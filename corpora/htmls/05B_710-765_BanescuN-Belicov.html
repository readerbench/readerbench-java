<!DOCTYPE html>
<html>
	<head>
		<meta charset="utf-8" />
		<title>05B_710-765_BanescuN-Belicov</title>
		<link href="05B_710-765_BanescuN-Belicov-web-resources/css/idGeneratedStyles.css" rel="stylesheet" type="text/css" />
	</head>
	<body id="x05B_710-765_BanescuN-Belicov" lang="ro-RO">
		<div id="_idContainer000" class="Basic-Text-Frame">
			<p class="Basic-Paragraph"><span class="_3-heder">Bănescu</span></p>
		</div>
		<div id="_idContainer049" class="_idGenObjectStyleOverride-1">
			<div class="_idGenObjectLayout-1">
				<div id="_idContainer003">
					<div id="_idContainer001" class="Basic-Text-Frame">
						<p class="Titlu-Nume-H">BĂNESCU, Nicolae </p>
						<p class="Titlu-mic-DATE">(16.XII.1878, Călărași – 10.IX.1971, București), bizantinolog. </p>
					</div>
					<div id="_idContainer002" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05B_710-765_BanescuN-Belicov-web-resources/image/Banescu_Nd.png" alt="" />
					</div>
				</div>
			</div>
			<p class="Heuristica-PRIMUL">Fiu al Ecaterinei (n. Drăgulănescu) și al lui Petre Bănescu, avocat, este al treilea din cei paisprezece copii ai celor doi. Își face studiile secundare și universitare la București, urmate de o specializare în limba greacă și în literatura bizantină la München (1910–1912), unde își trece și doctoratul (1914). Revizor școlar, pro&#173;fesor secundar, profesor universitar de bizantinologie la Cluj (1919–1938), apoi la București (1938–1947), rector al Universităţii din Cluj (1924, 1926), devine membru corespondent (1920), titular (1938) și vicepreședinte (1938–1947) al Academiei Române; în 1964 primește titlul Profesor Emerit. A fost membru în comitetul de conducere al revistei „Byzantion” de la fondarea ei și vicepreședinte de onoare al Asociaţiei Inter&#173;naţionale de Studii Bizantine (1961–1971). Discipol și colaborator apropiat al lui Nicolae Iorga, a preluat, la moartea acestuia, „Revista istorică”, pe care o va conduce până în 1946, și secretariatul secției de istorie a Academiei Române. A fost, totodată, director al Institutului de Studii Bizantine (1940–1948) și al Institutului de Studii Sud-Est Europene (1940–1948), ultimul director al Bibliotecii Fundației Uni&#173;versitare „Carol I” (decembrie 1946 – februarie 1948), fiind considerat „unul dintre întemeietorii bizantinologiei științifice românești” (Șerban Tana&#173;șoca). Îndepărtat de autorități din Acade&#173;mie în iunie 1948, va fi repus în drepturi post-mortem, în 1990.</p>
			<p class="Heuristica-BASE">Frecventarea asiduă a surselor bizantine, perfecta cunoaștere a limbii și literaturii me&#173;&#173;dio&#173;grecești i-au permis lui <span class="CharOverride-1">B.</span> relevarea unor momente ignorate ale istoriei românești. Inte&#173;resul pentru literatura medio și neogreacă l-a condus spre cercetarea și editarea unui mare număr de texte bizantine și poeme populare grecești, precum și la evidenţierea unor aspecte ale activităţii unor personalităţi bizantine și pos&#173;t&#173;bizantine sau aparţinând lumii grecești mo&#173;derne. Incursiunile în cultura Imperiului Bizantin îi dau prilejul să reevalueze personalităţi autohtone al căror apostolat a contribuit la întemeierea literaturii române moderne. Astfel, în colecţii de mare tiraj sau susţinând conferinţe, <span class="CharOverride-1">B.</span> a prezentat cu rigoare știinţifică figuri de oameni de cultură și savanţi uitaţi sau puțin cunoscuți, precum Iordache Golescu, George Bariţiu, Daniel Philippide, Grigore Pleșoianu. Monografia dedicată lui Ioan Maiorescu (1912, scrisă în colaborare cu V. Mihăilescu) este până azi una dintre puţinele lucrări de prestigiu consacrate cărturarului transilvănean.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Gheorghe Bariţ. Rolul său în cultura naţională</span>, Vălenii de Munte, 1910; <span class="CharOverride-2">Iordache Golescu.</span> <span class="CharOverride-2">Viaţa și scrierile marelui vornic</span>, Vălenii de Munte, 1910; <span class="CharOverride-2">Un capitol din istoria Mănăstirii Neamţului</span>, Vălenii de Munte, 1910; <span class="CharOverride-2">Ioan Maiorescu</span> (în colaborare cu V. Mihăilescu), București, 1912; <span class="CharOverride-2">Un Poème grec vulgaire relatif à Pierre le Boiteux</span> <span class="CharOverride-2">de Valachie</span>, București, 1912; <span class="CharOverride-2">Însemnări din campanie (22 iunie–8 august 1913)</span>, București, 1913; <span class="CharOverride-2">Deux poètes</span> <span class="CharOverride-2">byzantins inédits du XIII</span><span class="CharOverride-3">-ème</span><span class="CharOverride-2"> siècle</span>, București, 1913; <span class="CharOverride-2">Un dascăl uitat: Grigore Pleșoianu</span>, București, 1915; <span class="CharOverride-2">Viața și opera lui Daniel (Dimitrie) Philippide</span>, București, 1924; <span class="CharOverride-2">Chipuri și scene din Bizanț</span>, București, 1927; <span class="CharOverride-2">Marele vornic Iordache Golescu</span>, București, 1935; <span class="CharOverride-2">Nicolae Iorga, martir al libertății popoarelor</span>, București, 1945; <span class="CharOverride-2">Chipuri din istoria Bizanțului</span>, îngr. și pref. Gheorghe Cronț, București, 1971;<span class="CharOverride-1"> </span><span class="CharOverride-2">Istoria Imperiului Bizantin</span>, I–II, îngr. și pref. Tudor Teoteoi, București, 2000–2003. <span class="CharOverride-1">Ediţii:</span> <span class="CharOverride-2">Corespondenţa familiei Hurmuzachi cu Gheorghe Bariţ</span>, Vălenii de Munte, 1911. <span class="CharOverride-1">Traduceri:</span> Euripide, <span class="CharOverride-2">Hecuba. Ifigenia în Aulis</span>, introd. trad., Craiova, 1905; Plutarh, <span class="CharOverride-2">Viaţa lui Pericle</span>, București, 1907.</p>
			<p class="Heuristica___m_RPR"><span class="CharOverride-1">Repere bibliografice: </span>Petre Ș. Năsturel, <span class="CharOverride-2">Le 90-</span><span class="CharOverride-3">e</span><span class="CharOverride-2"> anniversaire du prof. Nicolas Banescu</span>, RSE, 1969, 1; Corneliu Popel, „<span class="CharOverride-2">Chipuri din istoria Bizanțului</span>”, „Alma mater”, 1972, 2; Bucur, <span class="CharOverride-2">Istoriografia</span>,<span class="CharOverride-2"> 217–218</span>; <span class="CharOverride-2">Encicl. istoriografiei</span> <span class="CharOverride-2">rom.</span>, <span class="CharOverride-2">50–51</span>; Șerban Tanașoca, <span class="CharOverride-2">Balcanologi și bizantiniști români</span>, București, 2002, <span class="CharOverride-2">93–117</span>; Șerban Șubă, Geta Costache, Laura Regneală, <span class="CharOverride-2">Nicoale Bănescu – biobliografie</span>, București, 2010. &#9;<span class="Semnatura">A.M.</span></p>
			<div class="_idGenObjectLayout-1">
				<div id="_idContainer006">
					<div id="_idContainer004" class="Basic-Text-Frame">
						<p class="Titlu-Nume-H">BĂNULESCU, Daniel </p>
						<p class="Titlu-mic-DATE">(31.VIII.1960, București), poet, prozator, dramaturg. </p>
					</div>
					<div id="_idContainer005" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05B_710-765_BanescuN-Belicov-web-resources/image/danban1.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Constanţei (n. Voican) și al lui Ion Bănulescu. După studii liceale în București, la „Dimitrie Cantemir” (promoţia 1979), va absolvi (1988) Institutul de Petrol și Gaze din Ploiești. Renunţă la cariera de inginer, din 1990 angajându-se corector la „Luceafărul”, apoi redactor la „Cotidianul” (1991–1992), concomitent având sluj&#173;ba de paznic de noapte la Muzeul „George Enescu”. Intră ulterior ca reporter la „Evenimentul zilei” etc., pe un traseu jurnalistic mereu în schimbare. În 1998 beneficiază de o bursă culturală în Germania, la Berlin. Primele versuri îi apar în 1981, fiind publicate de Constanţa Buzea în „Amfiteatru”. Ca și alți nouăzeciști care au frecventat cenaclul Universitas condus de Mircea Martin, a semidebutat editorial în colecția „Cartea cea mai mică” susţinută de revista „Convingeri comuniste”, nr. 8/1987, cu placheta <span class="CharOverride-2">Ziua în care am debutat</span>. O parte din versuri au fost preluate în variante rescrise în <span class="CharOverride-2">Te voi iubi pân’ la sfârșitul patului</span> (1993; Premiul Uniunii Scriitorilor), debutul autentic.</p>
			<p class="Heuristica-BASE">Ca și Cristian Popescu, <span class="CharOverride-1">B.</span> a inventat un personaj care îi poartă numele. Deși în poemele din <span class="CharOverride-2">Te voi iubi pân’ la sfârșitul patului</span> și <span class="CharOverride-2">Balada lui Daniel Bănulescu</span> (1997) poetul se referă la sine cu preţuirea cu care Ion Gheorghe evocă ţăranul, megalomania lui e un artificiu suficient de infiltrat autoironic pentru a nu fi rizibil și pentru a-și obține efectele. Atitudinea personajului e ceea ce se reţine în primul rând. El participă la o poezie sexuală, condus de o emoţie rece și ironică, lipsită de răbdare faţă de obiectele proxime; își plimbă cordul prin diverse decoruri, punându-l cu ostentaţie să joace rolul tigvei hamletiene. Modalitatea vine din deghizarea unei cerebralităţi perfect controlate într-o difuzare explozivă. Pozele preferate sunt cinismul, blazarea, distanţarea. Un truc frecvent întâlnit e metonimia – identificarea unei persoane, cel mai adesea a iubitei, printr-o parte de regulă conotată sexual („Iubita mea de la trei cum am privit noaptea întreagă ţeava de la calorifer/ Gândind că ai lăsat unul din lungile tale picioare/ S-alunece din pat și să ajungă în camera mea”, „pântecele voastre eroice/ Se vor fugări ca niște șobolani peste străzi”). Pot fi comparate cu folos versurile lui Nichita Stănescu „Ea era frumoasă ca umbra unei idei” cu misoginismul marca <span class="CharOverride-1">B.</span> din „În tine coexistă două idei/ Sânii tăi sânii tăi”. Umorul este infatigabil („mă plictisesc ca un episcop”, „Părul tău blond îmi este cel mai păros dușman”), dar nu conduce la exploatarea umorismului <span class="CharOverride-2">per se</span>. Întotdeauna există o bătaie a textului mai adâncă decât efervescenţa de suprafaţă, pe care poetul o produce cu ușurinţă, ca în acest poem caracteristic: „Liniștit ca o buză de iepure când el este mort/ Și urechile lui prind să înceteze treptat semnul victoriei// Sau ca alte fiare de câmp sau pădure/ Prinse vii și lăsate să vieţuiască așa prin saloane// După ce prin operaţii perfecte/ Au deprins să-și recite corect lecţia paraliziei// Pentru ca la sleitul meselor de petreceri și slavă// Când femeile adorm hârjâite iar felurile de mâncare par// Bizare alcătuiri de copii adormiţi/ Marii voluptuoși degustători de blănuri să apară/ Să primească sub degete trupul cel cald de la fiare// Și cu blănurile lor să înceapă o dragoste mare/ Care nicicând n-a mai fost încercată de vreun sigur bărbat”. Poemul e construit în jurul comparaţiei iniţiale, care transformă imaginea așa-zicând sobră a unui iepure mort într-o poantă („urechile lui prind să înceteze treptat semnul victoriei”). Imaginea redevine necomică, chiar gravă când o nouă comparaţie evocă animalele împăiate din saloane, pentru a trece rapid în regimul contrar al aluziei sexuale, frazat în crescendo până la sfârșitul ce speculează – riscant, dar fertil – ambiguitatea erotică dintre trupurile femeilor și ale fiarelor. Conceptul „sexual” al primelor două volume este reafirmat cu prilejul adunării lor în <span class="CharOverride-2">Republica Federală Daniel Bănulescu</span> (2000). Pe copertă, o femeie goală este pictată în culori a căror dispunere amintește de o hartă, iar o linie segmentată, semn convenţional pentru „graniţă”, o împarte în două părţi aproximativ egale – „Statul de Nord și Statul de Sud”. Dacă o femeie poate fi o republică, și republica poate fi o femeie. Într-un text patria chiar apare ca obiect supus dorinţei și forţei poetului: „Te-am iubit din picioare patrie pe când spărgeam lemne/ Te-am iubit puţin aplecat pe când stivuiam cărămizi/ Pentru coteţele din care urma să latru pentru tine// Te-am iubit din genunchi și te-am iubit culcat/ Răsucindu-mă zvârlind la o parte cuverturile și târându-te prin cinematografele din cartier/ Mângâindu-te până când carnea ta înnebunită își rodea singură breteluţele/ Intestinele ieșeau în lumina ecranului să danseze/ Iar gemetele tale îmi coseau cu scotch câte o armă pe spate” (<span class="CharOverride-2">Dușman al poporului – amant al patriei!</span>). În aceste condiţii, apariţia cărții următoare (2002) a fost o surpriză. Pe copertă și pe pagina de titlu nu apare semnătura obișnuită. Identitatea autorului este substituită prin prenumele redirecţionat printr-o apoziţie – „Daniel, al rugăciunii”, urmat de o precizare temporală: „(prima jumătate a anului)”. Într-adevăr, cele șase secvenţe sunt numite după primele șase luni ale anului, fiind, la rândul lor, împărţite în versete numerotate în funcţie de zilele cuprinse în fiecare din aceste luni. Versetele au trimiteri după modelul biblic, prelucrat extravagant. <span class="CharOverride-2">Daniel, al rugăciunii</span> reprezintă chiar titlul volumului; în proiectul scriitorului cartea trebuie să se elibereze de povara autorului, devenind anonimă ca orice apocrifă. În aceeași logică, aparatul de note pliază textul în spaţiul sacrului; trimiterile imprimă lecturii un anumit ritm grav care face mai eficientă apropierea de cheia cărţii. Literatura română de după Tudor Arghezi cunoaște puţine viziuni de o forţă veterotestamentară apropiată. Daniel, al rugăciunii este aruncat în plină criză, pe un itinerar al spaimei și deznădejdii în faţa morţii, având credinţa ca unică lumină călăuzitoare. Spaţiul-bolgie de-a lungul căruia se mișcă e marcat de repere precum un ospăţ de canibali sau o epidemie mortală de îmbătrânire iscată din mijlocul Cișmigiului de un înger exterminator: „Apoi am auzit răsunând cea de-a treia lovitură a tobei. Și toţi îndureraţii aceia. Cu feţele mototolite de suferinţă. Cu pânzele de păianjen ale ridurilor întinse de la o margine la cealaltă a urechilor. În genunchi cu toţii au căzut seceraţi. Cu zgomot sec bărbiile tuturor acestora au clănţănit de asfalt.../ Lângă mine o gospodină cu chip de bunic încuraja un nepot cu chip de bunic:/ – «Și tu vei muri, dacă vei fi cuminte! Și tu, dragul meu, chiar dacă nu vei fi cuminte, tot vei muri!»”. Din fiertura realităţii pe care o primește cu isteria îngheţată a misticului, Daniel pare să se ridice în aerostatul credinţei. Raportat la începutul încărcat simbolic-negativ de imagini antropofage, finalul provizoriu punctează o evoluţie pozitivă: „30. Într-o dimineaţă, după unul din prilejurile în care tatăl meu a fost salvat de la moarte,/ Mama mea mi-a spus:/ – «Am văzut lucrând mâna lui Dumnezeu!»”. În poezia publicată după 1989, <span class="CharOverride-2">Daniel, al rugăciunii</span> stă alături, ca valoare, de <span class="CharOverride-2">Levantul</span> lui Mircea Cărtărescu, de <span class="CharOverride-2">Arta Popescu</span> a lui Cristian Popescu și de <span class="CharOverride-2">Ieudul fără ieșire</span> de Ioan Es. Pop. Cartea provoacă recitirea dintr-o altfel per&#173;spectivă a poemelor scrise anterior de autor. Atât „eroticele”cât și „misticele” au în comun tema cărnii, privită fie dinspre sexualitate, fie dinspre angoasa, finalizată religios, în faţa morţii. <span class="CharOverride-1">B.</span> a scris și romane – <span class="CharOverride-2">Te pup în fund, Conducător iubit!</span> (1994), <span class="CharOverride-2">Cei șapte regi ai orașului București</span> (1998; Premiul „Ion Creangă” al Academiei Române, Premiul Asociației Scriitorilor din București), <span class="CharOverride-2">Cel mai bun roman al tuturor timpurilor</span> (2008) – care, conform planului publicat în cel de-al doilea volum, urmau să facă parte din ciclul <span class="CharOverride-2">Armaghedon. Bătălia de la Armaghedon</span>, „un an&#173;&#173;samblu de, probabil, șapte romane” (ulterior, seria va fi rebotezată fie <span class="CharOverride-2">Trilogia Danielissima</span>, fie „clanul de romane <span class="CharOverride-2">Am văzut, lucrând, degetul lui Dumnezeu</span>”, iar primele două volume au fost sau urmează să fie rescrise, dimensiunile și titlurile anunțate ale ciclului variind întruna). Ele valorifică ironic ideile protocroniste ale excepţionalismului românesc, care după 1989 căpătaseră deja o versiune ficțională „serioasă” în romanele de spionaj ale lui Pavel Coruţ. România e, așadar, un punct nodal pe harta lumii, întrucât în <span class="CharOverride-2">Cei șapte regi ai orașului București </span> însuși Satan (numit și Ho diábolos sau has-Satan) descinde în Capitală pentru a putea meșteri cheia care desferecă Adâncul în care, după <span class="CharOverride-2">Cartea Apocalipsei</span>, diavolul stă întemniţat timp de o mie de ani, fiind dezlegat doar pentru puţină vreme. Pe urmele celor șapte „regi” – fiecare posesorul unei calităţi paranormale – diavolul e ghidat de taximetristul Genel, interlop cu stagii de pușcărie a cărui gură spurcată oferă pagini din argoul cel mai colorat și mai ingenios. Voiajul funambulesc trece prin cotloane de mahala, prin casa unei vrăjitoare amorezate de Mircea Eliade (care, în formă spectrală, o posedă împreună cu satirul Genel), în trecutul interbelic în care acţiona un soi de Jack Spintecătorul autohton, în spitalele psihiatrice, în bârlogurile marilor spărgători și, nu în ultimul rând, în cenaclul Universitas al lui Cristian Popescu și... Daniel Bănulescu. Bucureștiul e cel din ultima perioadă a regimului comunist, acţiunea fiind plasată în aprilie 1988. Coordonatele lui fuseseră fixate în primul volum al seriei, <span class="CharOverride-2">Te pup în fund, Conducător iubit!</span>, construit în jurul a două personaje antagonice: Iarba Fiarelor, spărgător a cărui mână vrăjită desface orice lacăt, și Nicolae Ceaușescu. Acesta din urmă este proiectat, în răspăr ironic faţă de clișeul încetăţenit de dictator primitiv și prost, ca un caracter arahnid-machiavelic de o mare inteligenţă disimulată – de pildă, pretinde că e bâlbâit –, care trage și controlează toate firele, inclusiv pe cele ale contradictaturii. Ceaușescu se apropie așadar de Stalin, contemporanul lui Mihail Bulgakov al cărui roman, <span class="CharOverride-2">Maestrul și Margareta</span>, e modelul cel mai evident. Alte surse identificate și invocate de critică sunt craii vechi și noi ai lui Mateiu I. Caragiale și Fănuș Neagu, proza lui Eugen Barbu sau chiar <span class="CharOverride-2">Aventurile marelui motan criminal Maciste</span>, romanul lui Gheorghe Pituţ. Intertextualitatea luxuriantă a cărţilor lui <span class="CharOverride-1">B.</span> include sute de ecouri și trimiteri către toate cotloanele literaturii române. Romanele, în special <span class="CharOverride-2">Cei șapte regi ai orașului București</span>, sunt informe și digresive, putând trece drept povestiri în ramă ţinute laolaltă de „agentul compoziţional” care este, după Cornel Regman, personajul lui has-Satan. Ele arată ca proza unui poet care aruncă prea multă culoare și adesea uită să fie convergent. În plus, se ratează identificarea acelui ton just care să calibreze și să dea cheia întregii construcţii (deși, seria nefiind nefinalizată – inclusiv prin caracterul <span class="CharOverride-2">in progress</span> al volumelor deja publicate –, produsul final este dificil de anticipat). Publicat la zece ani după <span class="CharOverride-2">Cei șapte regi…</span> și mai bine optimizat stilistic ori arhitectural, <span class="CharOverride-2">Cel mai bun roman al tuturor timpurilor </span>(2008), care continuă peripețiile pe cele două fronturi principale (Iarba Fiarelor și Nicolae Ceaușescu), plătește totuși preț fanării conceptului și epuizării efectului de noutate. În rest, se rețin în special episoadele cu Iarba Fiarelor, periplurile acestui revoluţionar interlop care a jurat să-l omoare pe Ceaușescu și care străbate medii pitorești (morga, casa unei vrăjitoare, locuința unor adventiști, subteranele Bucureștiului etc.). Un episod plasat într-o mănăstire amintește izbitor o secvență cu decor similar din filmul <span class="CharOverride-2">Ultimul cartuș</span> de Sergiu Nicolaescu. Sunt memorabile în primul rând câteva scene: lăsând să curgă doar replicile, autorul are competenţa de a sugera rapid tipologia personajelor și de a obţine efecte excelente de natură comică – o notă bună pentru dramaturgul <span class="CharOverride-1">B.</span> și pentru simţul dialogului. De altfel, autorul s-a încercat și în genul dramatic propriu-zis, publicând piesa pirandelliană în trei acte <span class="CharOverride-2">Cine a câștigat războiul mondial al religiilor?</span> (2004), în care pacienții unui ospiciu își dispută chestiuni ținând de religie într-un turnir sângeros și criminal. Prin rescrierile perfecționiste, dar care lasă totodată impresia unei indecizii fundamentale – pe lângă proză, poezia fiind supusă unei astfel de operațiuni în antologia de autor <span class="CharOverride-2">Ce bine e să fii Daniel Bănulescu!</span> (2010), <span class="CharOverride-1">B.</span> se află în situația bizară de a-și tensiona singur canonicitatea. Este un lux pe care autorul, unul dintre scriitorii majori ai literaturii române contemporane, și-l permite.</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Ziua în care am fost publicat</span>, pref. Mircea Martin și Laurenţiu Ulici, București, 1987; <span class="CharOverride-2">Te voi iubi pân’ la sfârșitul patului</span>, București, 1993; <span class="CharOverride-2">Te pup în fund, Conducător iubit!</span>, pref. Dan Petrescu, București, 1994; ed. (<span class="CharOverride-2">Fugi din viaţa ta, revoltătoare și slută, în cartea mea</span>), București, 2009; <span class="CharOverride-2">Balada lui Daniel Bănulescu</span>, București, 1997; <span class="CharOverride-2">Cei șapte regi ai orașului București</span>, postfaţă Dan-Silviu Boerescu, București, 1998; <span class="CharOverride-2">Republica Federală Daniel Bănulescu. Statul de Nord &amp; Statul de Sud</span>, îngr. și postfaţă Nicolae Ţone, pref. Zigu Ornea, București, 2000; <span class="CharOverride-2">Daniel, al rugăciunii (... prima jumătate a anului)</span>, postfaţă Radu Aldulescu, București, 2002; <span class="CharOverride-2">Cine a câștigat războiul mondial al religiilor?</span>, București, 2004; ed. 2, pref. Paul Cernat, București, 2011; <span class="CharOverride-2">Cel mai bun roman al tuturor timpurilor</span>, București, 2008; <span class="CharOverride-2">Ce bine e să fii Daniel Bănulescu!</span>, București, 2010.</p>
			<p class="Heuristica___m_RPR"><span class="CharOverride-1">Repere bibliografice: </span>Andreea Deciu, <span class="CharOverride-2">O carte simpatică</span>, RL, 1994, 11; Marin Mincu, <span class="CharOverride-2">Un discurs amoros: Daniel Bănulescu</span>, CNT, 1999, 5; Grigurcu, <span class="CharOverride-2">Poezie</span>, I, 99–103; Cistelecan, <span class="CharOverride-2">Top ten</span>, 114–116; Regman, <span class="CharOverride-2">Ultime explorări</span>, <span class="CharOverride-2">122–132</span>;<span class="CharOverride-2"> </span>Bârna, <span class="CharOverride-2">Comentarii</span>, <span class="CharOverride-2">75–96</span>; Cristea-Enache, <span class="CharOverride-2">Concert</span>, <span class="CharOverride-2">104-108</span>; Mircea A. Diaconu, <span class="CharOverride-2">Daniel Bănulescu – ascetul și eruditul ascezei</span>, CL, 2002, 12; Voncu, <span class="CharOverride-2">Secvenţe</span>, II, <span class="CharOverride-2">39−41</span>; Nicolae Bârna, <span class="CharOverride-2">Rugăciunea lui Daniel</span>, VR, 2003, 8–9; Cristea-Enache, <span class="CharOverride-2">București</span>, <span class="CharOverride-2">236–242</span>;<span class="CharOverride-2"> </span>Ștefănescu, <span class="CharOverride-2">Istoria</span>, <span class="CharOverride-2">1107</span>;<span class="CharOverride-2"> </span>Mihăilescu,<span class="CharOverride-2"> Lit. rom.</span> <span class="CharOverride-2">postceușism</span>, II,<span class="CharOverride-2"> 156–165</span>; Mihai Iovănel, <span class="CharOverride-2">Etcetereală</span>, CLT, 2009, 2; Chioaru, <span class="CharOverride-2">Noi developări</span>, <span class="CharOverride-2">16–19</span>;<span class="CharOverride-2"> </span>Soviany, <span class="CharOverride-2">Cinci decenii</span>, II, <span class="CharOverride-2">26–30</span>. &#9;<span class="Semnatura">M.I.</span></p>
			<div class="_idGenObjectLayout-1">
				<div id="_idContainer009">
					<div id="_idContainer007" class="Basic-Text-Frame">
						<p class="Titlu-Nume-H"><span class="titlu-12">BĂNULESCU, Ștefan</span> </p>
						<p class="Titlu-mic-DATE">(8.IX.1926, Făcăieni, j. Ialomiţa – 25.V.1998, București), prozator, eseist.</p>
					</div>
					<div id="_idContainer008" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05B_710-765_BanescuN-Belicov-web-resources/image/03_BANULESCU_STEFsAN.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Constantinei Elena (n. Diamandescu) și al lui Ion Durak, poreclit Banu. În special după tată, genealogia lui <span class="CharOverride-1">B.</span> este una specială. Unele elemente ale acesteia vor fi travestite în ficţiune. Astfel, tatăl s-ar fi tras dintr-un șir de notari („socotitori de destine”), care asemenea lui Arhip cel Șchiop, personajul de mai târziu, băteau satele dunărene cu un chimir lat cu două călimări, una cu cerneală și alta cu nisip, pentru a înregistra „nașterile, vârsta dragostei, nunţile sau vârsta morţii”. Bunica scri&#173;itorului s-ar fi tras din neamul lui Pepene (ca Victoria din <span class="CharOverride-2">Dropia</span>), cunoscut pentru mintea sa „zburătoare”. Un unchi al tatălui este teologul și avocatul Ștefan Dinulescu, director al Episcopiei din Huși, profesor de filosofie și pedagogie la Seminarul Nifon, autor al unor monografii despre Dosoftei, Varlaam, Antim Ivi&#173;reanul; <span class="CharOverride-1">B.</span> îl va deconspira ca prototip real al personajului Filip Teologul Umilitul din <span class="CharOverride-2">Cartea de la Metopolis. </span>Veri ai tatălui erau Ion și Aurelian Bentoiu, primul traducător din Heine și colaborator la „Convorbirile literare”<span class="CharOverride-2"> </span>postmaioresciene, cel de-al doilea avocat și om politic liberal, ministru al Justiţiei în guvernarea Tătărescu, în 1939–1940. Tatăl lui <span class="CharOverride-1">B.</span> fuge de la seminar, de unde porecla „Apostatul” (un personaj Apostatul există și în <span class="CharOverride-2">Cartea de la Metopolis</span>); între 1925 și 1932 va fi primar liberal în Făcăieni, episod dramatic plătit, de întreaga familie, după 1944. <span class="CharOverride-1">B.</span> este al optulea dintre cei unsprezece copii ai familiei, iar anul nașterii sale va suferi, începând cu 1960, anul debutului editorial, o „prelucrare specială”, fiind modificat în 1929, pentru a trișa (și astfel) cu limitările generaţioniste; „eroarea” persistă și astăzi. Într-o ultimă reverenţă către Liviu Rebreanu, marele său model, și nu fără satisfacţia de a da cu tifla criticilor literari, care l-ar fi socotit un scriitor „fantastic”, spre sfârșitul vieţii, într-o serie de interviuri și de proze memorialistice, <span class="CharOverride-1">B.</span> trage vălul ficţional de deasupra „regatului imaginar”: Făcăienii sunt învecinaţi cu Insula Cailor, Piua Petrii sau Cetatea de Floci devenise Cetatea de Lână, în timp ce Insula Măcelarilor ar fi vechiul nume ale Insulei Brăilei, Mavrocordatul o sublimare, prin recuperarea matricei balcanice și pseudobizantine, a Călă&#173;rașului. De asemenea, Andrei Mortu, Constantin Pierdutul, Bazacopol, Emil Ionescu (Havaet), chiar și generalul Marosin ar fi existat, cu aceleași nume și cu aceeași biografie, și în realitate, fiind prezenţi în copilăria sau în adolescenţa scriitorului. La fel de reală ar fi și topografia cu locuri malefice ca Valea Mieilor sau Moara lui Fuierea (din <span class="CharOverride-2">Dropia</span>), cu Drumul Subţire etc. Mitul „dropiei” ar fi unul „de câmpie”. După primele clase în sat, între 1935 și 1938 (e înscris începând cu clasa a III-a, urmează de două ori clasa a IV-a) și după ce e respins, în urma unei stratageme, la Școala de Aviaţie de la Mediaș, intră, din 1938, la Liceul „Știrbei Vodă” din Călărași. Inefabilul acestui oraș care „nu se vede și nu se aude” va fi surprins prin reflecţiile haotice, diforme ale „mesei cu oglinzi” sau va fi proiectat, cu maliţie, în lucrativul și uzurpatorul Mavrocordat. Retrospecţia este afectivă într-o excelentă proză memorialistică, <span class="CharOverride-2">Cutia Remember, </span>în care este evocat orașul elevat balcanic, cosmopolit, al anilor de liceu, de la cafenelele armenilor până la magazinul lui Sumbassacu sau merceriile evreilor. Precum un personaj din <span class="CharOverride-2">Masa cu oglinzi, </span>asemenea unei Penelope ilare, unul dintre cafegii croșeta cu două igliţe aurite și deșira totul ori de câte ori intra vreun client. Istoria urbei este reconstituită cu orgoliu savant, de la străvechea Lichie cu ai săi călăreţi de argint de pe sigiliu și până la Călărașul prin care au trecut, în războaie, o serie de conţi și de duci ruși, de la Potemkin la Diebici, destui doctori celebri sau doar aventurieri, de la Aloysio Drach (un fel de mag) și până la Napoleon Tavernier sau Sergiu Mirahorian. Cât despre profesorii lui <span class="CharOverride-1">B.</span>, celebru rămâne dascălul de română, Aurelian Dinulescu, admirator al lui Mihail Drago&#173;mirescu, poreclit „Baba” de către elevi. Profesorul de franceză Rigobert Pauly, mutilat de război, avea un ochi și un picior lipsă, iar o mână cu degetele chircite, „ca o gheară”. Din atmosfera cosmopolită a orașului, care reunea turci, greci, sârbi, evrei, bulgari, armeni, nu lipsesc personajele bizare și misterioase, „nebuni” precum Constantin Pierdutul care bătea gările și făcea socoteli complicate sau ca pictorul Petre Petrovici, probabil un mare artist ratat, care uluia cu afișele pe care le făcea pentru piesele de teatru. Locuitori ai urbei sunt și Ion Popescu sau Bazacopol, prezent în proze începând cu <span class="CharOverride-2">Masa cu oglinzi. </span>Atmosfera culturală era întreţinută de eforturile unui primar turc care invita trupe de teatru sau mari scriitori să conferenţieze; așa i-a cunoscut <span class="CharOverride-1">B. </span>pe „prinţul nordic” (adică pe Liviu Rebreanu) sau pe Mihail Sadoveanu. Participă la editarea revistei școlare „Avântul”,<span class="CharOverride-2"> </span>în paginile căreia se înregistrează în 1943 și debutul său absolut, cu poemul <span class="CharOverride-2">La mormântul unui erou</span>. De asemenea, interpreta, în trupa de teatru a liceului, rolul lui Trahanache; se pare că știa pe de rost <span class="CharOverride-2">O scrisoare pierdută </span>de I.L. Caragiale, putând juca până și rolurile feminine. După bacalaureat, în 1945, vine la București și dă examen la Conservatorul Regal de Artă Dramatică și, totodată, la Facultatea de Drept, reușind doar la ultima, pe care o va frecventa până în 1948. Îi are ca profesori pe Istrate Micescu sau pe Constantin Narly și îl ascultă, într-un rând, pe Lucreţiu Pătrășcanu. În fapt, facultatea era în disoluţie, marii profesori începând să fie epuraţi. În semn de revoltă, <span class="CharOverride-1">B.</span> participă la grevele studenţești din 1946. Sedus de cursurile lui G. Călinescu, se înscrie la Litere în 1948, fiind coleg cu Mircea Horia Simionescu, Emanuel Vasiliu, Grigore Brâncuș ș.a. și avându-i ca profesori pe Al. Rosetti, Al. Graur, Iorgu Iordan, J. Byck. Intenţiona să facă lucrarea de licenţă despre Rebreanu, însă va fi „ridicat” din cauza dosarului (unchii liberali notorii și tatăl primar) înainte de examen. De altfel, Aurelian Bentoiu, unchiul fost ministru, fusese arestat încă din 1948, iar familia fusese silită să părăsească satul natal în 1946, în urma alegerilor trucate de comuniști. Studenţia lui <span class="CharOverride-1">B.</span> nu fusese ușoară, pentru a se putea hrăni muncea nopţile în gara Obor, la descărcarea vagoanelor. Căderea printre „tristeţile altora” va continua cu o scurtă perioadă de spitalizare. Pe de altă parte, tot în perioada facultăţii, între 1950 și 1951, făcuse parte din prima promoţie a Școlii de Literatură „M. Eminescu” (director era Mihai Novicov), alături de Dumitru Micu, Aurel Rău, S. Damian, Georgeta Horodincă, Ilie Purcaru, Paul Anghel. Ultimii trei îi vor rămâne buni prieteni. Nu se știe de ce (poate datorită pasiunii sale pentru teatru) unii colegi și-l vor aminti ca pe „un alt Caragiale” (Lucian Raicu). Tot în 1951 fusese, pentru câteva luni, inspector-șef în Comitetul de Artă de pe lângă Consiliul de Miniștri, Direcţia Teatrelor, secţia Repertorii. Exmatriculat din facultate în 1952, chiar înainte de licenţă, va fi încorporat în detașamentele de muncă forţată din Orașul Stalin până la începutul anului 1954. Experienţa va fi evocată în romanul (deocamdată editat fragmentar) <span class="CharOverride-2">Marile cariere </span>și în proza memorialistică <span class="CharOverride-2">Pădurea nefericiţilor.</span> Între timp, în martie 1952, va debuta în „Viaţa românească” cu un eseu despre N.V. Gogol, <span class="CharOverride-2">Din </span><span class="CharOverride-2">Petersburg</span>; mistificarea datei (cronologiile trec ca an 1949) merge de astă dată în sensul antedatării. Eliberat din lagăr în 1954, va fi angajat, cu sprijinul redactorului-șef Zaharia Stancu, la „Gazeta literară”,<span class="CharOverride-2"> </span>unde, începând cu 1957–1958, va fi coleg cu plutonul de aur al generaţiei ’60: Nichita Stănescu, Matei Călinescu, Gabriel Dimi&#173;sianu, Nicolae Velea ș.a.; ultimul va fi evocat memorabil în proza <span class="CharOverride-2">Sfârșit de zăpadă </span>din volumul <span class="CharOverride-2">Elegii la sfârșit de secol</span>. <span class="CharOverride-1">B.</span> trăiește pe viu „boema” pe care societatea proletară o rezervă generaţiei sale de adopţie: spre exemplu, între 1955 și 1959, va locui în subsolul revistei, fiind „vecin” cu Nichita Stănescu și cu Velea. Tot în acești ani va face un amplu periplu transilvan, în satul lui Rebreanu, dar și în acelea ale lui George Coșbuc, Ion Pop-Reteganul, discutând cu „personajele” reale de la Prislop, culegând folclor local, cercetând arhive, culegând documente ca un alt Milionar (reporter) doritor să realizeze de astă dată o hartă la „scara unu pe unu” a Ardealului. Va socoti, ulterior, această amplă călătorie drept una iniţiatică, echivalând-o cu o ucenicie literară, impunând „un ocol esenţial” tocmai pentru a surprinde mai bine realitatea câmpiei dunărene. În urma unor diferende cu Paul Georgescu, <span class="CharOverride-1">B.</span> părăsește redacţia „Gazetei literare” în 1960. În 1966, împreună cu Nicolae Manolescu și Ion Bălu, își propune să întemeieze o publicaţie, „Revista nouă”,<span class="CharOverride-2"> </span>din a cărei redacţie urma să facă parte scriitorii onirici Leonid Dimov și Dumitru Ţepeneag. Între 1968 și 1972 va fi redactor-șef la „Luceafărul”,<span class="CharOverride-2"> </span>unde va susţine, în principal, „subversivul” curent oniric. În 1970 este invitat să colaboreze și Marin Preda, iar tânărul debutant Mircea Dinescu va beneficia de sprijin. <span class="CharOverride-1">B.</span> primește și o serie de burse de creaţie: în 1966–1967 la Urbino, în Italia, prilej cu care îl cunoaște pe Mircea Eliade, care îi va încredinţa spre publicare proza <span class="CharOverride-2">La ţigănci</span>; în 1971–1972 la Iowa City (prin International Writing Program; va fi coleg cu Marin Sorescu); în 1980 ţine la Heidelberg cursuri despre Lucian Blaga, iar în 1983 are o bursă DAAD (Berlinul de Vest). Între 1972 și 1990 aproape că se retrage din viaţa literară, dedicându-se scrisului: în 1976 publică <span class="CharOverride-2">Scrisori Provinciale</span> (Premiul Uniunii Scriitorilor), iar în 1977 primul volum, <span class="CharOverride-2">Cartea de la Metopolis</span>,<span class="CharOverride-2"> </span>din <span class="CharOverride-2">Cartea Milionarului </span>(Premiul Uniunii Scriitorilor)<span class="CharOverride-2">. </span>Prin 1984 începe să-și piardă vederea (și-o va restabili, în urma unei operaţii, în 1990), dictându-și prozele memorialistice (apărute postum) și fragmente din romanul <span class="CharOverride-2">Marile cariere </span>(în1988–1989). După evenimentele din decembrie ’89, între 1990 și 1992, va fi vicepreședinte al Uniunii Scriitorilor (președinte era Mircea Dinescu). În 1996 i se acordă Premiul Naţional pentru Literatură al Uniunii Scriitorilor și titlul Cetăţean de Onoare al orașului Călărași. În 1999 apare, postum, volumul <span class="CharOverride-2">Elegii la sfârșit de secol.</span></p>
			<p class="Heuristica-BASE">În manieră frapantă pentru un scriitor care se va remarca în calitate de reprezentant al fabulosului mitic sau parabolic, al „cartografierii” „regatelor imaginare”, <span class="CharOverride-1">B.</span> debutează în 1960 cu un gen nonfiction prin excelenţă, reportajul (<span class="CharOverride-2">Drum în câmpie</span>), și își încheie cariera cu o serie de proze memorialistice și autobiografice (<span class="CharOverride-2">Elegii la sfârșit de secol</span>); mai mult, au fost publicate și câteva fragmente dintr-un roman realist (tot cu substrat autobiografic), in&#173;titulat <span class="CharOverride-2">Marile cariere. </span>Pe de altă parte, în magma, nu o dată de o actualitate strict conjuncturală, a reportajelor sunt ascunse, ca atare sau transpuse în proză, viitoarele <span class="CharOverride-2">Cântece de câmpie </span>(1968), apendicele liric al volumului <span class="CharOverride-2">Iarna bărbaţilor </span>(1965; Premiul Uniunii Scriitorilor), poeme aproape in&#173;cantatorii, cu rezonanţe fantastice, iar în unele proze memorialistice sunt decodificate elemente definitorii ale universului epic, demontându-li-se mecanismele, indicându-se sursele și prototipurile reale, într-un slalom între nonficţiune și autoficţiune. Arătându-i cu degetul pe Constantin Pierdutul cel real, pe „adevăraţii” Marosin, Bazacopol, Ion Popescu, Emil Ionescu (Havaet) sau Andrei Mortu, dezaburind Metopolisul, Mavrocordatul, Dicome&#173;sia de „ceaţa mitică” (Nicolae Manolescu) și plasându-le în Câmpia Dunării, ultimul <span class="CharOverride-1">B.</span> dă o „lovitură bizantină” criticii literare, ducând până la ultimele consecinţe, și pe cont propriu, mecanismele din acea savantă și ingenioasă docu-fiction <span class="CharOverride-2">Realitatea în căutarea ficţiunii </span>(subintitulată „reportaj în satul lui <span class="CharOverride-2">Ion</span>”). Aceasta ar constitui o cheie atipică și nebănuită de pătrundere și în ficţiunea proprie și, la o adică, o ilustrare a „ideii Chabert” (înţeleasă ca secretul ce răstoarnă un orizont de receptare). În „satul lui <span class="CharOverride-2">Ion</span>” <span class="CharOverride-1">B.</span> încerca să prindă mecanismele unei proze care își purta la vedere modelele și „realitatea” surselor, făcute totuși incognoscibile, sublimate în jocul secund, „mai pur”, al ficţiunii. Conștiinţa lui de prozator s-a născut tocmai prin analiza, demontată până în detaliu, a acestui raport – „inefabil” – dintre realita&#173;te și ficţiune, dintre realitatea care depășește ficţiunea și ficţiunea care mimează realitatea. El preia, în manieră proprie (adică trădătoare), modelul rebreanian: sunt aduse în planul operei personaje reale cu elemente din biografiile lor reale, chiar cu adevăratele lor nume și porecle, ceea ce amplifică, retrospectiv, senzaţia de halucinaţie faţă de această neașteptată și voită confundare de planuri. Însă toate aceste personaje sunt parcă jefuite de însuși miezul lor real, răpindu-li-se psihologia, iar biografia fiindu-le recompusă din prismă mistică sau simbolică. Este vorba despre un mimesis aproape „exact”, însă cu legi în permanenţă permutate prin stranietatea punctului de vedere. Prins între două generații, de una (cea a lui Marin Preda, Petru Dumitriu) prin anul (real) al nașterii, de alta, cea șaizecistă, prin mistificare biografică, afinități spirituale și profil editorial, <span class="CharOverride-1">B.</span> nu aparține, până la urmă, nici uneia. Trișarea cu datele personale trădează o dilemă de apartenență, scriitorul fiind, asemenea personajului Arhip din nuvela <span class="CharOverride-2">Gaudeamus, </span>un ins doritor de a-și „relua generația” și de a-și marca individualitatea. Per&#173;sonaj cu totul secundar la început, reporter „cuminte”, aproape timorat în <span class="CharOverride-2">Drum în câmpie</span>, se impune ca voce singulară odată cu apariția prozei din <span class="CharOverride-2">Iarna bărbaților</span>, scăpând ca printre degete generației ’60, căreia părea a-i aparține întru totul. Deși, în principiu, asemenea lui Fănuș Neagu, Dumitru Radu Popescu sau Nicolae Velea, cultiva genul vedetă al epocii (cel al prozei scurte) și utiliza tematica stranietății și tipologia „suciților”, <span class="CharOverride-1">B.</span> are o fizionomie proprie, neracordabilă unei tendințe. Stranietatea personajelor sau a temelor sale nu este cotidiană și psihologică, precum cea a lui Velea, nici nu are încărcătură parabolică și scenariu realist ca la Dumitru Radu Popescu și nici nu se sprijină pe eposul baladesc sau legendar, de factură istratiană, al lui Fănuș Neagu. În fapt, <span class="CharOverride-1">B.</span> persiflează realismul și sprijină întreaga poetică a particularului pe mit, fabulos sau arhetip, la toate acestea adăugându-se fraza șerpuitoare, meandrică, atent lucrată, cu valențe oraculare. Prin unele proze sau motive (<span class="CharOverride-2">Dropia, </span>priveghiul „pe gol” din <span class="CharOverride-2">Vară și viscol</span>) pare a aminti de V. Voiculescu, dacă nuvelele fantastice ale acestuia nu ar fi fost publicate un an mai târziu, sau de viitorul Mircea Eliade, cel din nuvela <span class="CharOverride-2">La țigănci </span>(pe care <span class="CharOverride-1">B.</span>, obţinând-o spre publicare chiar de la autor, o va încredinţa revistei „Secolul 20” în 1967). Cu tot sensul mitic și fantastic sau numai simbolic, la el stranietatea e, până la urmă, un efect de perspectivă și de viziune, dar și de tehnică narativă. Aceasta din urmă este fie labirintică sau centrifugă, fie mizează pe un joc cu mai multe strategii. „Suciții” au biografii simbolice și poartă grele bagaje mimetice sau identitare. Apoi, cum prozatorul încurcă savant cronologia (exemplare sunt, în această privință, <span class="CharOverride-2">Dropia </span>sau <span class="CharOverride-2">Vară și viscol</span>), folosind o toponomie cu valențe de basm sau legendă (Drumul subțire, Moara lui Fuierea, Câmpul Cocorilor etc.), impresia de fantastic, fabulos, atemporal este considerabilă, deși propriu-zis fantastică este doar <span class="CharOverride-2">Dropia. </span>În rest, este nu atât un fantastic, cât un realism al extremelor și excepțiilor, care, ignorând voit psihologicul, ridică simbolicul la rang de arhetip. <span class="CharOverride-2">Iarna bărbaţilor</span> este un volum eteroclit, cel puțin dual, cu un <span class="CharOverride-1">B.</span> fabulator și fantastic (<span class="CharOverride-2">Mistreții erau blânzi</span>, <span class="CharOverride-2">Dropia</span>,<span class="CharOverride-2"> Vară și viscol</span>,<span class="CharOverride-2"> Casa cu ecouri târzii</span>) și cu un altul fals realist (<span class="CharOverride-2">Masa cu oglinzi</span>,<span class="CharOverride-2"> Vieți provizorii</span>, <span class="CharOverride-2">Gaudeamus</span>). La apariție, critica a fost sedusă de primul filon, deși cel de-al doilea surprinde, în fapt, vocea distinctivă a autorului. <span class="CharOverride-2">Dropia </span>a fost socotită capodopera lui. Scenariul (descrierea unei călătorii inițiatice „la dropie”), cu unele sugestii din <span class="CharOverride-2">La hanul lui Mânjoală </span>de I.L. Caragiale, se sprijină pe un rit magic și erotic, dilatându-se spre fantastic prin excelenta mânuire a unui ceasornic epic care încurcă, deliberat, reperele temporare. Personajele au „mintea zburătoare”, ca Victoria, sau caută „oul de sub cuvânt”, ca Miron. De aici vine și suprasolicitarea evenimentelor și a sensurilor, cu analogiile mitice sau arhetipale și dereglările referențiale. Miron își caută iubirea ideală, pierdută, descoperind-o într-un timp, spațiu și decor ale nimănui, într-o piesă regizată de Victoria, stăpână a metamorfozelor. <span class="CharOverride-2">Dropia </span>este, astfel, un mit concentrat, tratat în cheie fantastică, fără apendice parabolice sau alegorice, de unde și stranietatea și forța prozei. Astfel de nuclee mitice (surprinse însă, din sadism, în evoluția lor degradată) vor dinamiza, ulterior, construcții epice ample, precum <span class="CharOverride-2">Cartea de la Metopolis. </span>În <span class="CharOverride-2">Mistreții erau blânzi</span>,<span class="CharOverride-2"> </span>al cărei nucleu epic se afla în reportajul <span class="CharOverride-2">Sat în Deltă </span>din volumul de debut,<span class="CharOverride-2"> </span>impresia de mitic și arhetipal este obținută prin ricoșeu, prin forța analogicului și prin acumularea de detalii. Fiind o proză care înregistrează o situație extremă, epicul este minimal, iar tensiunea este am&#173;&#173;plificată prin concentrarea spațială și temporală. În plin potop, proiectat asemenea unei catastrofe cosmice, Condrat, Fenia și un preot care vorbește în cimilituri poartă în barcă sicriul unui copil mort și vâslesc pentru a găsi un loc de îngropăciune. Ritul ancestral al înmormântării și analogiile cu scena biblică a apocalipsei sunt două elemente care împing scenariul în arhetip; la acestea se adaugă figura Vicăi, anticipând, prin culoare și masivitate, personajele feminine de mai târziu (de la Kiva-cea-Mare la Iapa-Roșie, cu ultima având în comun aceeași trăsătură zoomorfică stranie, de femeie-vidră, care apucă peștii cu dinții direct din apă). Începând cu <span class="CharOverride-2">Vară și viscol, Masa cu oglinzi </span>și <span class="CharOverride-2">Vieți provizorii,</span> tematica și modalitatea epică par a se schimba, <span class="CharOverride-1">B.</span> optând pentru perspectiva pseudofantastică sau cvasirealistă. În special în ultimele două se renunță la arhetipal și mitic, pentru a se apela la simbolic sau la legendă. Iniţial critica nu a insistat prea mult asupra acestor proze, cu excepția lui Paul Georgescu, spre exemplu, care le sublinia caracterul anticipator și original. Aici<span class="CharOverride-2"> </span>scriitorul își face ucenicia pentru <span class="CharOverride-2">Cartea de la Metopolis</span> și, de altfel, în aceste proze apar pentru prima dată Milionarul, Constantin Pierdutul sau Bazacopol. Mai mult, aici e exploatată mai întâi ceea ce poate fi socotită supratema creației sale: pierderea, camuflarea sau trișarea cu propria identitate, supralicitarea acesteia prin legendă și simbol etc. Această supratemă este „teoretizată” metaforic în <span class="CharOverride-2">Vieți provizorii</span>,<span class="CharOverride-2"> </span>pentru a fi reluată în <span class="CharOverride-2">Un alt colonel Chabert </span>(<span class="CharOverride-2">Scrisori din provincia de Sud-Est</span>), proză exponențială. Prin această „idee Chabert” a „vieții provizorii” pătrund în proza românească marii „trișori de personalitate” Bazacopol sau Havaet, personajele cu identități multiple (ca Iapa-Roșie sau generalul Glad), „socotitori” de destine ca Milionarul sau Havaet. Este vorba de personaje care își trăiesc „mai mult umbra decât chipul”, care, din cauza unor „minusuri prețioase de sinteză”, își pierd sau rătăcesc locul și timpul existenței, fiind despărțiți de adevărata lor identitate și siliți să ducă existențe surogat. În locul golului de identitate, intervine fie legenda (ca în cazul lui Constantin Pierdutul), fie simbolicul (la personajul etalon al categoriei, Ion Popescu, proprietarul păgubos al mesei cu oglinzi, cu ideile furate de Bazacopol), fie stranietatea psihologică (pictorul nebun Petre Petrovici din <span class="CharOverride-2">Satul de lut</span>), fie arhetipalul și falsul quiproquo (la Grigore Nereju din <span class="CharOverride-2">Vară și viscol</span>). Nu doar în nuvela cu acest titlu, ci și în toate prozele cu filon romanesc, oglinda realistă stendhaliană a fost înlocuită cu o „masă cu oglinzi” care reflectă și refractă simultan imagini contradictorii, „răsturnate”, cum spune un personaj, diluând și totodată îngroșând un real al stranietății. <span class="CharOverride-2">Masa cu oglinzi </span>propune o surprinzătoare plasare a universului balzacian într-un tablou al lui De Chirico. Cadrul orașului de câmpie, care nu-și anunță cu nimic prezența, care „nu se vede” și „nu se aude”, proiectat aproape ca o paranteză topografică, este surprins în august 1944. Tipologia este pe măsură: căpitanul portului e sculptor; un cafegiu octogenar croșetează, un soldat, Senciu, „vine cu tunul acasă”, ftizicul Horațiu ține un „memorial de amiază” în care își descrie amănunțit frica și halucinațiile. Altfel, este și vremea „marilor cariere”, căci Bazacopol și administratorul Silvestru încearcă să dea lovitura, spre deosebire de păgubosul Ion Popescu. În plin realism, <span class="CharOverride-1">B.</span> deschide și căile fantasticului, fie prin toponimie sau elemente simbolice (Drumul subțire, biserica pe roate), fie prin personaje exponențiale, precum Constantin Pierdutul, care se adapă din „apa celor fără viață”, adăpostește păsări în barbă și păr și care, încununat de lauri, este proclamat regele câmpiei. În <span class="CharOverride-2">Vară și viscol </span>fantasticul derivă din rit, din înregistrarea practicilor magice funerare (priveghiul de gol), dar și din transmutabilitatea epocilor (același personaj, de&#173;zer&#173;torul Grigore Nereju, surprins în epoci diferite). În fapt, întreaga proză este una a quiproquourilor: nu numai epocile sunt confundate, dar și pretinsa moarte a lui Grigore Nereju se dovedește falsă. Tematica și tehnica sunt înșelătoare, de la terifiantul climateric și istoric (titlul le cuprinde pe ambele) și până la retrospectivele temporare care proiectează evenimentele în fantastic. Apărut după o tăcere de aproximativ zece ani, și cultivând o proză de factură eseistică și livrescă, volumul <span class="CharOverride-2">Scrisori Provinciale </span>este, în privința exploatării ficțiunii literaturii înseși, cel mai caracteristic pentru <span class="CharOverride-1">B.</span> Aproape fără excepție, materia, subiectul sau tema&#173;tica prozelor o reprezintă literatura, a altora sau cea proprie, trecută sau viitoare. Formula generală o reia, sintetizat și deformat, pe cea a <span class="CharOverride-2">Decameronului </span>lui Boccaccio,<span class="CharOverride-2"> </span>doar că în loc de povestiri sunt „scrisori” (ca un elogiu adus lui Prosper Mérimée, „vinovat” de a fi din secolului al XIX-lea, adică „demodat”). „Defectul” acestor proze, invocat ludic de autor, ar fi aspectul lor <span class="CharOverride-2">vintage</span>, dat de „un spirit de inventivitate înclinat spre regresiune”, marcând un înnoitor pas înapoi, spre a da cu tifla celor care se consideră „moderni și colosali”. Există aici portrete de scriitori realizate din cele mai năstrușnice unghiuri, profesiuni de credință, o recuzită a propriilor teme și personaje, mărturisiri autobiografice sau autoficționale, reverii toponimice etc. Primii sosiți la „bătălia cu povestiri” sunt scriitorii preferați ai lui <span class="CharOverride-1">B.</span>: Costache Negruzzi ca patron al nuvelisticii românești, tulburătorul Nicolae Filimon, încadrat în tipologia „ideii Chabert”, Anton Pann cu numeroasele sale vieți care pleacă dintr-un proverb spre a sfârși în altul, un tânăr Gogol imaginat indirect prin picturile lui Marc Chagall pentru <span class="CharOverride-2">Suflete moarte. </span>Cât despre I.L. Caragiale (în borgesiana ficțiune reportericească <span class="CharOverride-2">Haimanale–Ploiești–Mizil–București</span>), acesta este căutat prin trei personaje, existente și în realitate: Zacharia Antinescu, Stan Popescu (împreună cu strănepotul său) și Leonida Condeescu. La rândul lui, Liviu Rebreanu este căutat în muzeul literar în aer liber de la Prislop; reportajul se poate citi și ca profesiune de credință. Alt segment al volumului îl constituie prozele anticipativ autoreferențiale. În <span class="CharOverride-2">Tablouri de familie </span>cititorul e introdus în laboratorul unui roman în lucru (viitoarea <span class="CharOverride-2">Carte de la Metopolis) </span>pentru a-l cunoaște pe Topometrist și pentru a se familiariza cu o stranie toponimie (Insula Cailor, Cetatea de Lână, Metopolis, Mar&#173;mația). În altă proză apare Arhip cel Șchiop, a cărui biografie va fi dezvăluită ulterior în <span class="CharOverride-2">Cartea Dicomesiei. </span>De altfel, <span class="CharOverride-1">B. </span>iubește variantele<span class="CharOverride-2"> </span>unui (mega)text, niciodată epuizabil, din care livrează sistematic „fragmente” sau „cărți”, într-un veritabil proces de <span class="CharOverride-2">work in progress. </span>Alteori, în manieră ludică, cel puțin originală, sunt travestite în personaje înseși modalitățile și tehnicile narative din propriile opere. Unul este „Domnul Inefabil” (sau „domnul manieră narativă”), responsabilul cu „ceața mitică”, prețios, pretențios și de o pedanterie misterioasă, cel care nu vorbește „nici neapărat despre lucrurile reale, nici neapărat despre cele imaginare”, „nici tranșant întâmplate, nici tranșant ficțiune”, ci despre „partea nevizibilă a lucrurilor întâmplate”. Numeroase comentarii critice, în special cele ale Monicăi Spiridon, care și inițiază acest gen de lectură, dar și cele ale Georgetei Horodincă în monografia consacrată autorului, se sprijină pe această proză, lăsând pe un nedrept plan secund celălalt text-manifest, <span class="CharOverride-2">Un alt colonel Chabert</span>, matrice tematică a acestui univers.</p>
			<p class="Heuristica-BASE">În special prin <span class="CharOverride-2">Cartea de la Metopolis</span>,<span class="CharOverride-2"> </span>care este și capodopera lui, <span class="CharOverride-1">B. </span>se afirmă ca principal reprezentant român al realismului magic. Critica a stabilit analogii cu <span class="CharOverride-2">Un veac de singurătate </span>a lui Gabriel García Márquez sau cu unele scrieri ale lui Ernst Jünger, cum ar fi <span class="CharOverride-2">Pe falezele de marmură, Heliopolis</span>. Romanul face parte dintr-o proiectată tetralogie, rămasă nefinalizată, cu excepția unor fragmente din <span class="CharOverride-2">Cartea Dicomesiei</span>, iar alte două părți sunt <span class="CharOverride-2">Sfârșit la Metopolis </span>și <span class="CharOverride-2">Epilog în orașul Mavrocordat</span>, doar din ultima fiind publicat un capitol<span class="CharOverride-2">. </span>Urmărindu-se o „falsă protoistorie și istorie reală”, se realizează o cronică semifabuloasă brodată cvasirealist a unui ținut imaginar, împărțit în patru regiuni, fiecare cu specificul ei: Metopolisul (orașul metopelor, marmura aflându-se pe dealurile și în subteranele localității, oraș iubitor de metamorfoze, fie ele și decadente), Dicomesia (tărâmul aproape mitic al câmpiei, nucleul tare, fabulos, al întregii zone), Cetatea de Lână (insulă a măcelarilor și a croitorilor, matrice a proiecţiilor arhetipale prin croitorul demiurg Polider) și Mavrocordatul (chintesență a pierzaniei și a degradării, oraș al uzurpatorilor, al trișeriilor și al farselor). Disprețuind „lucrurile care s-au întâmplat o dată sau de mai multe ori”, romanul își propune o cronică a excepționalului, exploatabil atât prin tipologie, cât și prin modalitatea de decriptare a evenimentelor. Metopolisienii sunt inși ai calculului, ai strategiei și regizori ai posibilului, fie că e vorba de Milionar, principalul „autor” al acestei cronici deformatoare, de Iapa-Roșie, care evoluează de la tânăra puberă până la proprietara unei bodegi, de Gora Serafis (care își calculează viitorul într-un atroce comerț cu proprii-i ani), de fiica ei, aurăreasa Fibula, numismată de renume în tinerețe, la Roma, sau de generalul Marosin, atent să transforme până la contrazicere „cartea” Milionarului. Dicomesia ar fi un soi de patrie profundă, adăpostind terenul subteran al legendei și al mitului, populat de creaturi mitice sau legendare, fie că e vorba de Constantin Pierdutul sau de Andrei Mortu. Primul este „rege al câmpiei”, îmblânzitor al cailor și genial socotitor cu mințile rătăcite, cel de-al doilea un hoț care, cel puțin prin cântecele tot de el inventate, pare a ieși mereu învingător în jocul cu propria moarte (are „inventariate” vreo cinci sau șase). Și dacă Milionarul metopolisian construiește oamenii calculându-le atent viitoarele porecle (ca în cazul „generalului” Glad), Polider îi admonestează, născându-i a doua oară, croindu-le un soi de veșminte „morale”, în acord cu faptele lor. Mavrocordatul este spațiul iluziei, al artificului, al trucajului, <span class="CharOverride-2">trompe l´oeil</span>-ul mergând până la uzurparea unui pretins substrat bizantin. El este populat de oameni de afaceri măsluitori, precum Bazacopol, sau de „teoreticieni” ai falsului exact, ca Emil Ionescu Havaet. „Manevrele” mavrocordate, dar și propriul morb autodistructiv, vor duce, într-un viitor neprecizat, la decăderea acestui ținut și de aceea romanul ar fi cronica unui sfârșit, a unei morți iminente. În ceea ce privește narațiunea propriu-zisă, <span class="CharOverride-1">B. </span>livrează un roman savant, polifonic, cu cel puțin patru voci distincte. Cea mai importantă este cea a Milionarului, care se ocupă cu realizarea unui „hărți complete” a destinelor, la „scara unu pe unu”. El amalgamează genurile, de la cronică la legendă apocrifă, roman numismatic, literatură bizantină cu fețe duale și contrazicătoare și până la pretinsă „monografie” locală, rezultând un potpuriu<span class="CharOverride-2"> </span>seducător, aproape unic în literatura română. Există apoi o nostalgie față de scrisul lui Balzac și al lui Gogol, desigur schimonosită parodic, în bună tradiție postmodernă. Milionarul poate fi socotit un alt secretar al comediei umane, doar că subiecții săi sunt viitoarele suflete moarte ale necropolei, comerțul este unul „cu anii” etc. Chiar începutul romanului, cu intrarea în oraș a lui Glad, învârtind o roată, deformează parodic ro&#173;manul realist tradițional. Acest emul al lui Balzac și al lui Gogol, trecut prin realismul magic, concepe biografiile aleatoriu, labirintic, îmbinând și încurcând între ele reperele trecut–prezent–viitor, propunând, decriptând și comentând schemele de destin, pentru ca, după ce le-a învăluit în aburul mitic, să le noteze sarcastic involuția. Astfel, Iapa-Roșie, generalul Glad, Constantin Pierdutul-Întâiul, Filip Teologul Umilitul, Fibula și Gora Serafis au cu toții biografii „măsluite”, necreditabile, cu reperele cronologice amestecate și răsturnate după bunul plac al Milionarului. Bazacopol și generalul Glad sunt balzacieni, Gora Serafis descinde din Balzac și Gogol, dar Constantin Pier&#173;dutul, femeia-paracliser, Kiva-cea-Mare vin din García Márquez, pe când Iapa-Roșie, Fibula Serafis și mai ales Filip Teologul Umilitul sunt creații ale lui <span class="CharOverride-1">B.</span>, întrupări ale „ideii Chabert”, personaje cu dispariții misterioase și protagoniști ai „loviturilor bizantine”. Distrugerea lentă a ținutului merge mână în mână cu involuția personajelor, al căror cap iese din nimbul mitic pentru a fi izbit de zidul realității mundane: Constantin Pierdutul înnebunește și este angajat ca socotitor în bodega Iepei-Roșii, devenită, din prințesă încălțată cu o pereche de ghete roșii fermecate, „comersantă”, Filip Umilitul străbate incognito câm&#173;pia, pentru a scăpa de numeroasele sale rubedenii, Fibula Serafis devine din numismată aurăreasă etc. Tot Milionarul este cel care trage firele și unui neașteptat roman numismatic: Fibula și Guldena transformă monedele și fibulele în aur, havaet în&#173;seamnă bacșiș, iar apelativul Geayge al soaței acestuia numea și impozitul pe domnie. Un narator, nebănuit și neindicat ca atare, dar cu atât mai insidios, este trișorul Havaet, care și-ar dori să pună ordine în hârtiile Milionarului din dorința de „exactitate”, care îl obsedează și care seamănă mai degrabă a trucaj, deoarece el știe „a falsifica în genul unei lecturi”; de aici și proliferarea parodiei la nivelul întregii scrieri. Cu Havaet se pătrunde într-o lume a „falsului exact”, a copiei, uzurpării și imitației, dar și a unui pretins (și până la urmă iluzoriu) substrat bizantin. El este cel care îl convinge pe autorul piesei <span class="CharOverride-2">O feerie bizantină</span> să-i confere cetățenie metopolisiană personajului principal, măsluind astfel o descendență nobilă pentru toți locuitorii ținutului imaginar, cum se reliefează în interpretările în această cheie propuse de Ion Vartic sau de Liviu Petrescu. De altfel, scriitorul s-ar fi documentat îndelung în acest sens, consultând literatură bizantină, dar și <span class="CharOverride-2">Bizanț după Bizanț </span>de Nicolae Iorga. După acest model, năvălesc în roman dubletele: un alt Constantin Pierdutul încearcă să îi preia legenda celui adevărat, și așa prolificul (în reînvieri) Andrei Mortu capătă încă o copie, iar Havaet încearcă să fure personalitatea lui Filip Teologul Umilitul, alegându-se numai cu pălăria acestuia. Generalul Marosin, un alt narator, al doilea ca importanță după Milionar, este hermeneutul prin excelență, cel care decriptează evenimentele și tipologiile schimbând un&#173;ghiul de referință și răsturnând numeroase perspective prin detaliile din trecutul personajelor. Ion Vartic vede în tandemul dintre el și Milionar un „calcul dublu” de realizare a perspectivei narative, permițând chiar inversarea ordinii de lectură a scrierii (de la sfârșit spre început). Tot generalul Marosin este cel care propune o atentă și doctă analiză semantică a scrisorii lui Filip Teologul Umilitul, luminând totodată figuria Gorei și a Fibulei Serafis, dar și a ucenicei ultimei, Iapa-Roșie. În fine, altă voce, estompată, este cea a „sentimentalului” Topometrist, ale cărui „măsurători” narative aproximează metaforic evenimentele. Rezultă un roman savant, labirintic, care avansează mergând parcă înapoi, într-un veritabil „stil al amânării” (Eugen Simion), deschis, prin unele personaje, către fabulos, legendar și mitic, pe scurt, un roman ca o „masă cu oglinzi”, toate false, trimițând imagini contrariante, suprapuse, contradictorii. Proto&#173;istoria unor personaje și a întregului ținut este reluată în cele câteva fragmente din <span class="CharOverride-2">Cartea Dicomesiei</span>,<span class="CharOverride-2"> </span>roman organizat, după toate aparențele, ca o „bătălie cu povestiri” desfășurată la Castelul Alb. Cel mai reușit capitol este cel intitulat <span class="CharOverride-2">Arhip cel Șchiop, Iasmina, pălăria venețianului și Patrocle din Samos, </span>spunând o poveste întortocheată și cu sertare, unde se află istoria Iasminei, bunica lui Polider, pe cea a lui Arhip, cu o istorie asemănătoare Apostatului din <span class="CharOverride-2">Cartea de la Metopolis</span>, precum<span class="CharOverride-2"> </span>și detalii despre nașterea femeii numite Kiva-cea-Mare, mama Iepei-Roșii. Interesant este și faptul că nașterea regatului imaginar are vârstele inversate, <span class="CharOverride-2">Cartea Docomesiei </span>înregistrându-i istoria cea mai îndepărtată, iar nuvele din <span class="CharOverride-2">Iarna bărbaților </span>pe cea mai recentă. Pe de altă parte, a fost publicat, postum, și un capitol din „legendara” ultimă parte a tetralogiei – <span class="CharOverride-2">Epilog în orașul Mavrocordat</span> („Viaţa românească”, 2011). În aceeași manieră a reinvestirii și a reinventării unor personaje mai vechi, trei protagoniști ar fi, cum spune <span class="CharOverride-1">B.</span> într-un „cuvânt al autorului”, preluaţi din <span class="CharOverride-2">Casa cu ecouri târzii</span>, proză introdusă în ediţia a treia la <span class="CharOverride-2">Iarna bărbaţilor</span>. Tot de aici revin alte „umbre”, replici în anii de după război, în contemporaneitate, deși timpul ficţiunii pare și mai fluctuant decât odinioară. O ultimă surpriză pregătită de <span class="CharOverride-1">B.</span> o constituie un roman intitulat <span class="CharOverride-2">Marile cariere,</span> construit după formula romanului realist tradițional, din care au fost publicate, postum, câteva fragmente. Prozatorul pare a renunța la pariul pe atemporalitate (acțiunea se petrece după 1944), neomițând unele accente sociale și chiar politice: protagoniștii sunt obișnuiții inși cu identitate furată, personaje Chabert căzute într-o istorie potrivnică. </p>
			<p class="Heuristica_CITAT">Când l-am zărit prima oară, m-a surprins figura lui de mucenic și privirea lui mefientă. Purta părul lung, tăiat ţărănește la ceafă, mersul lui era ușor împleticit și, când se decidea să vorbească, vorba-i era blândă și eliptică. Pe scurte perioade de timp era prietenos și comunicativ, apoi se retrăgea într-o tăcere compactă, o tăcere – îmi vine să zic – asurzitoare. Dispărea din motive necunoscute din orizontul tău de așteptare luni și chiar ani de zile, apoi reapărea, fără alte explicaţii, și dialogul continua în formele semnalate mai sus.</p>
			<p class="Heuristica_CITAT_semnat">EUGEN SIMION</p>
			<p class="Heuristica_CITAT">Ștefan Bănulescu a subţiat sângele personajelor sale din Metopolis până la desăvârșita lui transformare în apă, ţinând cont de vechimea acestui sânge, consemnată în valori numismatice și arheologice, spre a-l trezi apoi iarăși la o utopică existenţă, în desimea aerului balcanic. De aceea, sub fantasmagoria vehementă a numelor și poreclelor actuale se citește raţionamentul obosit al oţiumului antic. Acesta este sensul cel mai adânc al utopiei lui Bănulescu, căreia îi corespunde și o viziune istorică în planul ficţiunii.</p>
			<p class="Heuristica_CITAT_semnat">I. NEGOIŢESCU</p>
			<p class="Heuristica_CITAT">Ceea ce frapează la o nouă lectură a operei lui Ștefan Bănulescu este literaritatea sa. Nu există texte generate de altă dorinţă decât aceea de a face literatură. Scriitorul trece prin viaţă ca un colecţionar de subiecte rare (stranii, pitorești, terifiante etc.). După ce le obţine, începe să lucreze cu o disciplină de profesionist – disciplină în cele din urmă sterilizantă – la transformarea lor în texte. Stilul preferat este o simplitate elegantă, ușor desuetă, a frazei. În ceea ce privește însă construcţia propriu-zisă, preferinţa merge către complicaţie și către o simbolistică esoterică. Unui asemenea scriitor, dacă îi ajungi prin preajmă, nu are rost să i te plângi că ai îmbătrânit sau că ai rămas singur. Ai reuși, cel mult, să-l faci să-și noteze ceva într-un carnet, dar aceasta numai dacă întâmplarea trăită de tine ar avea doza necesară de bizarerie sau dacă s-ar putea constitui într-un simbol.</p>
			<p class="Heuristica_CITAT_semnat">ALEX. ȘTEFĂNESCU</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Drum în câmpie</span>, pref. Eusebiu Camilar, București, 1960; <span class="CharOverride-2">Colocvii. Artistul și epoca</span> (în colaborare cu Ilie Purcaru), București, 1964; <span class="CharOverride-2">Iarna bărbaţilor</span>, București, 1965; ed. 2, București, 1966; ed. 3, București, 1971; ed. București, 1979; ed. pref. Gabriel Dimisianu, București, 1991; <span class="CharOverride-2">Cântece de câmpie</span>, București, 1968; <span class="CharOverride-2">Dunărea</span>, București, 1969; <span class="CharOverride-2">Scrisori Provinciale</span>, București, 1976; <span class="CharOverride-2">Cartea Milionarului</span>, vol. I: <span class="CharOverride-2">Cartea de la Metopolis</span>, București, 1977; ed. București, 1996; <span class="CharOverride-2">Scrisori din provincia de Sud-Est</span> <span class="CharOverride-2">sau O bătălie cu povestiri</span>, București, 1994; <span class="CharOverride-2">Un regat imaginar</span>, București, 1997; <span class="CharOverride-2">Elegii la sfârșit de secol</span>, București, 1999; <span class="CharOverride-2">Opere</span>, I–II, îngr. Oana Soare, pref. Eugen Simion, București, 2005.</p>
			<p class="Heuristica___m_RPR"><span class="CharOverride-1">Repere bibliografice: </span><span class="CharOverride-2">Cinci critici despre Ștefan Bănulescu, „Iarna bărbaţilor”</span>, GL, 1965, 19;<span class="CharOverride-2"> </span>Paul Georgescu, <span class="CharOverride-2">Pecetea unei certe vocaţii</span>, RMB, 1965, 6449;<span class="CharOverride-2"> </span>Ardeleanu, <span class="CharOverride-2">Însemnări</span>,<span class="CharOverride-2"> 167–176</span>; Negoiţescu, <span class="CharOverride-2">Scriitori</span>,<span class="CharOverride-2"> 483–486</span>; Oprea, <span class="CharOverride-2">Mișcarea</span>, <span class="CharOverride-2">197–204</span>;<span class="CharOverride-2"> </span>Dimisianu, <span class="CharOverride-2">Prozatori</span>,<span class="CharOverride-2"> 70–78</span>; Vlad, <span class="CharOverride-2">Povestirea</span>,<span class="CharOverride-2"> 109</span>,<span class="CharOverride-2"> passim</span>; Raicu, <span class="CharOverride-2">Structuri</span>,<span class="CharOverride-2"> 277–282</span>; Iorgulescu, <span class="CharOverride-2">Rondul</span>,<span class="CharOverride-2"> 132–142</span>;<span class="CharOverride-2"> </span>Cristea, <span class="CharOverride-2">Domeniul</span>,<span class="CharOverride-2"> 196–201</span>;<span class="CharOverride-2"> </span>Balotă, <span class="CharOverride-2">Universul</span>,<span class="CharOverride-2"> 130–143</span>; Dimisianu, <span class="CharOverride-2">Nouă prozatori</span>,<span class="CharOverride-2"> 7–23</span>;<span class="CharOverride-2"> </span>Ungureanu, <span class="CharOverride-2">Proză</span>,<span class="CharOverride-2"> 147–156</span>;<span class="CharOverride-2"> </span>Ștefănescu, <span class="CharOverride-2">Preludiu</span>,<span class="CharOverride-2"> 168–173</span>; Vlad, <span class="CharOverride-2">Lectura</span>,<span class="CharOverride-2"> 236–241</span>;<span class="CharOverride-2"> </span>Regman, <span class="CharOverride-2">Explorări</span>,<span class="CharOverride-2"> 159–168</span>, <span class="CharOverride-2">284–294</span>;<span class="CharOverride-2"> </span>Simion, <span class="CharOverride-2">Scriitori</span>, I (1978), <span class="CharOverride-2">598–615</span>; Ștefănescu,<span class="CharOverride-2"> Jurnal</span>,<span class="CharOverride-2"> 117–118</span>,<span class="CharOverride-2"> 130–134</span>;<span class="CharOverride-2"> </span>Iorgulescu,<span class="CharOverride-2"> Critică</span>,<span class="CharOverride-2"> 99–104</span>;<span class="CharOverride-2"> </span>Gorcea, <span class="CharOverride-2">Structură</span>,<span class="CharOverride-2"> 85–88</span>,<span class="CharOverride-2"> 131–137</span>,<span class="CharOverride-2"> 183–185</span>,<span class="CharOverride-2"> 212–214</span>,<span class="CharOverride-2"> 217–218</span>; Simuţ, <span class="CharOverride-2">Diferenţa</span>,<span class="CharOverride-2"> 153–158</span>;<span class="CharOverride-2"> </span>Vartic, <span class="CharOverride-2">Modelul</span>,<span class="CharOverride-2"> 192–198</span>; Manolescu, <span class="CharOverride-2">Arca</span>, III, <span class="CharOverride-2">100–140</span>; Vlad, <span class="CharOverride-2">Lectura</span> <span class="CharOverride-2">rom.</span>,<span class="CharOverride-2"> 128–132</span>; Gheorghiu, <span class="CharOverride-2">Reflexe</span>,<span class="CharOverride-2"> 40–45</span>; Ţeposu, <span class="CharOverride-2">Viaţa</span>,<span class="CharOverride-2"> 173–178</span>; Raicu, <span class="CharOverride-2">Fragmente</span>,<span class="CharOverride-2"> 311–317</span>; Ștefănescu, <span class="CharOverride-2">Dialog</span>,<span class="CharOverride-2"> 137–145</span>; Ungureanu, <span class="CharOverride-2">Proza rom.</span>, I, <span class="CharOverride-2">467–500</span>;<span class="CharOverride-2"> </span>Dimisianu, <span class="CharOverride-2">Subiecte</span>,<span class="CharOverride-2"> 108–115</span>; Holban, <span class="CharOverride-2">Profiluri</span>,<span class="CharOverride-2"> 101–105</span>; Ștefănescu, <span class="CharOverride-2">Prim-plan</span>,<span class="CharOverride-2"> 150–159</span>;<span class="CharOverride-2"> </span>Crohmălniceanu, <span class="CharOverride-2">Al doilea suflu</span>,<span class="CharOverride-2"> 99–104</span>;<span class="CharOverride-2"> </span>Spiridon, <span class="CharOverride-2">Melancolia</span>,<span class="CharOverride-2"> 8–52</span>;<span class="CharOverride-2"> </span>Negoiţescu, <span class="CharOverride-2">Scriitori contemporani, 36–38</span>; Simuţ, <span class="CharOverride-2">Incursiuni</span>, <span class="CharOverride-2">127–130</span>;<span class="CharOverride-2"> Dicţ. analitic</span>,<span class="CharOverride-2"> </span>I, <span class="CharOverride-2">131–134</span>,<span class="CharOverride-2"> 326–328</span>, II, <span class="CharOverride-2">145–148</span>; Cărtărescu, <span class="CharOverride-2">Postmodernismul</span>,<span class="CharOverride-2"> 334–336</span>;<span class="CharOverride-2"> </span>Ioana Pârvulescu, <span class="CharOverride-2">Prejudecăţi literare</span>, București, 1999, <span class="CharOverride-2">214–217</span>; Dimisianu, <span class="CharOverride-2">Lumea</span>,<span class="CharOverride-2"> 191–194</span>,<span class="CharOverride-2"> 586–589</span>;<span class="CharOverride-2"> Dicţ. esenţial</span>,<span class="CharOverride-2"> 75–79</span>; Monica Spiridon, <span class="CharOverride-2">Ștefan Bănulescu</span>, Brașov, 2001; Manolescu, <span class="CharOverride-2">Lista</span>, I, <span class="CharOverride-2">101–102</span>, II, <span class="CharOverride-2">142–147</span>; Cristea-Enache, <span class="CharOverride-2">Concert</span>,<span class="CharOverride-2"> 145–153</span>; Dumitru Micu, <span class="CharOverride-2">Timpuri zbuciumate</span>, București, 2001,<span class="CharOverride-2"> 147–152</span>; Negrici, <span class="CharOverride-2">Comunism</span>,<span class="CharOverride-2"> Proza</span>,<span class="CharOverride-2"> 218–219</span>,<span class="CharOverride-2"> 329–331</span>;<span class="CharOverride-2"> </span>Georgeta Horodincă, <span class="CharOverride-2">Ștefan Bănulescu sau Ipotezele scrisului</span>,<span class="CharOverride-2"> </span>București, 2002; Muthu, <span class="CharOverride-2">Balcanismul</span>, I, <span class="CharOverride-2">270–273</span>; Ungureanu, <span class="CharOverride-2">Geografia lit.</span>, I, <span class="CharOverride-2">186–197</span>; Bârna, <span class="CharOverride-2">Prozastice</span>, <span class="CharOverride-2">5–13</span>;<span class="CharOverride-2"> </span>Ștefănescu, <span class="CharOverride-2">Istoria</span>, <span class="CharOverride-2">573–582</span>; Manolescu, <span class="CharOverride-2">Istoria</span>, <span class="CharOverride-2">1108–1113</span>; Popa, <span class="CharOverride-2">Ist. lit.</span>, II, <span class="CharOverride-2">738–741</span>; Bogdan Popescu, <span class="CharOverride-2">Banul de aur sau Viaţa din opera lui Ștefan Bănulescu</span>, București, 2010. &#9;<span class="Semnatura">O.S.</span></p>
			<p class="Heuristica-PRIMUL"><span class="titlu-12">BĂNULESCU-BODONI,</span><span class="CharOverride-1"> Gavriil</span> (1746, Bistriţa – 30.III.1821, Chișinău), cărturar. Este fiul Anastasiei și al lui Grigore Bănulescu-Bodoni; la naștere a primit numele Grigore. A făcut școala la Bistriţa și Pesta, apoi urmează Academia Teologică din Kiev (1771–1773), continuându-și studiile în Grecia, la Patmos, Smirna și la Muntele Athos. S-a călugărit în 1779 la Constantinopol. Predă un timp limba latină la Năsăud și la Școala Domnească din Iași (1777–1778), apoi limba greacă la Seminarul Teologic din Poltava, devenind ulterior rector al acestuia. În 1784 este hirotonit la Iași arhimandrit, în 1792 e numit mitropolit al Moldovei și Valahiei, ulterior mitropolit al Kievului (1797–1803), exarh al Moldovei, Valahiei și Basarabiei (1808–1812), mitropolit al Chișinăului și Hotinului (din 1812 până la moartea sa). Este înmormântat la mănăstirea Căpriana. </p>
			<p class="Heuristica-BASE"><span class="CharOverride-1">B.-B.</span> a desfășurat o largă activitate culturală. Prin eforturile sale, au fost înfiinţate, la Chișinău, în anii imediat următori ocupaţiei rusești, Seminarul Teologic (1813), unde introduce și româna ca limbă de predare, precum și latina ca obiect de studiu, o școală de nivel mediu pentru fiii de nobili (1816) și tipografia eparhială, inaugurată în mai 1814. Aici s-au tipărit, sub îngrijirea ori sub supravegherea lui și mai rar, probabil, cu participarea sa la traducerea în românește, multe cărţi de cult și manuale școlare în limba română. A fondat, de asemenea, secţia pentru Basarabia a Societăţii Biblice Rusești, de care este legată editarea la Petersburg, în limba română, a <span class="CharOverride-2">Noului Testament </span>(1817), ulterior și a <span class="CharOverride-2">Bibliei</span>, apărută în 1819 și realizată după <span class="CharOverride-2">Biblia de la Blaj</span> (1795).</p>
			<p class="Heuristica___m_RPR"><span class="CharOverride-1">Repere bibliografice: </span>Ciobanu, <span class="CharOverride-2">Cultura</span>, <span class="CharOverride-2">36–76</span>; P.V. Haneș, <span class="CharOverride-2">Scriitori basarabeni</span>, București, 1936, <span class="CharOverride-2">93–143</span>; Alexie Mateevici, <span class="CharOverride-2">Opere</span>, I, îngr. Ion Nuţă, Efim Levit și Sava Pânzaru, Chișinău, 1993, <span class="CharOverride-2">392–428</span>; Colesnic, <span class="CharOverride-2">Basarabia</span>, I, <span class="CharOverride-2">6–11</span>; Păcurariu, <span class="CharOverride-2">Ist. Bis.</span>, III, <span class="CharOverride-2">196–198</span>,<span class="CharOverride-2"> passim</span>; Boris Buzilă, <span class="CharOverride-2">Din istoria vieţii</span> <span class="CharOverride-2">bisericești din Basarabia</span>,<span class="CharOverride-2"> </span>pref. Antonie Plămădeală, București – Chișinău, 1996, <span class="CharOverride-2">23–41</span>; Păcurariu, <span class="CharOverride-2">Dicţ. teolog.</span>, <span class="CharOverride-2">41–42</span>; Cimpoi,<span class="CharOverride-2"> Ist. lit. Basarabia</span>,<span class="CharOverride-2"> 23</span>; S. Damaschin, <span class="CharOverride-2">Mitropolitul Gavriil Bănulescu-Bodoni și cultura românească în Basarabia</span>, LA, 2000, 22 iunie;<span class="CharOverride-2"> Gavriil Bănulescu-Bodoni, exarh al Moldovei și Valahiei (1808–1812), mitropolit al Chișinăului (1812–1821)</span>, Chișinău, 2004; <span class="CharOverride-2">Dicţ. Chișinău</span>, <span class="CharOverride-2">40–42. &#9; </span><span class="Semnatura">Vs.C.</span></p>
			<div class="_idGenObjectLayout-1">
				<div id="_idContainer012">
					<div id="_idContainer010" class="Basic-Text-Frame">
						<p class="Titlu-Nume-H">BĂNUŢ, Aurel P. </p>
						<p class="Titlu-mic-DATE">(23.X.1881, Cohalm, azi Rupea, j. Brașov – 28.VII.1970, Brașov), gazetar, prozator. </p>
					</div>
					<div id="_idContainer011" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05B_710-765_BanescuN-Belicov-web-resources/image/ap_ban_1.png" alt="" />
					</div>
				</div>
			</div>
			<p class="Heuristica-PRIMUL">Părinţii, Maria (n. Comșa) și Paul Bănuţiu, judecător, se sting prematur, așa încât <span class="CharOverride-1">B.</span> crește sub oblăduirea rudelor dinspre mamă. Învaţă la Cohalm, Copăcel și Făgăraș, terminând liceul la Blaj, în 1899. Urmează studii de drept la Cluj și, din 1902, la Budapesta; târziu, în 1925, își ia diploma de doctor în știinţe politice, iar în 1928 pe aceea de doctor în drept, la Universitatea din Cluj. Cu o bursă a Societăţii pentru Fond de Teatru Român, studiază, între 1905 și 1908, la Conservatorul de Artă Dra&#173;matică din București, în același interval urmând și un stagiu de pregătire teoretică la Berlin. Ca director artistic al Societăţii pentru Fond de Teatru Român între 1908 și 1914, înfiinţează peste șaizeci de comitete filiale, formează și instruiește trupe de diletanţi, întreprinde turnee cu compania pe care o alcătuiește și unde va funcţiona ca regizor și nu o dată ca actor și autor. În timpul Primului Război Mondial <span class="CharOverride-1">B.</span> dezertează din armata austro-ungară, trece munţii și se înrolează voluntar în armata română, încercând să-și fructifice și acum aptitudinile artistice în spectacole organizate cu tovarășii de arme. Fără să fie tentat de profesia de avocat (era înscris în Baroul Ilfov și ulterior în cel din Oradea), a schimbat, cu o mobilitate ce nu va fi fost doar a zodiei politice sub care se afla la un moment dat, reședinţe și funcţii: director al propagandei culturale din Ardeal și Banat (1925–1927), director al Teatrului de Vest din Oradea (1928), prefect al judeţului Târnava Mare, inspector în Direcţia Educaţiei Poporului, prefect de Someș, primar în Ocna Sibiului. Retras în 1940 la Tinca-Bihor, pensionat și de Societatea Scriitorilor Români, va trăi o vreme la București, revenind în cele din urmă la Brașov. </p>
			<p class="Heuristica-BASE">Supranumit de confraţi, cu o hiperbolă strivitoare, „un Caragiale al Ardealului”, <span class="CharOverride-1">B.</span> are însă o altfel de însemnătate. El a fost mai cu seamă un om plin de energie, ingeniozitate și talent, un ferment într-o utilă acţiune de luminare și culturalizare. În perioada budapestană, sprijinit de alţi studenţi români, membri ai Societăţii „Petru Maior”, ia iniţiativa întemeierii și finanţării revistei „Luceafărul”, fiind editor și redactor responsabil până la sfârșitul anului 1902, apoi doar editor până în aprilie 1903, când trece gazeta în mâinile lui Octavian C. Tăslăuanu și ale lui Octavian Goga. Chiar în primele numere tipărește un grupaj de scrisori primite de Paul Bănuţiu de la Aron Pumnul, cât și întâiele sale foiletoane umoristice, semnate Zeno Sylvian, Z. Sylvian, care vor fi urmate de altele apărute, tot din 1902, în „Poporul român”. Mai publică în „Gazeta Transilvaniei”, „Ţara noastră”, „Anuarul Societăţii pentru Fond de Teatru Român”, „Lupta” (Budapesta), „Drapelul” (Lugoj), „Revista teatrală”, „Românul” (Arad), „Renaș&#173;terea română” (unde un timp, în 1919, este și director), „Tran&#173;silvania”, „Societatea de mâine”, „Familia”, „Tribuna”, „Pagini literare” ș.a. Gaze&#173;tar, animator al vieţii teatrale, <span class="CharOverride-1">B.</span> este autor al unei literaturi de aspect fragmentar – foiletoane, schiţe umoristice, proză –, apărută în periodice de mare tiraj din Ardeal și Banat, editată și reeditată în colecţii de circuit popular, multe din textele lui făcând deliciul spectacolelor date de diletanţi. O galerie de personaje ilare, surprinse, în miniaturile sale, în situaţii de dilatare ridicolă a importanţei lor sociale, formează o lume în care pătrund un ochi avizat și o ureche exersată, spre a restabili, prin exagerarea metehnelor, ordinea firească a lucrurilor. Ca într-o dioramă tragicomică, ce se poate reface prin juxtapunerea fragmentelor, mișună aici „fruntașii” unui loc, „factorii ponderoși în conducerea destinelor noastre”, cum le zice Ierofteiu Buhă, „docinte ambulant emerit”. O mecanică, foarte bine deprinsă, a trâmbiţării sentimentelor naţionale, a bunelor intenţii face ca interese mărunte să se poată insinua sub masca vreunui „scop idealist și consacrat”, cum ar fi, de pildă, lupta împotriva „ștagnaţiunii culturale”. În atitudini alternează găunoșenia lustruită, violenţa, grosolănia. În pofida grămezilor de „tistii”, titluri și funcţii invocate cu grandilocvenţă puerilă, ignoranţa apare adesea uluitoare și declanșează o serie de neînţelegeri și vane zâzanii. La <span class="CharOverride-1">B.</span> invenţia este ca și inexistentă, iar comicul vine din alte zone. Mai întâi din disproporţia dintre insignifianţa conflictelor, disputelor și amploarea, forma supradimensionată pe care acestea o iau. Prozatorul evită să povestească; introduce personajul în scenă și îl lasă apoi să-și zică păsul ori „convingerile”. Tipul de discurs al indivizilor (scrisoare, cerere, petiţie, raport, telegramă, cuvântare polemică), relevant pentru portretul lor, tinde să extragă de peste tot același amar adevăr moral. Cea mai generoasă sursă a comicului se află în limbajul personajelor, în acea locvacitate neistovită, înscenată spre a indica rupturi de nivel între gândire și expresie. S-ar putea spune că <span class="CharOverride-1">B.</span> face din cuvinte personaje pentru o comedie a limbajului, savuroasă chiar atunci când e îngroșată. Nu atât fonetismele – acest „material de limbă” apreciat de Sextil Pușcariu, bunăoară – ori topica enunţurilor, cât fixaţii snoabe, cu precădere latinomania, formele corupte, citatele maltratate, sintagmele aberante, poncifele contribuie la portretizarea satirică. În numele personajelor (Romulus Ţopârlan, Danton Păstărnac, Decebal Zăbăilă, Hercules Beţigaș ș.a.) urcă ceva din sevele comediei burlești aflate în subsolul <span class="CharOverride-2">Ţiganiadei</span> lui Ion Budai-Deleanu. G. Călinescu detecta la <span class="CharOverride-1">B.</span>, descendent al lui Victor Vlad Delamarina întru ilustrarea umorului dialectal, tocmai „burlescul lingvistic”. Deși multe din spumoasele lui „momente” par a fi replici la paginile dedicate de I.L. Caragiale lui Marius Chicoș Rostogan, distanţa e mare. La scriitorul ardelean învăţătorul, preotul au manii inofensive și sunt priviţi cu îngăduinţă și compasiune. Câteva chipuri de ţărani – Achim Filăru și mai cu seamă Mon – completează imaginea obștei. Acești oameni trecuţi prin tot felul de întâmplări, dintre care unele iau proporţii homerice, ca în cazul povestirilor din războiul cu „franţogul”, la „Măilat”, rememorează vremurile de odinioară, fruste, necorupte, și formulează critici de bun-simţ la adresa agitaţiei sterpe a oamenilor mai noi. <span class="CharOverride-1">B.</span> este și un memorialist cu aplomb, ce se sprijină pe amintirea intactă a momentelor evocate, adesea și pe documente, ca în însemnările despre Jan Urban Jarník, George Dima, Iacob Mureșianu. El introduce în spaţiul evocării nuclee epice, crochiuri de portret fizic, contururi de portret moral, aprecieri de critic, toate trasate destins, personal. Dacă amintirile despre Caragiale și Coșbuc sunt configurate într-un registru oarecum obișnuit, anecdotic, altele, precum cele despre C.I. Nottara, au o valoare documentară specială. Accentele patetice și nu o dată sublinierile autoflagelatoare („Agârbiceanu-omul e cu un an în urma mea, Agârbiceanu-scriitorul e cu o sută de ani înaintea mea”) vorbesc despre credinţa în solidaritatea de generaţie, dar și despre luciditatea evaluării propriei contribuţii.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Achim „Filăru”. Despre lume și oameni</span>, Brașov, 1913<span class="CharOverride-2">; Elocvinţa frackelui Ladislau. Cartea părintelui Reteveiu</span>, Sibiu, 1923; <span class="CharOverride-2">Lămurirea ucenicilor. Raportul docintelui ambulant în penziunea Ierofteiu Cucu despre activitatea Comitetului teatral din Ardeal și în jur</span>, Sighișoara, 1924; <span class="CharOverride-2">Eroii din „Hinterland”</span>,<span class="CharOverride-2"> </span>Sighișoara, 1925; <span class="CharOverride-2">Gheorghe Cârţan</span>, Sibiu, 1927; <span class="CharOverride-2">Tempi passati</span>, București, 1931; <span class="CharOverride-2">Oameni de ispravă</span>, Sibiu, 1939; <span class="CharOverride-2">George Dima</span>, București, 1955; <span class="CharOverride-2">Tempi passati</span>, pref. Mircea Zaciu, București, 1965; <span class="CharOverride-2">Scrieri</span>, îngr. și pref. Petronela Negoșanu, București, 1974.</p>
			<p class="Heuristica___m_RPR"><span class="CharOverride-1">Repere bibliografice: </span>Teodor Neș, <span class="CharOverride-2">Oameni din Bihor</span>, Oradea, 1937, <span class="CharOverride-2">428–437</span>; Călinescu, <span class="CharOverride-2">Ist. lit</span>. (1941), <span class="CharOverride-2">567–568, Ist. lit. </span>(1982),<span class="CharOverride-2"> 640</span>; Eugeniu Potoran, <span class="CharOverride-2">Umoristul Ardealului: A.P. Bănuţ</span>, Tinca-Bihor, 1944; Zaciu, <span class="CharOverride-2">Masca</span>,<span class="CharOverride-2"> 358–364</span>; Ion Agârbiceanu, <span class="CharOverride-2">Meditaţie în septembrie</span>, îngr. Aurel Sasu, pref. Mircea Zaciu, Cluj, 1971, <span class="CharOverride-2">246–250</span>; Perpessicius, <span class="CharOverride-2">Alte menţiuni</span>, III, <span class="CharOverride-2">265–270</span>; <span class="CharOverride-2">Dicţ. scriit. rom.</span>,<span class="CharOverride-2"> </span>I,<span class="CharOverride-2"> 238–240</span>. &#9;<span class="Semnatura">G.D.</span></p>
			<div class="_idGenObjectLayout-1">
				<div id="_idContainer015">
					<div id="_idContainer013" class="Basic-Text-Frame">
						<p class="Titlu-Nume-H">BĂNUŢĂ, Ion</p>
						<p class="Titlu-mic-DATE"> (7.XI.1914, Siliștea, <br />j. Argeș – 30.XII.1986, București), poet. </p>
					</div>
					<div id="_idContainer014" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05B_710-765_BanescuN-Belicov-web-resources/image/iban_01.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Radei (n. Georgescu) și al lui Dumitru Bănuţă, ţărani. Urmează o școală de arte și meserii, fiind, în paralel, ucenic și muncitor la Uzinele Griviţa din București. Participă la grevele din 1933, iar în 1941 este arestat pentru activitate în cadrul PCR. După 1944 devine primul președinte al Sindicatului Ziariștilor din Banat. Urmează liceul în particular și studiază ziaristica la Facultatea de Filosofie a Universităţii din București, pe care a absolvit-o în 1959. Din 1960 este director al Editurii pentru Literatură, unde s-a distins printr-o preocupare eficientă pentru literatura clasică, din care a iniţiat ediţii de opere, ca și pentru literatura contemporană, patronând debutul multor scriitori tineri în colecţia „Luceafărul”. Este demis în 1968 pentru că tipărise, în colecţia „Biblioteca pentru toţi”, antologia <span class="CharOverride-2">Poezia română modernă. De la G. Bacovia la Emil Botta</span> (I–II), alcătuită de Nicolae Manolescu, în care figurau poeţi indezirabili regimului comunist: Aron Cotruș, Nichifor Crainic, Radu Gyr, Ștefan Baciu ș.a. A fost trimis redactor-șef la „Albina”. A colaborat la „Viaţa românească”, „România literară”, „Tomis”, „Cronica”, „Familia”, „Astra” ș.a. În 1963 i s-a acordat Premiul „M. Eminescu” al Academiei RPR.</p>
			<p class="Heuristica-BASE"><span class="CharOverride-1">B.</span> debutează editorial în 1946 cu placheta <span class="CharOverride-2">Cetatea tăcerii</span>, dedicată experienţei carcerale și memoriei celor căzuţi în „lupta pentru progres”. Publică în anii ’40, în „Presa liberă”, pe care el însuși o înfiinţează, articole și reportaje care servesc ideologia comunistă. O serie de volume – <span class="CharOverride-2">Izvoare</span> (1956), <span class="CharOverride-2">La hotarul dintre lumi</span> (1960), <span class="CharOverride-2">Am rechemat</span> <span class="CharOverride-2">iubirea</span> (1962) și <span class="CharOverride-2">Scrisoare către anul 2000 </span>(1963) – conturează profilul unui poet militant în stilul propagandistic al epocii, ce abordează tematica socială în versuri agitatorice, conjuncturale. Angajarea, enunţată cu un neistovit retorism, vizează evenimentul imediat, chiar dacă notaţii lirice cu un caracter diferit (erotică, introspecţie, reflexivitate) își semnalează uneori prezenţa. Bunăoară, pe o temă dată, pacea, timbrul e susţinut de „angajamente” viguroase: „Te apărăm/ că suntem mulţi/ noi, robitorii,/ de noapte cu noapte,/ zi cu zi,/ vom fi aci,/ mereu prezenţi,/ mereu în stare de alarmă [...] noi vom fi mulţi,/ vom fi o mie de milioane”. <span class="CharOverride-1">B.</span> va trece însă, treptat, de la cronica rimată și exaltarea conformistă a „biruinţelor” și a „steagului leninian” la un tip de poezie reflexivă, care atrage în gesticulaţia ei amplă motive cu reverberaţie general umană. Evoluţia către un lirism mai elaborat începe odată cu <span class="CharOverride-2">Lacrima Diavolului</span> (1965), unde poetul, depășind faptul concret, încearcă o viziune de ansamblu asupra lumii, diavolul, spirit răzvrătit, semnificând setea de cunoaștere a omului. Punctul de sus al scrisului lui <span class="CharOverride-1">B.</span> este <span class="CharOverride-2">Olimpul</span> <span class="CharOverride-2">Diavolului</span>, lucrare ce se vrea monumentală, concepută în zece volume intitulate „panorame”, din care au fost realizate <span class="CharOverride-2">Panorama efemeridelor</span> (1967),<span class="CharOverride-2"> Panorama templului meu </span>(1968), <span class="CharOverride-2">Panorama sărutului</span> (1969), <span class="CharOverride-2">Panorama focului albastru</span> (1972), <span class="CharOverride-2">Panorama iubirii zugravului</span> (1974), <span class="CharOverride-2">Panorama duhului meu </span>(1976), <span class="CharOverride-2">Panorama</span>-<span class="CharOverride-2">n dor de domnișoara</span> <span class="CharOverride-2">Pogany</span> (1977), <span class="CharOverride-2">Panorama</span>-<span class="CharOverride-2">n sălcii plângătoare</span> (1981). Sub semnul lui Dante Alighieri, Infernul, Purgatoriul, Paradisul sunt aici compartimente ale „scenei lumii”, iar diavolul – un simbol al naturii contradictorii a fiinţei omenești și un posibil alter ego al poetului. Pe de altă parte, invocând pactul faustic, poetul ateu respinge inerţia, starea de lâncezeală și-și „cumpără” de la diavol fervenţa, „sublimul neastâmpăr”, „germenele frumos al furtunii”, neliniștea și dreptul de a fi „greier cântăreţ al Universului”, pentru a glorifica omul și valorile lui. Nu este vorba doar de o schimbare de registru tematic, numai de lăsarea în urmă a versificaţiei ocazionale, a cărei caducitate poetul o va fi înţeles într-un târziu, ci și de un alt mod de a scrie, de recuperarea unor teritorii lirice și a unor posibilităţi ale versului. Poetul prea grăbit, admonestat altădată pentru „multele stângăcii, facilităţi și contradicţii în imagini” (G. Călinescu), este acum un ludic, un candid fermecat de cuvinte: „Plânge diavolul din mine/ În candoare de sabine.// Plânge iarba în nesaţiu/ Și mi-e dor de un Horaţiu/ [...] Plânge-un om în joc de roate/ Spiţele sunt rupte toate”. E preocupat nu de versul pletoric, ci de exprimarea lapidară, sentenţioasă, astfel încât scrisul supravegheat, rafinamentul exerciţiului stilistic din „panoramele” sale îl înscriu între poeţii devotaţi ideii de virtuozitate.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Cetatea tăcerii</span>, Timișoara, 1946; <span class="CharOverride-2">Izvoare</span>, București, 1956; <span class="CharOverride-2">La hotarul dintre lumi,</span><span class="CharOverride-1"> </span>București, 1960; <span class="CharOverride-2">Am rechemat iubirea</span>, București, 1962; <span class="CharOverride-2">Scrisoare către anul 2000</span>, București, 1963; <span class="CharOverride-2">Versuri</span>, pref. G. Călinescu, București, 1963; <span class="CharOverride-2">Lacrima Diavolului</span>, București, 1965; <span class="CharOverride-2">Olimpul Diavolului. Panorama efemeridelor</span>, București, 1967; <span class="CharOverride-2">Olimpul Diavolului</span>. <span class="CharOverride-2">Panorama templului meu</span>, București, 1968; <span class="CharOverride-2">Olimpul Diavolului</span>. <span class="CharOverride-2">Panorama sărutului</span>, București, 1969; <span class="CharOverride-2">Olimpul Diavolului. Panorama focului albastru</span>, București, 1972; <span class="CharOverride-2">Olimpul Diavolului. Panorama iubirii zugravului</span>, București, 1974; <span class="CharOverride-2">După flori</span>, București, 1975; <span class="CharOverride-2">Olimpul Diavolului. Panorama duhului</span> <span class="CharOverride-2">meu</span>, București, 1976; <span class="CharOverride-2">Olimpul Diavolului</span>. <span class="CharOverride-2">Panorama-n dor de domnișoara Pogany</span>, București, 1977; <span class="CharOverride-2">Olimpul Diavolului. Panorama-n sălcii plângătoare</span>, București, 1981. <span class="CharOverride-1">Traduceri:</span> Pablo Neruda, <span class="CharOverride-2">Gloria și moartea lui Joaquin Murieta</span>, București, 1972 (în colaborare cu Rosalia Bianu).</p>
			<p class="Heuristica___m_RPR"><span class="CharOverride-1">Repere bibliografice: </span>Martin, <span class="CharOverride-2">Poeţi</span>, I, <span class="CharOverride-2">78–84</span>, II, <span class="CharOverride-2">84–89</span>; Sorianu, <span class="CharOverride-2">Glose</span>,<span class="CharOverride-2"> 117–120</span>; Drăgan, <span class="CharOverride-2">Aproximaţii</span>,<span class="CharOverride-2"> 196–200</span>; Perpessicius, <span class="CharOverride-2">Lecturi</span>,<span class="CharOverride-2"> 27–31</span>,<span class="CharOverride-2"> 294–298</span>; Călinescu, <span class="CharOverride-2">Opere</span>, X, <span class="CharOverride-2">203–206</span>;<span class="CharOverride-2"> </span>Ciobanu, <span class="CharOverride-2">Panoramic</span>, <span class="CharOverride-2">44–51</span>; Ciobanu, <span class="CharOverride-2">Incursiuni</span>,<span class="CharOverride-2"> 93–97</span>; Piru, <span class="CharOverride-2">Poezia</span>, I, <span class="CharOverride-2">324–329</span>; Laurenţiu, <span class="CharOverride-2">Eseuri</span>,<span class="CharOverride-2"> 49–55</span>; <span class="CharOverride-2">Lit. rom. cont.</span>,<span class="CharOverride-2"> </span>I, <span class="CharOverride-2">222–227</span>;<span class="CharOverride-2"> </span>Cândroveanu, <span class="CharOverride-2">Printre poeţi</span>,<span class="CharOverride-2"> 34–39</span>; Alexandru Balaci, <span class="CharOverride-2">Cuvânt despre Ion Bănuţă</span>, LCF, 1987, 2; <span class="CharOverride-2">Dicţ. scriit. rom.</span>, I, <span class="CharOverride-2">240–241</span>;<span class="CharOverride-2"> </span>Iordan Datcu, <span class="CharOverride-2">Sub semnul Minervei</span>, București, 2000, <span class="CharOverride-2">11–28</span>; Nicolae Rotaru, <span class="CharOverride-2">Fiul nemulţumirii</span>, „Amurg sentimental”, 2003, 6; Popa, <span class="CharOverride-2">Ist. lit.</span>,<span class="CharOverride-2"> </span>II, <span class="CharOverride-2">414</span>.<span class="CharOverride-2"> &#9;</span><span class="Semnatura">L.Bz.</span></p>
			<p class="Heuristica-PRIMUL"><span class="titlu-12">BĂRAN, Vasile</span> (20.I.1931, Pojogeni, azi în Târgu Cărbunești), prozator, publicist, poet. Fiu al Anei (n. Pielea) și al lui Gheorghe Băran, ţărani, <span class="CharOverride-1">B. </span>urmează liceul la Târgu Jiu și București, apoi Școala Superioară de Partid „Ștefan Gheorghiu”, secţia ziaristică. A fost redactor la Agerpres, secretar general de redacţie la „Scânteia tineretului”, șef de secţie la „Scânteia”, redactor la secţia de scenarii a Studioului Cinematografic București, redactor la „România literară” (1969–1989). Debutează în 1949, cu versuri, la „Gorjul liber”.</p>
			<p class="Heuristica-BASE">Debutul editorial al lui <span class="CharOverride-1">B.</span>, cu <span class="CharOverride-2">Gospodăria colectivă – izvor de bunăstare și belșug</span> și <span class="CharOverride-2">Pe drumul fericirii</span> <span class="CharOverride-2">(GAC Oltul, com. Teslui)</span>, apărute în 1961, se circumscrie speciei, mult frecventată în epocă, a reportajului literar contrafăcut în sensul pozitivului mobilizator, propagandistic. În continuare, autorul publică abundent în mai toate formele convenţionale ale literarului, distanţându-se parţial de finalitatea pur ideologică a începutului. Tipul de notaţie și, implicit, perspectiva de ansamblu sunt acelea ale unui reporter care acumulează materie factologică nestructurată narativ și transparentă moral. O preferinţă constantă merge către „microsioane”, compuneri de mici dimensiuni, eterogene tematic, cultivând cu precădere mijloacele expresive ale satirei și parabolicului. Romanele lui <span class="CharOverride-1">B. – </span><span class="CharOverride-2">Duminica lucrurilor</span> (1968), <span class="CharOverride-2">Săgeata albă </span>(1968), <span class="CharOverride-2">Cuptorul de ars</span> <span class="CharOverride-2">cărămidă</span> (1971), <span class="CharOverride-2">Ancheta </span>(1972), <span class="CharOverride-2">Cocorii de iarnă </span>(1973) ș.a. – își propun să sondeze, problematizând în sfera „eticului socialist”, diverse medii, începând cu cel rural și terminând cu acela artistic. Deși evident modestă, această literatură a beneficiat de ecouri critice pozitive, un dosar al receptării putând fi simptomatic pentru limbajul dublu al criticii literare în comunism, apt să pluseze, prin terminologia pusă în joc, valori neconvingătoare estetic, dar convenabile ideologic. S-a vorbit astfel despre „o arhitectură secretă disimulată printr-un barochism digresiv” (Mircea Iorgulescu) sau despre capacitatea „de a profila simboluri existenţiale” în cadrul „unor motive structuratoare care susţin ansamblul” (Gabriel Dimisianu). După 1989 autorul va ilustra și tipul de literatură senzaţională, precum în <span class="CharOverride-2">Dracula, adolescentul blestemat</span> (1999). Ca eseist sau ca istoric improvizat, <span class="CharOverride-1">B. </span>nu evită preţiozităţile și informaţiile deficitare ale diletantului; <span class="CharOverride-2">Monografii istorice</span> (2003) acordă credit unor ipoteze hazardate, pe linia dacologilor improvizaţi. Încercări de hagiografie ceaușistă romanțioasă apar în <span class="CharOverride-2">De la Lenuţa Petrescu la Elena Ceaușescu</span> (2001) sau în <span class="CharOverride-2">Moartea brazilor </span>(2009).</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Gospodăria colectivă </span>–<span class="CharOverride-2"> izvor de bunăstare și belșug</span>, București, 1961; <span class="CharOverride-2">Pe drumul fericirii (GAC Oltul, com. Teslui)</span>, București, 1961; <span class="CharOverride-2">Contemporani cu viitorul</span>, București, 1962; <span class="CharOverride-2">Uluitoarea dispariţie a unui cap liniștit</span>, București, 1965; <span class="CharOverride-2">O raită prin pădurea de întâmplări</span>, București, 1966; <span class="CharOverride-2">Duminica lucrurilor</span>, București, 1968; <span class="CharOverride-2">Întâmplări din primul vis</span>, București, 1968; <span class="CharOverride-2">Săgeata albă</span>, București, 1968; <span class="CharOverride-2">Număraţi până la unu</span>, București, 1969; <span class="CharOverride-2">Berbecul zburător</span>, București, 1971; <span class="CharOverride-2">Cuptorul de ars</span> <span class="CharOverride-2">cărămidă</span>, București, 1971; <span class="CharOverride-2">Microsioane satirice</span>, Cluj, 1971; <span class="CharOverride-2">Ancheta</span>, București, 1972; <span class="CharOverride-2">Cocorii de iarnă</span>, București, 1973; <span class="CharOverride-2">Imnurile verii.</span> <span class="CharOverride-2">Cartea proverbelor</span>, București, 1973; <span class="CharOverride-2">Cascada</span>, București, 1974; <span class="CharOverride-2">Călcâiul lui Ahile. Microsioane satirice</span>, Iași, 1974; <span class="CharOverride-2">Cresc odată cu ţara</span>, Bucureşti, 1974; <span class="CharOverride-2">Insula manechinelor</span>, București, 1975; <span class="CharOverride-2">Ambarcaţiunea eroică</span>, București, 1976; <span class="CharOverride-2">O.R.A. (Opinii, reportaje, anchete),</span> București, 1976; <span class="CharOverride-2">Diamantul viu, </span>București, 1978; <span class="CharOverride-2">R.I.T.M</span>., București, 1978; <span class="CharOverride-2">Pământul plat. Romanul unui vis</span>, București, 1979; <span class="CharOverride-2">I.M.N. (Impresii, microsioane, notaţii)</span>, București, 1981; <span class="CharOverride-2">Cavalerii de</span> <span class="CharOverride-2">pe coastă</span>, București, 1982; <span class="CharOverride-2">Oglinda nepieptănată</span>, Craiova, 1982; <span class="CharOverride-2">Pluta meduzei</span>, Craiova, 1982; <span class="CharOverride-2">Roata și soarele</span>, București, 1982; <span class="CharOverride-2">Limpezirea fântânii</span>, București, 1984; <span class="CharOverride-2">Sub cerul umbrelei mele</span>, București, 1984; <span class="CharOverride-2">Raniţa grea a iubirii</span>, București, 1985; <span class="CharOverride-2">Plecarea cavalerilor</span>, București, 1986; <span class="CharOverride-2">Recucerirea dragostei</span>, București, 1987; <span class="CharOverride-2">Nevăzutele războaie</span>, București, 1989; <span class="CharOverride-2">Acești scriitori minunaţi și conștiinţele lor zburătoare</span>, București, 1992; <span class="CharOverride-2">De la regina muncii la regina moartă</span>, București, 1994; <span class="CharOverride-2">Noaptea Mokshanalei</span>, București, 1995; <span class="CharOverride-2">Mierea din nevasta altuia</span>, pref. Fănuș Neagu, București, 1997; <span class="CharOverride-2">Regina moartă</span>, Craiova, 1998; <span class="CharOverride-2">Dracula, adolescentul blestemat</span>, București, 1999; <span class="CharOverride-2">De la Lenuţa Petrescu la Elena Ceaușescu</span>, București, 2001; <span class="CharOverride-2">Itinerar brâncușian</span>, București, 2001; <span class="CharOverride-2">Ţepeș – fiul dragonului Dracula?</span>, București, 2002; <span class="CharOverride-2">Monografii istorice</span>, București, 2003; <span class="CharOverride-2">Martor între secole</span>, București, 2004; <span class="CharOverride-2">Reîntoarcerea în Dacoromânia</span>, București, 2007; <span class="CharOverride-2">Întoarcerea la pârâul de dincolo</span>, București, 2008; <span class="CharOverride-2">Moartea brazilor</span>, București, 2009; <span class="CharOverride-2">Prinţesa răpită: destin basarabean.</span> <span class="CharOverride-2">Oglinda nepieptănată</span>, București, 2009; <span class="CharOverride-2">Restaurarea capitalismului în Valea seacă a Călugăresei</span>, București, 2009; <span class="CharOverride-2">Andrei, prinţul împărăţiei care nu mai e</span>, București, 2010; <span class="CharOverride-2">Vaporul de uscat</span>, București, 2010.</p>
			<p class="Heuristica___m_RPR"><span class="CharOverride-1">Repere bibliografice: </span>Dimisianu, <span class="CharOverride-2">Prozatori</span>,<span class="CharOverride-2"> 145–146</span>; Dimisianu, <span class="CharOverride-2">Valori</span>,<span class="CharOverride-2"> 116–118</span>; Titel, <span class="CharOverride-2">Pasiunea</span>,<span class="CharOverride-2"> 77–78</span>; Dimisianu, <span class="CharOverride-2">Lecturi</span>, <span class="CharOverride-2">196–203</span>; Odangiu, <span class="CharOverride-2">Romanul</span>,<span class="CharOverride-2"> 30–32</span>; Alex. Ștefănescu, <span class="CharOverride-2">„Sub cerul umbrelei mele”</span>, RL, 1985; 3; Dumitru Micu, <span class="CharOverride-2">„Raniţa grea a iubirii”</span>, CNT, 1985, 13; Lucian Raicu, <span class="CharOverride-2">„Limpezirea fântânii”</span>, RL, 1985, 41; Tudorel Urian, <span class="CharOverride-2">„Plecarea cavalerilor”</span>, O, 1986, 50; Mircea Iorgulescu, <span class="CharOverride-2">„Plecarea cavalerilor”</span>, RL, 1987, 15; Nicolae Manolescu, <span class="CharOverride-2">Un personaj</span> <span class="CharOverride-2">devenit autor</span>, RL, 1992, 42;<span class="CharOverride-2"> Dicţ. scriit. rom.</span>, I, <span class="CharOverride-2">241–243</span>; Opriţă, <span class="CharOverride-2">Anticipaţia</span>, <span class="CharOverride-2">443–445</span>; Popa, <span class="CharOverride-2">Ist. lit.</span>, II, <span class="CharOverride-2">806</span>. &#9;<span class="Semnatura">M.I.</span></p>
			<p class="Heuristica-PRIMUL"><span class="titlu-12">BĂRBUCEANU, Constantin</span><span class="CharOverride-1"> </span>(17.X.1923, Ceptura, j. Prahova – 10.I.1997, București), prozator. Este fiul Virginiei (n. Popescu) și al lui Panait Bărbuceanu, maistru sondor. Urmează la Ploiești Liceul „Sf. Petru și Pavel”, pe care îl termină în 1940, apoi Institutul de Petrol și Gaze, absolvit în 1952. Este șef de secţie și maistru sondor șef (1948–1961), funcţionar la PECO București (1961–1967), la Fondul Literar al Uniunii Scriitorilor (din 1971). Debutează în 1963 cu romanul poliţist <span class="CharOverride-2">Bârlogul lupilor</span>.</p>
			<p class="Heuristica-BASE">Autor de romane de acţiune – fie poliţiste, fie reprezentând „aspecte ale luptei comuniștilor în ilegalitate” –, <span class="CharOverride-1">B.</span> respectă oarecum cu fidelitate canonul genului. În <span class="CharOverride-2">Gentlemanul șchiop</span> (1970), <span class="CharOverride-2">Samsarul</span> (1975), <span class="CharOverride-2">Casa păcatelor </span>(1980) ideologizarea dublează intriga detectivistă, altminteri bine condusă. Stânjenitor este, în schimb, maniheismul personajelor: hoţii, falsificatorii sau proxeneţii sunt îndeobște semnalaţi prin onomastica lor – nume cu rezonanţă grecească ori armenească, drept reprezentanţi irecuperabili ai „vechiului regim”. Totuși, o calitate a scrisului lui <span class="CharOverride-1">B.</span> este aceea de a oferi o radiografie a mediilor infracţionale, chiar dacă sensul demonstraţiei e fals, iar incursiunile psihologice extrem de sumare. În <span class="CharOverride-2">Samsarul</span>, de pildă, sunt anchetaţi locatarii unui bloc în care a avut loc o crimă, prilej de a pune în mișcare un întreg repertoriu de fizionomii, comportamente și limbaje: adolescenta pură (Anda Deheleanu), gestionarul hoţ (Ștefan Mărăcineanu), femeia vulgară și ușuratică, sprijin nepreţuit pentru detectiv datorită limbuţiei sale (Roza Mărgărit), bătrânul care își transformă casa în tractir (Aram Agopian) sau actriţa proxenetă (Mariana Pop). Oarecum diferit este romanul <span class="CharOverride-2">Femei singure </span>(1969), unde accentele sunt mai judicios distribuite, nuanţând într-o măsură viaţa interioară a personajelor. Frământările Rodicăi (soţia unui condamnat la cincisprezece ani de închisoare) și procesul maturizării fiicei acesteia, Nadia, sunt conturate uneori cu tușe fine. În contrapartidă faţă de protagoniștii pozitivi (cele două „femei singure” și Radu, cumnatul Rodicăi), apar figuri fără relief: condamnatul (om lipsit de scrupule și de o senzualitate maladivă) și sora sa, Marieta, femeie frivolă și rapace. Separarea celor două grupuri, survenită în finalul cărţii, este soluţia etică simplistă spre care „curge”, fără volute dramatice, întreaga scriere. </p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Bârlogul lupilor</span>, București, 1963; <span class="CharOverride-2">Ceaţa</span>, București, 1968; <span class="CharOverride-2">Femei singure</span>, București, 1969; <span class="CharOverride-2">Gentlemanul șchiop</span>, Iași, 1970; <span class="CharOverride-2">Expresul de noapte</span>, București, 1974; <span class="CharOverride-2">Samsarul</span>, București, 1975; <span class="CharOverride-2">Casa păcatelor</span>, București, 1980; <span class="CharOverride-2">Ultima spovedanie</span>, București, 1984.</p>
			<p class="Heuristica___m_RPR"><span class="CharOverride-1">Repere bibliografice: </span>Leonida Neamţu, <span class="CharOverride-2">„Samsarul”</span>, ST, 1976, 1; Valentin F. Mihăescu, <span class="CharOverride-2">„Samsarul”</span>, LCF, 1976, 27; Ion Cocora, <span class="CharOverride-2">„Samsarul”</span>, TR. 1976. 28; <span class="CharOverride-2">Dicţ. scriit. rom.</span>, I, <span class="CharOverride-2">243–244</span>. &#9;<span class="Semnatura">Al.F.</span></p>
			<p class="Heuristica-PRIMUL"><span class="titlu-12">BĂRBULESCU, Corneliu</span> (3.V.1913, București – 14.IX.2007, Paris), folclorist, traducător. Este fiu de preot. Face studii universitare de litere și filosofie la București (1933–1938), unde i-a fost elev lui N. Cartojan. A fost, succesiv, bibliotecar la Facultatea de Litere și Filosofie (1936–1938), profesor secundar în București (din 1941) și, după ce vine rănit de pe front, funcţionar în Ministerul Educației (1944), profesor de limba și literatura română la Institutul Român din Sofia (1944–1945), funcţionar în Ministerul de Finanţe (1946–1948), iarăși profesor de liceu în București (1948–1950), după care lucrează la Institutul de Folclor din București, iniţial ca asistent (1951–1958), apoi în calitate de cercetător (1958–1980). Și-a luat doctoratul în filologie la Universitatea din București cu teza <span class="CharOverride-2">Petre Ispirescu</span> (1971). Ultimii ani ai vieții i-a petrecut la Paris.</p>
			<p class="Heuristica-BASE"><span class="CharOverride-1">B.</span> cercetează cu predilecţie, din unghi comparatist, proza populară românească, mai ales basmul, încercând să delimiteze genul și specia populară românească de proza cultă și de naraţiunea populară sud-dunăreană, pe baza unor constante specifice folclorului românesc. În același cerc de preocupări se înscriu proiectul unei ample lucrări de sistematizare a basmelor, <span class="CharOverride-2">Catalogul poveștilor românești</span>, lăsată în bună parte în manu&#173;scris, prin care intenţiona să aducă unele completări la clasificarea internaţională Aarne–Thompson pornind de la elementele specifice poveștilor românești, precum și sinteza <span class="CharOverride-2">Poveștile</span> (capitol în <span class="CharOverride-2">Istoria literaturii române</span>, I, 1964) ori micromonografia <span class="CharOverride-2">Petre Ispirescu,</span> publicată ca introducere la Petre Ispirescu, <span class="CharOverride-2">Opere</span> (I, 1969), ediţie îngrijită de Aristiţa Avramescu. Alte studii, consacrate îndeosebi basmului românesc sau celui din Peninsula Balcanică, dar și legendelor populare, au apărut, în anii ’60–’70 ai secolului trecut, în „Revista de etnografie și folclor”, „Acta etnographica” (Budapesta), „Zeitschrift zür Balkanologie” ș.a. Câteva „stilizări folclorice” (Petru Ursache), făcând trecerea de la textul popular la cel de autor, i s-au publicat sub titlul <span class="CharOverride-2">Pe aripile basmului</span>… (2006), transpuse și în franceză și engleză. Cu adevărat remarcabilă este traducerea pe care a dat-o <span class="CharOverride-1">B. </span>scrierilor spătarului Nicolae Milescu – <span class="CharOverride-2">Jurnal de călătorie în China</span> (1956) și <span class="CharOverride-2">Descrierea Chinei </span>(1958). Versiunile lui, rod al unui efort deosebit, dată fiind dificultatea textelor lui Milescu, au fost reeditate de-a lungul mai multor decenii.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Pe aripile basmului...</span> <span class="CharOverride-2">Trei povești în trei limbi: română, franceză, engleză</span>, tr. Ioana Ocneanu-Thiéry, Iléna Lescaut și Dana Bădulescu, îngr. Iléna Lescaut, pref. Petru Ursache, Iași, 2006. <span class="CharOverride-1">Traduceri:</span> Nicolae Milescu, <span class="CharOverride-2">Jurnal de călătorie în China</span>, îngr. și pref. trad., București, 1956, <span class="CharOverride-2">Descrierea Chinei</span>, îngr. și pref. trad., București, 1958; <span class="CharOverride-2">Basme africane</span>, I–II, îngr. și pref. trad., București, 1967.</p>
			<p class="Heuristica___m_RPR"><span class="CharOverride-1">Repere bibliografice: </span>Datcu, <span class="CharOverride-2">Dicț. etnolog.</span>,<span class="CharOverride-2"> 95–96</span>; Mihai Alexandru Canciovici, <span class="CharOverride-2">Corneliu Bărbulescu (1915–2007)</span>, „Anuarul Institutului de Etnografie și Folclor «Constantin Brăiloiu»”, 2008.<span class="CharOverride-2"> &#9;</span><span class="Semnatura">I.D.</span></p>
			<p class="Heuristica-PRIMUL"><span class="titlu-12">BĂRBULESCU, Emil</span> (19.X.1897, Ploiești – 31.III.1926, București), poet. Este fiul Mariei și al lui Radu Bărbulescu. Între 1909 și 1916 a urmat Liceul „Sf.Petru și Pavel” din Ploiești. Înrolat în 1916, e avansat sublocotenent în 1917 și locotenent în 1919, rămânând ofiţer activ până în 1921, când demisionează, pentru a se dedica publicisticii. Debutează în „Curierul liceului”, revistă fondată de fratele său mai mare, Zaharia Bărbulescu. Mai colaborează asiduu, cu versuri iscălite Ioan Em. Rădulescu, la „România viitoare” și, sporadic, la „Cortina”, „Propășirea”, „Flacăra”. După război publică note, scurte proze și poezii în „Dunărea”, „România nouă”, „România viitoare”, „Gazeta cărţilor”, „Cele trei Crișuri”. Prim-redactor al gazetei „Săptămâna” (Ploiești, 1923), care continua „Transilvania românească” (Alba Iulia), trimite corespondenţe la „Adevărul literar și artistic”, „Flacăra”, „Rampa”. Scoate, la Ploiești, ziarele „Scânteia” și, în 1923, „Săgeata”, semnând și cu pseudonimele Mephisto, Maître Gaudissart, Pierrot, Porthos, Sandu Miriște ș.a. Tipărește placheta <span class="CharOverride-2">Iubire albă </span>(1923), alte poezii mai apărându-i în „Gândul nostru” (Iași) și „Tribuna nouă” (Arad). Anunţa acum și un roman în trei volume – <span class="CharOverride-2">Aurul negru</span>,<span class="CharOverride-2"> Aurul roșu</span>, <span class="CharOverride-2">Aurul galben </span>–, dar, bolnav de tuberculoză, se stinge prematur.</p>
			<p class="Heuristica-BASE">Ispitit de modalităţi poetice diferite, <span class="CharOverride-1">B.</span> frecventează motivele romantice și descrierea parnasiană, abundând în termeni sonori (<span class="CharOverride-2">Pe tronul</span> <span class="CharOverride-2">Lethei</span>,<span class="CharOverride-2"> În Cetatea moartă</span>), dar și lirica „de idei”, într-un registru ușor retoric, ori cea de factură simbolistă (<span class="CharOverride-2">Acorduri de toamnă</span>,<span class="CharOverride-2"> Largo</span>,<span class="CharOverride-2"> Tăcerea</span>). În poeziile inspirate de experienţa frontului apelează și la versul alb. Cu timpul, tentaţia modernităţii se accentuează și <span class="CharOverride-1">B.</span> recurge la un imagism oarecum insolit pentru epocă (<span class="CharOverride-2">Jazzband</span>,<span class="CharOverride-2"> Flirt naiv</span>,<span class="CharOverride-2"> Clownul</span>) ori cochetează cu antipoeticul. În fond, el este un introvertit și un senzitiv, cele mai multe strofe din <span class="CharOverride-2">Iubire albă</span>, ca și cele scrise ulterior fiind elegii erotice sau peisaje sufletești, când exultând de vitalitate, când pline de o langoare înfiorată de angoasă (<span class="CharOverride-2">Litanie postumă</span>,<span class="CharOverride-2"> Reîntoarcere</span>,<span class="CharOverride-2"> Căprioara sălbatică</span>). Proza lui <span class="CharOverride-1">B.</span>, puţină, se constituie dintr-o suită de notaţii cvasipoetice și din câteva schiţe de portrete.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Iubire albă</span>, Ploiești, 1923.</p>
			<p class="Heuristica___m_RPR"><span class="CharOverride-1">Repere bibliografice: </span>A. P.<span class="CharOverride-1"> </span>[Adrian Pascu], <span class="CharOverride-2">„Iubire albă”</span>, „Gândul nostru”, 1924, 3; Gr. Vêja, <span class="CharOverride-2">„Iubire albă”</span>, „Clipa”, 1924, 75; Cornelia Buzdugan, <span class="CharOverride-2">O lacrimă pentru un poet: Emil</span> <span class="CharOverride-2">Bărbulescu</span>, VL, 1926, 12; Sandu Teleajen, <span class="CharOverride-2">Emil Bărbulescu</span>, „Gândul nostru”, 1926, 3; Virgil Treboniu, <span class="CharOverride-2">Poezia lui Emil Bărbulescu</span>, RAZ, 1938, 49. &#9;<span class="Semnatura">V.D.</span></p>
			<div class="_idGenObjectLayout-1">
				<div id="_idContainer018">
					<div id="_idContainer016" class="Basic-Text-Frame">
						<p class="Titlu-Nume-H">BĂRBULESCU, Ilie</p>
						<p class="Titlu-mic-DATE"> (1.XII.1873, București – 5.V.1945, București), slavist. </p>
					</div>
					<div id="_idContainer017" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05B_710-765_BanescuN-Belicov-web-resources/image/Barbulescus_Ilie.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Mariei și al lui Gheorghe Bărbulescu. Absolvent în 1891 al Liceului „Sf. Sava”, s-a înscris în același an la secţia istorică a Facultăţii de Litere din București, urmând în paralel cursurile Școlii Normale Superioare. După licenţă obţine o bursă pentru studiul limbilor slave la universităţile din Praga și Agram (Zagreb). În 1899 își trece, la Agram, doctoratul cu o teză redactată în limba sârbă, reluată și îmbogăţită într-o versiune românească premiată de Academia Română: <span class="CharOverride-2">Fonetica alfabetului cirilic în textele române din veacul </span><span class="CharOverride-2">XVI și XVII, în legătură cu monumentele paleo-sârbo-bulgaro-ruse și româno-slave</span> (1904). Între 1900 și 1905 lucrează la Arhivele Statului din București. Îi apar câteva cărţi: <span class="CharOverride-2">Cercetări istorico-fi</span><span class="CharOverride-2">lologice</span> (1900), <span class="CharOverride-2">Studii privitoare la limba și istoria românilor</span> (1902), <span class="CharOverride-2">Vechile relaţii ale Principatelor Române cu Croaţia</span> (1903), mai multe studii și articole. În 1905 i se încredinţează Catedra de slavistică, nou înfiinţată, la Universitatea din Iași, la care <span class="CharOverride-1">B.</span> va funcţiona mai întâi ca suplinitor, apoi ca profesor titular (1909) până la pensionare (1938); îi succedă fostul său student Petru Caraman. Raporturilor româno–slave privite din perspectiva actualităţii le va consacra numeroase studii și articole de istorie politică, sintetizate în <span class="CharOverride-2">Relations des Roumains avec les Serbes, les Bulgares, les Grecs et la Croatie en liaison avec la question macédo-roumaine</span> (1912). În 1908<span class="CharOverride-1"> </span>este ales membru corespondent al Academiei Române, apoi al Academiei de Știinţe din Belgrad (1914) și al Societăţii Regale Cehe de Știinţe din Praga (1929). Cărţile sale fundamentale apar în 1928 – <span class="CharOverride-2">Curentele literare la români în perioada slavonismului cultural</span>,<span class="CharOverride-2"> </span>și în 1929 – <span class="CharOverride-2">Individualitatea limbii române și elementele slave vechi</span>. Consacrându-se revistei „Arhiva”, reînviată în 1921 sub direcţia sa, va fi prezent număr de număr cu studii și articole, documente, note filologice și etimologice, imprimând publicaţiei şi o agresivitate de temut.</p>
			<p class="Heuristica-BASE">O bună parte din cercetările slavistului sunt legate direct de istoria literaturii române, <span class="CharOverride-1">B.</span> atrăgând atenţia că el este preocupat îndeosebi de „românistică”. <span class="CharOverride-2">Curentele literare la</span> <span class="CharOverride-2">români</span>... este o sinteză a cercetărilor privind chestiunile controversate din epoca veche a culturii și a literaturii noastre. Cu o mare cantitate de fapte, mergând până la argumentarea microscopică, cărturarul tinde să deslușească problemele referitoare la tipurile de scriere folosită pe teritoriul românesc, la adoptarea limbii slavone (mediobulgara secolelor XI–XII) și a alfabetului chirilic, la „curentele literare” slave corespunzătoare concepţiilor despre traducere, curente preluate de literatura slavono-română. Pozitivist obstinat, suspectând de impresionism orice interpretare, <span class="CharOverride-1">B.</span> a avansat, în domeniul istoriei literare, dar mai ales în filologie și în istoria limbii, multe ipoteze amendabile. Izbânzile parţiale, care s-au absorbit în fondul comun al disciplinelor abordate, compensează însă în bună parte erorile.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Cercetări istorico</span>-<span class="CharOverride-2">filologice</span>, București, 1900; <span class="CharOverride-2">Studii privitoare la limba și istoria românilor</span>, București, 1902; <span class="CharOverride-2">Vechile relaţii ale Principatelor Române cu Croaţia</span>, București, 1903; <span class="CharOverride-2">Problemele capitale ale slavisticei la români</span>, Iași, 1906; <span class="CharOverride-2">Relations des Roumains avec les Serbes, les Bulgares, les Grecs et la Croatie en liaison avec la question macédo-roumaine</span>, Iași, 1912; ed. Iași, 1999; <span class="CharOverride-2">Istoria literaturii ruse moderne</span>, Iași, 1921; <span class="CharOverride-2">Curentele literare la români în perioada slavonismului cultural</span>, București, 1928; <span class="CharOverride-2">Individualitatea limbii române și elementele slave vechi</span>, București, 1929; <span class="CharOverride-2">Istoria literaturii și gramatica limbii bulgare vechi</span>, Iași, 1930; <span class="CharOverride-2">Câteva pagini de istorie contimporană. Pro domo</span>, Iași, 1932.</p>
			<p class="Heuristica___m_RPR"><span class="CharOverride-1">Repere bibliografice: </span>I. Bogdan, <span class="CharOverride-2">Lucrările filologice ale d-lor I. Bărbulescu și I. Bianu</span>, CL, 1902, 2; N. Iorga, <span class="CharOverride-2">Un tânăr „învăţat român”</span>, CL, 1902, 2; I. Bogdan, <span class="CharOverride-2">Alfabetul chirilic și noile teorii ale d-lui Ilie Bărbulescu</span>, CL, 1902, 3; N. Iorga, <span class="CharOverride-2">„Studii privitoare la limba și istoria românilor”</span>, CL, 1902, 7; <span class="CharOverride-2">Raportul d-lui A. Philippide asupra lucrărilor d-lui Ilie Bărbulescu</span>, „Evenimentul”, 1906, 9; <span class="CharOverride-2">Omagiu profesorului Ilie Bărbulescu la 25 de ani de profesorat</span>, Iași, 1931; P. P. Panaitescu, <span class="CharOverride-2">Influenţa literară slavă la români</span>, RIR, 1932, 2–3; Gr. Nandriș, <span class="CharOverride-2">„Individualitatea limbii române și elementele slave vechi</span>”, RIR, 1932, 2–3; Valentin Gr. Chelaru, <span class="CharOverride-2">Legende care dispar...</span>, Iași, 1936; <span class="CharOverride-2">Omagiu lui Ilie Bărbulescu</span>,<span class="CharOverride-2"> </span>AUI, lingvistică, t. XVIII, 1971; G.<span class="CharOverride-2"> </span>Mihăilă<span class="CharOverride-2">, Studii de lexicologie și istorie a lingvisticii românești</span>, București, 1973, <span class="CharOverride-2">188–194</span>; Bucur, <span class="CharOverride-2">Istoriografia</span>,<span class="CharOverride-2"> 193–195</span>; G. Ivănescu, <span class="CharOverride-2">Istoria limbii române</span>, Iași, 1980, <span class="CharOverride-2">270–271</span>; Gavril Istrate, <span class="CharOverride-2">Ilie Bărbulescu</span>, CL, 2000, 8. &#9;<span class="Semnatura">G.H.-T.</span></p>
			<p class="Heuristica-PRIMUL"><span class="titlu-12">BĂRBULESCU, Marta</span><span class="CharOverride-1"> </span>(6.VI.1937, Păunești, j. Vrancea), poetă, prozatoare. Este fiica Georgetei (n. Pintilie) și a lui Gheorghe Gavrilă, funcţionar. Face Liceul „Mihail Kogălniceanu” din Galaţi. Debutează la „Iașul literar” în 1963, iar editorial, cu două cărţi de poezie, <span class="CharOverride-2">Jocul anilor</span> și <span class="CharOverride-2">Poarta viselor</span>, în 1967. Între 1991 și 1999 conduce cenaclul Orfeu de pe lângă Biblioteca „N. Iorga” din Ploiești, unde editează mai multe culegeri pe care le și prefaţează.</p>
			<p class="Heuristica-BASE">Încă de la primele volume semnate de <span class="CharOverride-1">B.</span>, se evidenţiază două dominante în jurul cărora i se va organiza lirismul: erotismul și mirarea, spaima în faţa trecerii. Poezia erotică are ca semn particular visul contopirii cu celălalt, o neîntreruptă și veșnic eșuată tentativă de regăsire a unităţii și a purităţii primordiale. O pierdere, o dizolvare în celălalt, uneori disperată, alteori lascivă sau plină de naivitate și graţie infantilă, prin care se încearcă depășirea angoasei provocate de gândul marii treceri. Cealaltă particularitate este identificarea cu viaţa naturii, ceea ce face posibilă percepţia corespondenţelor între freamătul exterior și cel interior, dar și revelează singurătatea dinlăuntru și singurătatea în faţa cosmosului: „De acolo n-am să mai vin/ niciodată/ decât întovărășită/ de razele lunii/ furișate-n odaie,/ dusă de lanţ/ de-un anotimp/ cu degetul pe buze…”. Dacă romanele și volumele de proză scurtă pe care le publică <span class="CharOverride-1">B.</span> nu prezintă un interes literar aparte, paginile din <span class="CharOverride-2">Jurnal incomod</span> (I–III, 1997–2005) surprind, nu fără subtilitate, imagini ale războiului văzut prin ochii unui copil orfan, notează detalii din viaţa literară (întâlnirea cu Al. A. Philippide) sau mici picanterii (episodul Sarita Montiel – Al. Dima), dar eșuează frecvent în lungi serii de aforisme inutile.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Jocul anilor</span>, București, 1967; <span class="CharOverride-2">Poarta viselor</span>, București, 1967; <span class="CharOverride-2">Îngerii lui Rafael</span>, București, 1969; <span class="CharOverride-2">Dincolo de cercuri</span>, București, 1972; <span class="CharOverride-2">Ideea de înfrunzire</span>,<span class="CharOverride-2"> </span>București, 1976; <span class="CharOverride-2">Lumea culorilor</span>, București, 1976; <span class="CharOverride-2">Invulnerabil cursul lumii</span>, București, 1977; <span class="CharOverride-2">Idoli de zăpadă</span>, București, 1981; <span class="CharOverride-2">Surâsul copilăriei</span>, București, 1981; <span class="CharOverride-2">Pledoarie împotriva morţii</span>, București, 1983; <span class="CharOverride-2">Anotimpuri cu uimire</span>, București, 1985; <span class="CharOverride-2">Treptele verii</span>, București, 1985; <span class="CharOverride-2">O aripă călătoare</span>, București, 1988; <span class="CharOverride-2">Fumul albastru</span>,<span class="CharOverride-2"> </span>București, 1990; <span class="CharOverride-2">Cântec de ademenit copilăria</span>, București, 1991; <span class="CharOverride-2">Întâmplări din colţul cu jucării</span>, București, 1994; <span class="CharOverride-2">Doi căţei</span> <span class="CharOverride-2">cu papucei</span>, Pitești, 1997; <span class="CharOverride-2">Sărbătoarea focului</span>, Cerașu-Prahova, 1997; <span class="CharOverride-2">Jurnal incomod</span>, I–III, Pitești, 1997–2005; <span class="CharOverride-2">La umbra umbrei</span>, București, 1998; <span class="CharOverride-2">Alergător de cursă lungă</span>, Pitești, 1999; <span class="CharOverride-2">Totul pentru mai</span> <span class="CharOverride-2">târziu</span>, Pitești, 1999; <span class="CharOverride-2">Leagănul</span>, Cerașu-Prahova, 2000; <span class="CharOverride-2">Jerba de foc</span>, Cerașu-Prahova, 2001;<span class="CharOverride-2"> Trezirea</span>, Cerașu-Prahova, 2001; <span class="CharOverride-2">Ca să nu mor în moarte</span>, Pitești, 2002; <span class="CharOverride-2">Tornada</span>, Cerașu-Prahova, 2002; <span class="CharOverride-2">Mansarda cu fantome</span>, Cerașu-Prahova, 2004; <span class="CharOverride-2">Moira</span>, Cerașu-Prahova, 2005; <span class="CharOverride-2">Buncărul desfătărilor</span>, Ploiești, 2006.</p>
			<p class="Heuristica___m_RPR"><span class="CharOverride-1">Repere bibliografice: </span>Tomuș, <span class="CharOverride-2">Carnet</span>, <span class="CharOverride-2">30–32</span>; Piru, <span class="CharOverride-2">Poezia</span>, II, <span class="CharOverride-2">291–293</span>; Ulici, <span class="CharOverride-2">Lit. rom.</span>, I, <span class="CharOverride-2">247–248</span>; George Bădărău, <span class="CharOverride-2">Proze pentru mai târziu</span>, CL, 1999, 8; Ion Roșioru, [<span class="CharOverride-2">Marta Bărbulescu</span>],<span class="CharOverride-2"> </span>CL, 1999, 11, 2002, 7, LCF, 2002, 8, 2004, 16, 40, 2005, 19, 2006, 11, 46; Ștefan Ion Ghilimescu, <span class="CharOverride-2">Poetul sfârșitului de secol și altfel</span>, LCF, 2000, 42; Constantin Ciopraga, <span class="CharOverride-2">Marta Bărbulescu sau Tristeţea de a exista</span>, CL, 2003, 8; Emilian Marcu, <span class="CharOverride-2">„Buncărul desfătărilor”</span>, CL, 2006, 12. &#9;<span class="Semnatura">P.Ct.</span></p>
			<p class="Heuristica-PRIMUL"><span class="titlu-12">BĂRBULESCU, Paul</span><span class="CharOverride-1"> </span>(12.XII.1909, București – 29.IV.1987, București), poet, publicist. Este fiul Eugeniei și al lui Teodor Bărbulescu, funcţionar. Învaţă la liceele bucureștene „Titu Maiorescu” și „Mihai Viteazul”, urmând în Capitală și Facultatea de Litere și Filosofie (1929–1933). A fost toată viaţa funcţionar în Ministerul de Finanţe (1933–1969). A debutat cu versuri în 1930 la revista studenţească „Licăriri”. A mai colaborat cu poezii și publicistică literară la „Litere”, „Timpul nostru”, „Cruciada românismului”, unde a fost și redactor (1934–1936), „Raza literară”, „Jurnalul”, „Luceafărul” și la alte publicaţii interbelice. Versuri i-au fost incluse și în colecţia brașoveană „Caietele iubirii” (<span class="CharOverride-2">Poteci</span>, 1940). A semnat și cu pseudonimele P. Barbaru, N. Vrajbă, B. Chiril sau Chiriţă Barbu. </p>
			<p class="Heuristica-BASE">Iniţiativele editoriale ale lui <span class="CharOverride-1">B.</span>, entuziasmul său și al altor tineri poeţi (Grigore Ancu, Ion Horea Munteanu, Gh. Manea Manolache, Cristian Sârbu și Virgil Treboniu) au dus la înfiinţarea grupării și a colecţiei „Adonis”, unde au apărut, între 1935 și 1945, peste 130 de „caiete” cu poezii. Publicistul <span class="CharOverride-1">B.</span> are o bună intuiţie portretistică a scriitorilor (G.M. Zamfirescu, Panait Istrati, socotit un mentor spiritual la „Cruciada românismului”, sau Constantin Barcaroiu), trataţi uneori cu partizanat gazetăresc sau sentimental. Scriind despre Virgil Treboniu, Vladimir Cavarnali, Matei Alexandrescu, Cristian Sârbu, Emil Vora, pledează pentru poezia modernă, ameninţată, afirmă el, de atrofierea sensibilităţii. <span class="CharOverride-1">B.</span>, unul dintre poeţii minori afirmaţi de colecţia „Adonis”, și-a publicat majoritatea scrierilor în caietele colective ale acestei colecţii și, separat, în două plachete: <span class="CharOverride-2">Cenușiu</span> (1936) și <span class="CharOverride-2">Vraja anotimpurilor</span> (1943). Obedientă faţă de modelele sale – G. Bacovia și Paul Verlaine, din care tradusese –, lirica lui <span class="CharOverride-1">B.</span> are o unitate tematică la limita monotoniei. Natura „neurastenizată”, cerul de „cenușă”, asocierea frecventă toamnă–moarte, „paloarea ftiziei în frunze” compun un arsenal poetic previzibil. În noaptea „lichidă” se strecoară nota funebră a unui „timp bolnav”. Plânsul interior, mai mult enunţat decât trăit, tristeţea („culoarea iubită îmi e cenușiul”) alunecă în stări evanescente. Mai rar, ca în <span class="CharOverride-2">O noapte de vară citadină</span>, autorul aduce acorduri de jazz și frenezia orașului cosmopolit. În poezia peisajului și a anotimpurilor se strecoară meditaţia trecerii timpului, dar, depășit de rigorile liricii conceptuale, <span class="CharOverride-1">B.</span> rămâne la un nivel îndeobște banal.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Cenușiu</span>, București, 1936; <span class="CharOverride-2">Vraja anotimpurilor</span>, București, 1943; <span class="CharOverride-2">Scurt comentariu critic la poezia lui Virgil Treboniu</span>, București, 1945.</p>
			<p class="Heuristica___m_RPR"><span class="CharOverride-1">Repere bibliografice: </span>Virgil Treboniu, <span class="CharOverride-2">Poezia lui Paul Bărbulescu</span>, RAZ, 1938, 46; Perpessicius, <span class="CharOverride-2">Opere</span>, IX, <span class="CharOverride-2">44</span>; Traian Chelariu, <span class="CharOverride-2">Sezonul literar</span>, UVR,1943, 30;<span class="CharOverride-2"> </span>Manu, <span class="CharOverride-2">Reviste</span>,<span class="CharOverride-2"> 37</span>,<span class="CharOverride-2"> 156–157</span>; [<span class="CharOverride-2">Paul Bărbulescu</span>], ADLTR, B-66, V-55, V-56, V-71; Mircea Șerbănescu, <span class="CharOverride-2">Când poezia tânără se numea „Adonis”</span>, JL, 2002, 13–20 . &#9;<span class="Semnatura">A.Sm.</span></p>
			<p class="Heuristica-PRIMUL"><span class="titlu-12">BĂRBULESCU, Romulus</span> (27.X.1925, Sulina – 9.II.2010, București), prozator. Este fiul Angelei și al lui Iorgu Bărbulescu. Abandonează școala la șaisprezece ani, lucrând ca muncitor necalificat (hamal, miner, muncitor la abator ș.a.). După ce finalizează la seral studiile liceale, între 1950 și 1954 studiază actoria la Institutul de Artă Teatrală și Cinematografică din Bucureşti. Va activa atât ca actor de teatru și de film, cât și ca scriitor. Împreună cu George Anania a format un cuplu notoriu și prolific în SF-ul românesc, semnând numeroase romane, povestiri, piese de teatru, dar și articole de critică literară aplicate la domeniul SF (sub pseudonimul Ana Barbara Rebegea), precum și scenariul filmului <span class="CharOverride-2">Mireasma ploilor târzii</span> (1984), regizat de Mircea Mureșan. </p>
			<p class="Heuristica-BASE"><span class="CharOverride-2">Constelația din ape</span> (1962), scris, ca mai toate celelalte cărți ale lui <span class="CharOverride-1">B.</span>, în colaborare cu George Anania și publicat în fascicule în colecția „Povestiri științifico-fantastice”, reface <span class="CharOverride-2">Călătorie spre centrul pământului</span> de Jules Verne: un echipaj internațional, având o componență pansocialistă, descinde cu un submarin în adâncurile unui lanț vulcanic subacvatic, descoperind o civilizație extraterestră – „siderantropii”. Civilizațiile fraternizează în numele unui „țel comun: izbânda materiei superior organizată asupra manifestărilor oarbe ale naturii”. Tot pe tema contactului extraterestru, de astă dată în spațiul cosmic, va fi <span class="CharOverride-2">Doando</span> (1965), în care omenirea dintr-un viitor comunist înalt-tehnologizat participă la macroproiectul de ajutorare a unor civilizații galactice aflate în impas. După <span class="CharOverride-2">Statuia șarpelui</span> (1966), exercițiu pe o temă de paleoastronautică, și <span class="CharOverride-2">Planeta Umbrelelor Albastre </span>(1969), roman care actualizează în decor SF <span class="CharOverride-2">Cei trei muschetari </span>de Alexandre Dumas, apar cele mai cunoscute cărți ale cuplului George Anania – <span class="CharOverride-1">B.</span>: <span class="CharOverride-2">Ferma Oamenilor de Piatră </span>(1970) și <span class="CharOverride-2">Paralela-enigmă </span>(1973). Acestora ar fi urmat să li se adauge încă un volum pentru a forma prima trilogie românească SF. Tema dilogiei ține de raportul anxiogen dintre om și mașinile cibernetice inteligente, proiectat pe planul alienant și traumatizant al explorării cosmosului. Dintre cele două concepte puse în joc – fuziunea om–mașină versus autonomizarea inteligenței artificiale în raport cu orizontul cognitiv uman care a creat-o – va avea câștig de cauză cel de-al doilea, cu nuanța că mașina va integra totuși „sufletul” omului, ca şi limitele impuse de umanismul pacifist agreat teoretic în socialism. Romanele prezintă turnuri de literatură polițistă, propunând și rezolvând enigme. Însă lirismul opacizează narațiunea, personajele se mișcă în numele unui romantism butaforic, rău deservit de stilul de regulă stângaci și diletant. Un regres față de acest nivel totuși primitiv îl oferă <span class="CharOverride-2">Șarpele blând al infinitului </span>(1977), roman realist-socialist în care clișeele romanului de șantier (caracterologie, evoluție narativă) sunt teleportate în cadru SF: de pildă, fata unei somități științifice refuză căsătoria de conveniență și confortul unei vieți burgheze pentru a munci în condiții ostile pe planeta Pluto. Romanul extrapolează datele unui protocronism triumfalist: România viitorului se numără printre liderii planetari în materie de dinamică tehnologică, desfășoară operațiuni de inginerie interstelară ș.a.m.d. La nivel microcasnic extrapolările sunt de asemenea rizibile: o gospodărie țărănească numără, alături de markeri precum oala de tuci și borcanul cu jumări, gadgetul numit „plită cu infraroșii”. Pe lângă colaborările cu George Anania, <span class="CharOverride-1">B.</span> a semnat și de unul singur, cu particularitatea curioasă că mai toate lucrările sale individuale au un dublu în literatura individuală a partenerului său. <span class="CharOverride-2">Simbamuenni</span> (1966) e o scriere de aventuri românești pe continentul african, <span class="CharOverride-2">Insulele de aur și argint</span> (1969) romanțează peripețiile exploratorului olandez Abel Janszoon Tasman, <span class="CharOverride-2">Catharsis</span> (1983) este un thriller desfășurat în mediu sportiv pe tema manipulării maselor în Occident, în timp ce romanul pentru copii <span class="CharOverride-2">Încotro curge liniștea? </span>(1991) exploatează ideea SF din <span class="CharOverride-2">Șarpele blând al infinitului</span> – comunicarea intercivilizațională prin intermediul „bioundelor”.</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Constelația din ape</span> (în colaborare cu George Anania), I–VI, București, 1962; <span class="CharOverride-2">Doando </span>(în colaborare cu George Anania), București, 1965; <span class="CharOverride-2">Simbamuenni</span>, I–II, București, 1966; <span class="CharOverride-2">Statuia șarpelui </span>(în colaborare cu George Anania), București, 1967; <span class="CharOverride-2">Insulele de aur și argint</span>, București, 1969; ed. (<span class="CharOverride-2">Golful ucigașilor</span>), Galați, 1993;<span class="CharOverride-2"> Planeta Umbrelelor Albastre </span>(în colaborare cu George Anania), I–IV, București, 1969; ed. (<span class="CharOverride-2">Planeta Fantomelor Albastre</span>), Galați, 1993; <span class="CharOverride-2">Ferma Oamenilor de Piatră </span>(în colaborare cu George Anania), București, 1970; ed. pref. Alexandru Mironov, București, 1990; <span class="CharOverride-2">Paralela-enigmă </span>(în colaborare cu George Anania), București, 1973; <span class="CharOverride-2">Șarpele blând al infinitului </span>(în colaborare cu George Anania), București, 1977; <span class="CharOverride-2">Catharsis</span>, București, 1983; <span class="CharOverride-2">Încotro curge liniștea?</span>, București, 1991; <span class="CharOverride-2">Cât de mic poate fi infernul?</span> (în colaborare cu George Anania), București, 1992. <span class="CharOverride-1">Antologii:</span> <span class="CharOverride-2">Antologia science fiction Nemira ’94 – Romanian SF Anthology Nemira ’94</span>, ed. bilingvă, București, 1994; <span class="CharOverride-2">Antologia science fiction Nemira ’95 – Romanian SF Anthology Nemira ’95</span>, ed. bilingvă, București, 1995.</p>
			<p class="Heuristica___m_RPR"><span class="CharOverride-1">Repere bibliografice: </span>Opriță, <span class="CharOverride-2">Anticipația</span>, <span class="CharOverride-2">149–159</span>. &#9;<span class="Semnatura">M.I.</span></p>
			<p class="Heuristica-PRIMUL"><span class="titlu-12">BĂRBULESCU, Simion</span> (17.IV.1925, Bârlogu, j. Argeș – 7.01.2009, Sinaia), critic și istoric literar. Este fiul lui Dimitrie Bărbulescu, agronom. Urmează cursurile Liceului „I.C. Brătianu” din Pitești (1935–1943) și face studii de filologie și filosofie la Universitatea din București (1943–1947). A funcţionat ca profesor de limba și literatura română la Bușteni. Și-a luat doctoratul în filologie în 1974, la Universitatea „Al. I. Cuza” din Iași, cu o teză despre Demostene Botez. Debutează cu un ciclu de poeme în proză în revista catolică „Raiul tineretului”, iar editorial cu volumul <span class="CharOverride-2">Comentarii critice</span>,<span class="CharOverride-2"> </span>apărut în 1969. E prezent cu articole, recenzii, cronici literare în „Cronica”, „Luceafărul”, „Contemporanul”, „Convorbiri lite&#173;rare”, „Dacia literară”, „Poezia” ș.a.</p>
			<p class="Heuristica-BASE"><span class="CharOverride-1">B.</span> vădește pasiune pentru cercetarea pozitivistă a literaturii române, dar și preocupări de stilistică ori interes pentru incursiuni comparatiste. În volumul <span class="CharOverride-2">Comentarii critice</span> majoritatea studiilor se rezumă la înregistrarea de fapte și întocmirea de lungi liste (<span class="CharOverride-2">Despre limba poeziei lui Mihai Beniuc</span>, <span class="CharOverride-2">Limba poeziei lui</span> <span class="CharOverride-2">Nicolae Labiș</span>,<span class="CharOverride-2"> Mijloace artistice originale în opera lui Ion Agârbiceanu</span>), care își arată până la urmă lipsa de consistență. Un capitol care se anunţa ca un studiu de literatură comparată (<span class="CharOverride-2">O temă majoră a literaturii universale: copilul</span>) nu face decât să inventarieze scriitorii care au tratat această temă, fără a reuși să ajungă la vreo concluzie cu valoare de idee polarizantă. Încercarea de a epuiza sursele e lăudabilă, însă celor mai multe comentarii le lipsește substanţa, pagina fiind mai degrabă un soi de contabilizare searbădă. <span class="CharOverride-2">Demostene Botez </span>–<span class="CharOverride-2"> viaţa ca roman trăit </span>(1983) este un tip de monografie la modă în epocă, tratând viaţa și opera unui scriitor. Analiza pleacă programatic de la relaţia fapt de viaţă–reflectare în literatură. Convins de valoarea autorului analizat, <span class="CharOverride-1">B.</span> intenţionează o „lucrare de restauraţie”, iar efortul lui se îndreaptă mai cu seamă spre definirea, cu minuţiozitate, a universului estetic și etic, căutându-se nuclee de semnificaţii majore. <span class="CharOverride-1">B.</span> a îngrijit, începând din 1973, câteva ediţii din opera lui Simion Stolnicu, scriitor căruia îi dedică și o încercare critică apărută în 2002.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Comentarii critice</span>, București, 1969; <span class="CharOverride-2">Demostene Botez – viaţa ca roman trăit</span>, București, 1983; <span class="CharOverride-2">Profiluri literare contemporane</span>, București, 1987; <span class="CharOverride-2">De la Eminescu la Emil Cioran</span>, Pitești, 1996; <span class="CharOverride-2">Chemarea străjerilor</span>, Cerașu-Prahova, 1996; <span class="CharOverride-2">Marea iubire (Mărturisirile lui Adrian Doinaru)</span>, Pitești, 1997; <span class="CharOverride-2">Din perspectiva altfelităţii</span>, Cerașu-Prahova, 1999; <span class="CharOverride-2">Cuvinte nemuritoare. Sublima eschivă a limbajului revelat</span>, Cerașu-Prahova, 1999; <span class="CharOverride-2">Introducere în opera lui Al. Piru</span>, Pitești, 2001; <span class="CharOverride-2">Simion Stolnicu sau Despre tentaţia efemerului</span>, Ploiești, 2002; <span class="CharOverride-2">Ca o barcă împinsă de vânt</span>, Brașov, 2003; <span class="CharOverride-2">Calea spinoasă a înţelegerii</span>, Cerașu-Prahova, 2004; <span class="CharOverride-2">Profiluri, eseuri, comentarii</span>, Cerașu-Prahova, 2005. <span class="CharOverride-1">Ediţii:</span> Simion Stolnicu, <span class="CharOverride-2">Șerpuiri între lut și torţele de aur</span>, pref. Vladimir Streinu, București, 1973, <span class="CharOverride-2">Printre scriitori și artiști</span>, pref. edit., București, 1988, <span class="CharOverride-2">Poezii inedite</span>,<span class="CharOverride-2"> </span>pref. edit., Cerașu-Prahova, 2003. <span class="CharOverride-1">Traduceri:</span> San Juan de la Cruz, <span class="CharOverride-2">Poeme mistice – Canticos</span> <span class="CharOverride-2">espirituales</span>, ed. bilingvă, Brașov, 1996; Bahya Ibn Paquda, <span class="CharOverride-2">Opera poetică</span>, Cerașu-Prahova, 2003.</p>
			<p class="Heuristica___m_RPR"><span class="CharOverride-1">Repere bibliografice: </span>Ov. S. Crohmălniceanu, <span class="CharOverride-2">„Comentarii</span> <span class="CharOverride-2">critice”</span>,<span class="CharOverride-2"> </span>RL, 1969, 38; Ovidiu Moceanu, <span class="CharOverride-2">Viaţa ca roman trăit</span>, AST, 1983, 7; Aurel Ion Brumaru, <span class="CharOverride-2">Un mod al criticii</span>, AST, 1988, 7; Grigurcu, <span class="CharOverride-2">Peisaj</span>, II, <span class="CharOverride-2">301–305</span>; Bogdan Creţu, <span class="CharOverride-2">Neajunsurile unei monografii</span>, CL, 2002, 6; Ștefan Ion Ghilimescu, <span class="CharOverride-2">Datoriile criticului</span>, „Litere” (Găești), 2003, 4; Maria Irod, <span class="CharOverride-2">„Ca o barcă împinsă de vânt”</span>, LCF, 2003, 16; Maria Ionică, <span class="CharOverride-2">O altfel de lectură</span>, LCF, 2003, 21. &#9;<span class="Semnatura">P.Ct.</span></p>
			<p class="Heuristica-PRIMUL"><span class="titlu-12">BĂRBULESCU, Titus</span> (22.VI.1920, București), prozator, critic literar. Este fiul Corneliei (n. Paul) și al preotului Eugen Bărbulescu (ambii originari din Argeș). La București urmează, în paralel, după absolvirea Liceului „Cantemir Vodă”, cursurile Facultăţii de Litere și Filosofie și ale Facultăţii de Drept (promoţiile 1941 și 1942). Sublocotenent de cavalerie (după terminarea Școlii de Ofiţeri de Rezervă), este trimis pe Frontul de Vest (Transilvania, Ungaria, Cehoslovacia). Rănit în martie 1945, e luat prizonier de germani și, printr-un concurs de împrejurări favorabile, descrise în „povestea de război” <span class="CharOverride-2">Ionică</span>, ajunge în Franţa (la Chartres, apoi la Paris), unde participă la mișcarea de rezistenţă a românilor din exil. Activează ca reprezentant pentru difuzare al Editurii Le Pavois. După absolvirea, la Sorbona (1952–1953), a cursurilor care pregăteau profesori de franceză pentru străinătate (CAEFE), e angajat profesor stagiar, apoi titular, de limba și civilizaţia franceză și consilier la Alianţa Franceză (1953–1985). Din 1955 funcţionează concomitent ca asistent (ulterior conferenţiar) al profesorului Alain Guillermou, la Catedra de limbă și civilizaţie română din cadrul Institutului Naţional de Limbi și Civilizaţii Orientale, Sorbona III. Între 1970 și 1983 este redactor al publicaţiilor „Bulletin informatif” și „Cahiers”, editate de Asociaţia Francezilor de Origine Română. Își ia doctoratul în litere la Sorbona, în 1978, cu lucrarea <span class="CharOverride-2">Lucian Blaga (1895–1961)</span>,<span class="CharOverride-2"> poète et dramaturge</span>. A colaborat, în ţară, la „Bilete de papagal”, „Perspective”, „Izvoare de filosofie” și, în străinătate, la „Luceafărul”, „Anotimpuri”, „Caete de dor”, „Limite”, „Naţiunea română”, „Sfinţii Arhangheli”, „Confluences franco-roumaines”, „Bi&#173;se&#173;rica Ortodoxă Română din Paris” (Franţa), „Revista scriitorilor români” (Germania), „România” (SUA) ș.a. A semnat și Titus Barbu.</p>
			<p class="Heuristica-BASE">Autor a numeroase eseuri, cronici și articole răspândite în presa exilului, dintre care unele au fost reunite în volumul <span class="CharOverride-2">Ființa neamului românesc </span>(2005), <span class="CharOverride-1">B.</span> se impune și ca o voce distinctă a prozei românești în volumele <span class="CharOverride-2">Bune și nebune… Amintiri</span> (1995) și <span class="CharOverride-2">Ionică. Poveste de război</span> (1995). În tradiţia <span class="CharOverride-2">Crailor de Curtea-Veche</span>, <span class="CharOverride-1">B.</span> reface nostalgic, în prima carte, atmosfera unui București fabulos, de sfârșit de lume, viciat și neștiutor de realitatea ameninţătoare a războiului iminent. Rememorarea prin prisma lecturilor proiectează faptele concrete în sfera simbolurilor și a metaforelor de sursă apocaliptică. <span class="CharOverride-2">Ionică</span>. <span class="CharOverride-2">Poveste de război</span> este o istorie de dragoste înfiripată în cursul celei de-a doua conflagraţii mondiale între un ofiţer român, plecat cu unitatea spre front, și o enigmatică nevastă unguroaică, plină de dorinţe și patimi. Proză densă, pigmentată cu umor și dezvoltată în acolade narative – nu fără inserţii palpitante –, la hotarul dintre autobiografic și ficţiune, <span class="CharOverride-2">Ionică </span>dezvoltă până la un punct o atmosferă idilică. Autorul vrea să sugereze că forţa primară a dragostei învinge orice piedică sau prejudecată. Apelul la epica folclorică și, în genere, la substratul arhaic dă naraţiunii o neașteptată rotunjime de „poveste”, cum de altfel și este subintitulată. Evocarea nostalgică a întâmplărilor reale ce stau la baza ficţiunii a marcat maniera prozei, relevând o incontestabilă vână narativă, neexploatată suficient. Mai productiv s-a dovedit <span class="CharOverride-1">B.</span> în domeniul cercetărilor literare, sferă în care a publicat două importante studii, ambele pregătite iniţial ca teze de doctorat şi publicate la Paris în 1974 şi în 1975, iar ulterior în limba română: <span class="CharOverride-2">Lucian Blaga. Teme și tipare fundamentale</span> (1997) și <span class="CharOverride-2">Arta poetică eminesciană</span> (1998). Substanţial nutrite de noile metodologii filologico-literare ale anilor ’70 din secolul trecut, în special de structuralism, cele două lucrări, elaborate sub îndrumarea lui Alain Guillermou, încearcă să surprindă esenţa ultimă a artei la cei doi poeți. Dacă studiul dedicat lui Eminescu nu depășește un anume tehnicism, cantonându-se într-o cercetare a metricii și ritmicii, pentru a percepe astfel „arhitectura interioară” a creaţiei, lucrarea despre Blaga constituie una dintre cele mai profunde analize dedicate operei acestuia. Familiarizat deopotrivă cu filosofia și estetica literară, <span class="CharOverride-1">B.</span> privește fiecare temă sau tipar din perspectiva construcţiei de ansamblu a operei, în totalitatea și devenirea ei. Sunt identificate în special cuvintele și structurile recurente („a cânta”, „cântec”, „a zice”, „a fi”, „fire”, „fiinţă”, „a face”, „a crea”, „lume”, „lumină–întuneric”, „poveste”, „eres”, „sat” etc.), cu valoare individualizantă pentru stilul și viziunea poetului, din care, de altfel, <span class="CharOverride-1">B. </span>a și tradus.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Art byzantin roumain</span>,<span class="CharOverride-2"> </span>Paris, 1974; <span class="CharOverride-2">Temps extérieur et temps intérieur chez Eminescu</span>,<span class="CharOverride-2"> </span>Paris, 1974; ed. (<span class="CharOverride-2">Arta poetică eminesciană</span>), tr. Mihai Popescu, București, 1998; <span class="CharOverride-2">Lucian Blaga, poète d’aujourd’hui</span>, Paris, 1975; ed. (<span class="CharOverride-2">Lucian Blaga. Teme și tipare</span> <span class="CharOverride-2">fundamentale</span>), tr. Mihai Popescu, București, 1997; <span class="CharOverride-2">Bune și nebune… Amintiri</span>, Aalborg (Danemarca), 1995; <span class="CharOverride-2">Ionică.</span> <span class="CharOverride-2">Poveste de război</span>, Aalborg (Danemarca), 1995; <span class="CharOverride-2">Ființa neamului românesc</span>,<span class="CharOverride-2"> </span>tr. Mihai Popescu, pref. Eugen Simion, București, 2005; <span class="CharOverride-2">Povestiri din război și altele din timp de pace</span>, Geamăna, 2011. <span class="CharOverride-1">Traduceri:</span> Lucian Blaga, <span class="CharOverride-2">Poemele luminii</span> – <span class="CharOverride-2">Lysets digte – Poèmes de la lumière – I carmi della luce</span>, ed. plurilingvă, pref. Eugen Lozovan, Aalborg (Danemarca), 1996 (în colaborare).</p>
			<p class="Heuristica___m_RPR"><span class="CharOverride-1">Repere bibliografice: </span>Teodor Vârgolici, <span class="CharOverride-2">Titus Bărbulescu, o conștiință românească în exil</span>,<span class="CharOverride-2"> </span>ALA, 2006, 837; Cornel Nistea, <span class="CharOverride-2">De vorbă cu Titus Bărbulescu la Paris</span>, „Discobolul”, 2009, octombrie–decembrie; Manolescu, <span class="CharOverride-2">Enciclopedia</span>,<span class="CharOverride-2"> 71–72</span>. &#9;<span class="Semnatura">I.O.</span></p>
			<p class="Heuristica-PRIMUL"><span class="titlu-12">BĂRGĂUANU, Gheorghe</span> (4.VIII.1896, Lunca-Filipeni, azi Filipeni, j. Bacău – 8.III.1964, București), poet. Este fiul unor țărani-„clăcași”, Domnica (n. Cucu) și Grigore Bărgăuanu. Cu sprijin decisiv primit de la învățătorul său, dascăl de țară luminat și inimos, <span class="CharOverride-1">B.</span> se îndreaptă, la sfârșitul cursului primar, către Liceul Internat din Iași; admis „întâiul între bursieri” în seria 1908, la absolvire, în 1916, încheia strălucit, în fruntea promoţiei. Sensibil, iscoditor, generos, capabil de prietenii de durată (cu Ionel Teodoreanu și Stejar Ionescu, colegi de clasă și de scris), nu e scutit de traumele unei vieţi sinuoase; chemat din Școala Militară direct în tranșee – „calificat” telegrafist pe frontul Oituz–Târgu-Ocna–Cașin –, își vede tipărită întâia poezie în ziarul „România”, în februarie 1918. Înscris la Universitate îndată după „demobilizare”, spre a urma dreptul, la Iași, își obţinea licenţa într-un singur an (în iunie 1919), trecând examenele în avans. Primește, tot acum, Coroana României în grad de Cavaler (distincţie remisă tânărului rezervist și în 1922, concomitent cu Crucea comemorativă a războiului). Se face remarcat cu versurile publicate, în 1920, în „Viaţa românească” (va fi aici corector, redactor și secretar de redacţie o vreme; o primă căsnicie cu Maria, fiica lui G. Ibrăileanu, va eșua în schimb). Ca avocat și membru al Baroului ieșean, <span class="CharOverride-1">B.</span> practică până la începutul anilor ‘30, dată la care intră în magistratură. E, rând pe rând, judecător la Iași, consilier la Curtea de Apel (din Iași se transfera în 1943 la București), secretar general în Ministerul de Justiţie (în perioada de interimat a lui Lucreţiu Pătrășcanu), funcţionează la Înalta Curte de Casaţie (1945) și la Curtea Supremă, până în 1948, când e constrâns, se pare, a abandona. În literatură, ca și în publicistică, poetul se manifestă cu parcimonie, selectiv, cenzurat, având mistica paginii scrise, ca mai toţi  „vieţiștii”. Se afirma nezgomotos, cu poeziile grupate în <span class="CharOverride-2">Pământ și soare</span> (1927) și prin acuratețea unor pagini semnate în „Gândirea” (redacţia clujeană), „Adevărul literar și artistic”, „Glasul nostru” (Bacău) sau „Însemnări ieșene”, cu reveniri, după al Doilea Război Mondial, în „Torţa”, „Viaţa românească”, „Universul” (la rubrica „Mișcarea în magistratură”). Sub un pseudonim, Grigore Filip, de care mai uzase în „Opinia” din Iași în anii interbelici, ia parte la dezbateri ce vizează cultivarea limbii iniţiate de revista „Cum vorbim”. </p>
			<p class="Heuristica-BASE">Hrănit de energii primordiale, peisajul agrest trimite încă, la <span class="CharOverride-1">B.</span>, discrete semnale, până la margini obscure, „viclene”, de târg, în pragul căruia „se poticnesc” uliţa, drumul („figură” ce revine în poeme obsesiv), de unde și exasperarea reprimată, senzaţia de claustrare, în piatră sau în „dugheni îngenuncheate”, așteptând umil, ca dinspre un alt orizont, transcendent, „darul pâinii”. Poetul pare, astfel, a celebra, și el, elanul primitiv și inocenţa satului, în replică la spleen<span class="CharOverride-2"> </span>și la anostul citadin, dar nostalgiile sunt reţinute și oarecum „obiectivate” în tonul epic, nesentimental, și în culorile mai adesea tranșante, cu urme expresioniste în limbaj. Titlul însuși al cărţii învedera afinitatea, corespondenţa durabilă și, deopotrivă, tensiunea, distanţa în contrapunerea termenilor: pământ și soare, teluric–uranic. August cândva, timpul devine material, proliferând în roduri, precipitându-se a se filtra în alambicuri. Poetul e notabil în scenele „de gen”, cu aer „olandez” (G. Călinescu), sau când glorifică prozaic o abundenţă frustă, într-un peisaj ce amintește pe alocuri de Émile Verhaeren din <span class="CharOverride-2">Flamande</span>. Poloboace, căpiţe, cârciumi „în medean”, pieţe de pește, „cară cu boi” străjuind la răspântii, asemenea unor menhire, fac relieful acestei lirici în care orașul, „bătrân”, se animă de o continuă, subtilă aproape, împresurare a satului, absorbind însetat jertfa de roade, aromele, „susurul”, ca un „plămân”. Aspecte disonante în târgul-relicvariu, vegheat de soarele crepuscular, vara, exuberanţa coacerii, „pârga” scapă mereu undeva în afară de cadru, în prim-planul poemelor invadează substituţii solari, produsele arderilor – fânul, grâul sau vinul –, esenţele, filtrul; regăsite în alt anotimp, al penumbrei, al ploilor dezolante, provinciale, cu unda abia perceptibilă de melancolie, ce spiritualizează decorul. Mai încăpător, dar eterogen, volumul postum <span class="CharOverride-2">Anotimpuri </span>(1980) îl dezvăluie pe poet mai puţin apăsat de canoane, mai expansiv și „vulnerabil”. Lirismul e difuz, evanescent, versul lăsat să vibreze acum și pe coarde intime. Întrebările conduc meditaţia (moartea, vanitatea vieţii și a creaţiei) în texte cu turnură vag argheziană, alteori <span class="CharOverride-1">B.</span>, discret confesiv, secondând pe Otilia Cazimir sau pe Demostene Botez.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Pământ și soare</span>, Iași, 1927; <span class="CharOverride-2">Anotimpuri</span>, îngr. Gr. Bărgăuanu și I. Magnea-Potopin, București, 1980; <span class="CharOverride-2">Poezii</span>,<span class="CharOverride-2"> </span>îngr. Gr. Bărgăuanu, pref. Const. Ciopraga, Iași, 1997.</p>
			<p class="Heuristica___m_RPR"><span class="CharOverride-1">Repere bibliografice: </span><span class="CharOverride-2">Scrisori–Ibrăileanu</span>,<span class="CharOverride-2"> </span>IV, <span class="CharOverride-2">7</span>,<span class="CharOverride-2"> 93</span>,<span class="CharOverride-2"> 100</span>, <span class="CharOverride-2">214</span>,<span class="CharOverride-2"> 235</span>,<span class="CharOverride-2"> 275</span>;<span class="CharOverride-2"> </span>Stejar Ionescu, <span class="CharOverride-2">„Pământ și soare”</span>,<span class="CharOverride-2"> </span>„Opinia”, 1927<span class="CharOverride-2">, </span>6159;<span class="CharOverride-2"> </span>Ralea, <span class="CharOverride-2">Scrieri</span>, II, <span class="CharOverride-2">449–451</span>,<span class="CharOverride-2"> 658</span>; Mircea Mancaș, <span class="CharOverride-2">Un talent puternic și original</span>,<span class="CharOverride-2"> </span>„Gândul nostru”,1928,1;<span class="CharOverride-2"> </span>Octav Botez, <span class="CharOverride-2">„Pământ și soare”</span>, ALA, 1928, 373; N. Davidescu, <span class="CharOverride-2">„Pământ și soare”</span>,<span class="CharOverride-2"> </span>UVR, 1928, 8; <span class="CharOverride-2">Călinescu și contemporanii</span>,<span class="CharOverride-2"> </span>I, <span class="CharOverride-2">98–100</span>,<span class="CharOverride-2"> </span>II, <span class="CharOverride-2">73–74</span>;<span class="CharOverride-2"> </span>Călinescu, <span class="CharOverride-2">Ist. lit</span>. (1941), <span class="CharOverride-2">759–760</span>,<span class="CharOverride-2"> Ist. lit</span>. (1982), <span class="CharOverride-2">844</span>; <span class="CharOverride-2">Gheorghe Bărgăuanu</span>, GL, 1964, 11; Manolescu, <span class="CharOverride-2">Metamorfozele</span>, <span class="CharOverride-2">25–27</span>,<span class="CharOverride-2"> 43</span>;<span class="CharOverride-2"> </span>Botez, <span class="CharOverride-2">Memorii</span>,<span class="CharOverride-2"> </span>I, <span class="CharOverride-2">319–321</span>;<span class="CharOverride-2"> </span>Ștefana Velisar Teodoreanu, <span class="CharOverride-2">Ursitul</span>,<span class="CharOverride-2"> </span>București, 1970, <span class="CharOverride-2">95–107</span>;<span class="CharOverride-2"> </span>Mihai Dinu Gheorghiu, <span class="CharOverride-2">G. Bărgăuanu</span>, „Corolar”, 1971, 3-4;<span class="CharOverride-2"> </span>Crohmălniceanu, <span class="CharOverride-2">Literatura</span>, II, <span class="CharOverride-2">342–343</span>; Micu, <span class="CharOverride-2">„Gândirea”</span>, <span class="CharOverride-2">620–621</span>, <span class="CharOverride-2">673</span>; [<span class="CharOverride-2">G. Bărgăuanu</span>], ADLTR, B-76; Maftei, <span class="CharOverride-2">Personalități</span>, IV, <span class="CharOverride-2">34–36</span>; Rodica Șuiu, <span class="CharOverride-2">Un „vieţist”: G. Bărgăuanu</span>, CL, 1986, 8; Scarlat, <span class="CharOverride-2">Ist. poeziei</span>, IV, <span class="CharOverride-2">38</span>, <span class="CharOverride-2">112–114</span>;<span class="CharOverride-2"> Dicţ. scriit. rom.</span>,<span class="CharOverride-2"> </span>I, <span class="CharOverride-2">244–245</span>; Ioan Dănilă, <span class="CharOverride-2">Gheorghe Bărgăuanu</span>, ATN, 1996, 8; Budău, <span class="CharOverride-2">Bacăul lit.</span>, <span class="CharOverride-2">203–205. &#9;</span><span class="Semnatura">R.Ș.</span></p>
			<div class="_idGenObjectLayout-1">
				<div id="_idContainer021">
					<div id="_idContainer019" class="Basic-Text-Frame">
						<p class="Titlu-Nume-H">BĂRNUŢIU, Simion </p>
						<p class="Titlu-mic-DATE">(2.VIII.1808, Bocșa, j. Sălaj – 28.V.1864, Sânmihaiu Almaşului, j. Sălaj), estetician. </p>
					</div>
					<div id="_idContainer020" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05B_710-765_BanescuN-Belicov-web-resources/image/barnutisu.png" alt="" />
					</div>
				</div>
			</div>
			<p class="Heuristica-PRIMUL">Este fiul Anei (n. Oros)<span class="CharOverride-1"> </span>și al lui Ioan Bărnuţiu, cantor bisericesc<span class="CharOverride-1"> </span>și învăţător. Asemenea celorlalţi șapte fraţi și surori, a învăţat mai întâi la școala din satul natal, ultimii doi ani (1818–1820) făcându-i la Șimleu. A urmat apoi cursurile Liceului Piarist din Carei, iar la Blaj, între 1826 și 1829, teologia. Este profesor la liceul din Blaj, îndeplinind după aceea, până în 1834, funcţiile de arhivar la Consistoriu și prefect de studii la Seminar. Între 1834 și 1839 a fost notar consistorial în același oraș, reîntorcându-se ulterior în corpul profesoral. Peste trei ani intră în conflict cu episcopul I. Lemeni și cu autorităţile ungurești, deoarece protestase cu violenţă împotriva tendinţelor de înlocuire, cu maghiara, a limbii române în biserică. Victimă a unui lung proces, <span class="CharOverride-1">B.</span> va fi suspendat din profesorat în 1845, an în care se înscrie ca student la Academia de Drept din Sibiu, ajutat materialicește de prieteni și de foști elevi. Odată cu izbucnirea Revoluţiei din 1848, ia parte activă la toate evenimentele, fiind unul din conducătorii revoluţionarilor transilvăneni. La 24 și 25 martie alcătuiește două înflăcărate proclamaţii către românii transilvăneni, care cunosc o răspândire imediată. La 14 mai rostește în catedrala din Blaj un amplu discurs, îndemnându-și conaţionalii la luptă pentru dobândirea libertăţii naţionale și sociale și luând atitudine împotriva nobilimii maghiare. Tot el citește jurământul solemn al revoluţionarilor. Aproape un an <span class="CharOverride-1">B.</span> se află în centrul tuturor acţiunilor revoluţionare. În martie 1849, după înfrângerea mișcării, se refugiază în Ţara Românească, de unde, după arestări și eliberări succesive, ajunge la Viena. Un an și jumătate a urmat aici cursurile Facultăţii de Drept, după care, din noiembrie 1852, se înscrie tot la Drept, la Universitatea din Pavia, obţinând doctoratul în 1854. În ianuarie 1855, chemat profesor la Iași, va preda filosofia la Academia Mihăileană. În 1856 este numit profesor la  nou-înfiinţata Facultate de Filosofie şi Drept, unde ţine cursuri de istoria dreptului roman, de drept natural, privat și public, de logică și de psihologie. Rămăsese partizanul acelorași idei liberale ca în 1848, câștigându-și aici numeroși adepţi. Entuziasmaţi de ideologia sa, aceștia înfiinţează gruparea politică Fracţiunea Liberă și Independentă, care număra printre membrii ei pe G. Panu, Ștefan Micle, Anastasie Fătu, A.D. Holban și Ion Creangă. În plină ascensiune, <span class="CharOverride-1">B.</span> se retrage, grav bolnav, către locul de baștină și se stinge în drum spre casă, în pădurea Almașului, fiind înmormântat în satul natal.</p>
			<p class="Heuristica-BASE">Fără să fi avut o concepţie filosofică proprie, <span class="CharOverride-1">B.</span> a contribuit în mod substanţial la răspândirea, în cultura noastră, a unor idei de largă circulaţie în filosofia europeană de la începutul secolului al XIX-lea. În ansamblu, opiniile sale derivă din filosofia kantiană și din raţionalism, fiind adaptate la cerinţele vieţii sociale românești, deși nu totdeauna în chipul cel mai nimerit. Structură de teoretician, <span class="CharOverride-1">B.</span> prefera uneori raţionamentul logic elementelor oferite de realitate. Și-a promovat ideile prin cursu&#173;rile ţinute, importante și datorită teoretizărilor în spirit evoluţionist pe care le conţineau (multe cursuri reprezintă traduceri din lucrările juriştilor Friedrich Carl von Savigny, Karl von Rotteck, Rudolf von Ihering). Din opera lui W. T. Krug, <span class="CharOverride-2">System der theoretischen Philosophie</span>, a tradus partea referitoare la estetică, predând după ea la Academia Mihăileană și apoi și la Facultatea de Drept din Iași. Difuzează o sumă de idei estetice care au pregătit înţelegerea principiilor junimiste: delimitarea specificului artei, definirea frumosului ca obiect al artei și stabilirea deosebirilor dintre frumos, adevăr și bine, sublinierea însemnătăţii gustului în judecata estetică, precizarea categoriilor estetice ș.a.m.d. În cursurile de estetică, precum și în alte împrejurări, a reliefat identitatea dintre frumosul și adevărul estetic și a subliniat condiţionarea reușitei unei opere de sinceritatea trăirii interioare a creatorului. Adept al unui frumos de tip clasic, el l-a privit numai sub aspect formal. Prelegerile sale au contribuit în mod substanţial și la îmbogăţirea și modernizarea terminologiei estetice românești. În domeniul filologiei <span class="CharOverride-1">B.</span> a susţinut cu fervoare punctele de vedere ale latinismului. În diverse studii și articole a cerut scriitorilor să cultive limba, convins că numai ei pot contribui hotărâtor la desăvârșirea unei exprimări literare cât mai lipsite de elemente străine. De altfel, pentru el, lexicul de origine latină reprezenta frumosul din limbă, iar cel de altă origine echivala cu urâtul. Ca modele de stil, oferea scriitorilor români pe clasicii antici și pe Dante. În istoria culturii române <span class="CharOverride-1">B.</span> a rămas cunoscut și prin însușirile sale oratorice, datorită cărora poate fi considerat unul dintre cei mai mari oratori români din Transilvania secolului al XIX-lea. Discursurile și apelurile din 1848, precum și cele ulterioare dezvăluie nobleţe de gândire, concepţie elevată, demonstrând, totodată, o bună stăpânire a frazării, supusă unei argumentări patetice și unor cadenţe pasionate. În pofida unui limbaj câteodată latinizat, retorica simplă (metafore în stil popular, comparaţii ingenioase), pigmentată adesea cu sarcasm și ironie, întărește eficienţa intervenţiilor lui <span class="CharOverride-1">B.</span>, explicându-i, în parte, popularitatea.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Raporturile românilor cu ungurii și principiele libertăţei naţiunali</span>, ed. 2, Viena, 1852; ed. (<span class="CharOverride-2">Românii și ungurii</span>), îngr. și pref. G. Bogdan-Duică, Cluj, 1924; <span class="CharOverride-2">Discursul de la Blaj și scrieri de la 1848</span>,<span class="CharOverride-2"> </span>îngr. Ioan Chindriș, pref. Ion Raţiu, Cluj-Napoca, 1990; <span class="CharOverride-2">Istoria filosofiei</span>,<span class="CharOverride-2"> </span>I–II, coordonator Ioan Chindriș, București, 2000–2002; <span class="CharOverride-2">Filosofia după W. T. Krug</span>, îngr. Ioan Chindriș, introd. Ionuţ Isac, Cluj-Napoca, 2004. <span class="CharOverride-1">Traduceri:</span> [W. T. Krug], <span class="CharOverride-2">Estetica</span>, îngr. și pref. Ion Iliescu, București, 1972.</p>
			<p class="Heuristica___m_RPR"><span class="CharOverride-1">Repere bibliografice: </span>G. Bogdan-Duică, <span class="CharOverride-2">Viaţa și ideile lui Simion Bărnuţiu</span>, București, 1924; Petre Pandrea, <span class="CharOverride-2">Filosofia politico-juridică a lui Simion Bărnuţiu</span>, București, 1935; ed. 2, București, 2007; Papadima, <span class="CharOverride-2">Creatorii</span>,<span class="CharOverride-2"> 11–37</span>; D.D. Roșca, <span class="CharOverride-2">Europeanul Bărnuţiu</span>, Sibiu, 1944; Radu Pantazi, <span class="CharOverride-2">Simion Bărnuţiu. Opera și gândirea</span>, București, 1967; <span class="CharOverride-2">Ist. lit.</span>, II, <span class="CharOverride-2">562–566</span>;<span class="CharOverride-2"> </span>Ion Iliescu,<span class="CharOverride-2"> Geneza ideilor estetice în cultura românească (sec. XVI–XIX)</span>, Timișoara, 1972, <span class="CharOverride-2">265–284</span>;<span class="CharOverride-2"> </span>George Em. Marica,<span class="CharOverride-2"> Studii de istoria și sociologia culturii române ardelene din secolul al XIX-lea</span>, I, Cluj-Napoca, 1977, <span class="CharOverride-2">passim</span>;<span class="CharOverride-2"> Dicţ. lit. 1900</span>,<span class="CharOverride-2"> 92–94</span>;<span class="CharOverride-2"> </span>Corneliu Albu, <span class="CharOverride-2">Simion Bărnuţiu</span>, București, 1985; <span class="CharOverride-2">Dicţ. scriit. rom.</span>, I, <span class="CharOverride-2">245–247</span>; Ioan Oprea, <span class="CharOverride-2">Terminologia filosofică românească modernă</span>, București, 1996, <span class="CharOverride-2">41–46</span>; Ioan Chindriș, <span class="CharOverride-2">Simion Bărnuţiu. Suveranitate naţională și integrare europeană</span>, Cluj-Napoca, 1999; Alexandra-Catrina Ciornei, <span class="CharOverride-2">Influenţa germană în literatura română în a doua jumătate a secolului al XIX-lea</span>, Sibiu, 2009, <span class="CharOverride-2">15–56. &#9;</span><span class="Semnatura">D.M.</span></p>
			<p class="Heuristica-PRIMUL"><span class="titlu-12">BÂRGĂU, Valeriu</span> (7.III.1950, Mileștii de Jos, j. Bacău – 3.I.2006, Deva), poet, prozator. Este fiul Valeriei (n. Roșu) și al lui Neculai Bârgău, funcţionar la spitalul comunal. După absolvirea Școlii Militare „Gheorghe Lazăr” din Sibiu, este cadru în armată la o mare unitate din Brăila. Părăsește cariera militară în 1971. O vreme docher în portul Brăila, se stabilește apoi la Hunedoara și lucrează ca muncitor la Combinatul Siderurgic. Debutase în 1968 la „Ateneu”. Semnează și cu pseudonimele Valeriu Râureanu, Ion Patruochi. Laureat al Premiului pentru poezie al revistei „Luceafărul” în 1975, începe aici o colaborare statornică. Obţine în 1977 Premiul Editurii Cartea Românească pentru volumul în manuscris <span class="CharOverride-2">Floarea soarelui sau Mâna de lucru</span>. Debutează editorial cu <span class="CharOverride-2">Epistolele tânărului Theodosie</span> (1978; Premiul CC al UTC). Trăiește la Deva, unde în februarie 1990 editează ziarul „Călăuza”, iar în 1992 înfiinţează Grupul de Publicaţii și Editură Călăuza, asigurându-i, ca director, conducerea. În 1994 fondează revista lunară pentru literatură și cultură „Constelaţia Dragonului”, apoi scoate „Ardealul literar și artistic” (din 2001 „Ardealul literar”). În 2000 tot la Editura Călăuza înființează și îngrijește colecția „Poeți români definitivi”. Este consilier al Editurii Steaua Dunării. Mai colaborează la „Tribuna”, unde publică o serie de interviuri cu tineri scriitori, reunite peste decenii, în 2007, în volumul postum <span class="CharOverride-2">Generaţie și creaţie</span>, la „Contemporanul”, „România literară”, „Tomis”, „Argeș”, „Orizont”, „Familia”, „Steaua”, „Cronica”, „Convorbiri literare”, „Transilvania”, „Astra”, „Suplimentul literar-artistic al «Scânteii tineretului»“ (unde ţine rubrica „Scriitorii tineri și cărţile lor”), „Albina”, „Mihai Eminescu” și „Căruţa cu povești” (ultimele două din Sydney, Australia) ș.a. În ultimii ani de viaţă și-a manifestat interesul și disponibilitatea pentru critica și istoria literară și pentru jurnalismul cultural, focalizându-și contribuţiile asupra scriitorilor generaţiei din care făcea parte. În 2005, sub titlul <span class="CharOverride-2">Alfabetul straniu</span>, publică o antologie de autor, iar în 2011 apare <span class="CharOverride-2">Marele echilibru</span>, „carte matrice” constituită în anii ’70 și rămasă în manuscris, din versurile ei „hrănindu-se” mai toate volumele publicate.</p>
			<p class="Heuristica-BASE">Placheta de debut a lui <span class="CharOverride-1">B.</span>, <span class="CharOverride-2">Epistolele tânărului Theodosie</span>, vădește un temperament poetic vitalist, cu exprimare viguroasă, uneori frustă, încă necizelată. Cele 19 „epistole” care alcătuiesc placheta (referirea la <span class="CharOverride-2">Învăţăturile lui Neagoe Basarab către fiul său Theodosie</span> e evidentă) arborează un entuziasm auster, un triumfalism tensionat: eul liric își clamează jubilaţia apartenenţei (la patrie, la popor) și a participării la devenirea obștească. Rostirea e deseori prolixă, uneori greoaie sau „aspră”, frazarea e mai degrabă descriptiv-narativă, tonul e declamatoriu. Cărţile ulterioare atestă o evoluţie către limpiditatea expresiei și o atenuare a tentei vitaliste în favoarea unei viziuni contemplative. În <span class="CharOverride-2">Floarea soarelui sau Mâna de lucru</span> (1978) persistă „angajarea” din epistole, slujită însă mai puţin de mobilizarea istoriei și a mitologiei și mai mult de referirea la concretul cotidianului. În <span class="CharOverride-2">Alfabetul straniu în care vă vorbesc</span> (1980) poetul se repliază într-o postură interiorizată, aflată la mijloc de drum între jubilaţie și angoasă. În poemele în vers liber, marcate de un anumit intelectualism și de manipularea „experimentală” a inventarului imagistic, răsună ecouri din Lucian Blaga, dar și din Geo Dumitrescu sau din alte repere culturale livrești. E vorba totuși de o poezie comună, întru totul conformă orizontului liric al anilor ’70 din secolul trecut, nici novatoare, nici conservatoare. <span class="CharOverride-2">Tulburarea naturii</span> (1982) aduce o sinteză echilibrată a celor două maniere conturate anterior. În <span class="CharOverride-2">Plantele din fereastră</span> (1984), <span class="CharOverride-2">Noima de</span> <span class="CharOverride-2">aur</span> (1986), <span class="CharOverride-2">Sfârșitul lumii</span> (1992), <span class="CharOverride-2">Apocalipsa după Valeriu</span> (1996) poezia lui <span class="CharOverride-1">B.</span>, consecventă unei formule bine „rodate”, dobândește un spor de echilibru și pregnanţă, șlefuindu-se fără transformări majore. Scrierile în proză – <span class="CharOverride-2">Jurnal de uzină</span> (1981), un volum de reportaje și interviuri intitulat <span class="CharOverride-2">Steaua de pământ</span> (1985) și romanul <span class="CharOverride-2">Semne particulare</span> (1988) – reprezintă, în fond, trei faţete ale unui demers unic: consemnarea, convenţional literaturizată, cu nerv jurnalistic și cu oarecare autenticitate factologică, a unor biografii obișnuite sau a unor fapte de muncă, în mediul vieţii de șantier, de uzină etc. Tributul plătit comandamentelor propagandistice compromite însă în mare măsură rezultatul. <span class="CharOverride-2">Utopia profesorului Dunca</span> (1983, în colaborare cu Neculai Chirica) e un roman poliţist, de „acţiune” și „enigmă”, marcat de convenţionalismul propriu, în epocă, genului. <span class="CharOverride-1">B.</span> a publicat și versuri pentru copii (<span class="CharOverride-2">Poezii în zori</span>, 1988). Un interesant volum de critică literară este <span class="CharOverride-2">Generaţia ’80</span>. <span class="CharOverride-2">Precursori &amp; urmași</span>, apărut în 1999. În colaborare cu George Miţin Varieșescu a alcătuit o antologie, <span class="CharOverride-2">Dincolo de orizont </span>(1996), consacrată poeţilor români din Australia.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Epistolele tânărului Theodosie</span>, Deva, 1978; <span class="CharOverride-2">Floarea soarelui sau</span> <span class="CharOverride-2">Mâna de lucru</span>, București, 1978; <span class="CharOverride-2">Alfabetul straniu în care vă vorbesc</span>,<span class="CharOverride-2"> </span>București, 1980; <span class="CharOverride-2">Jurnal de uzină</span>, București, 1981; <span class="CharOverride-2">Tulburarea naturii</span>, Timișoara, 1982; <span class="CharOverride-2">Utopia profesorului Dunca</span> (în colaborare cu Neculai Chirica), București, 1983; <span class="CharOverride-2">Plantele din fereastră</span>, București, 1984; <span class="CharOverride-2">Steaua de pământ</span>, București, 1985; <span class="CharOverride-2">Noima de aur</span>, București, 1986; <span class="CharOverride-2">Poezii în zori</span>, București, 1988; <span class="CharOverride-2">Semne particulare</span>, Timișoara, 1988; <span class="CharOverride-2">Sfârșitul lumii</span>, Deva, 1992; <span class="CharOverride-2">Apocalipsa după Valeriu</span>, Timișoara, 1996; <span class="CharOverride-2">Generaţia ’80. Precursori &amp; urmași</span>, Deva, 1999; <span class="CharOverride-2">Directorul de conștiinţe. Convorbiri Valeriu Bârgău – Mircea Ciobanu</span>, Deva, 2003; <span class="CharOverride-2">Alfabetul straniu</span>, București, 2005; <span class="CharOverride-2">Generaţie și creaţie</span>, Deva, 2007; <span class="CharOverride-2">Tratat despre morţi</span>, Deva, 2008; <span class="CharOverride-2">Marele echilibru</span>, pref. Dumitru Velea, Deva, 2011.</p>
			<p class="Heuristica___m_RPR"><span class="CharOverride-1">Repere bibliografice: </span>Ciobanu, <span class="CharOverride-2">Însemne</span>, II, <span class="CharOverride-2">205–206</span>; Dumitru Radu Popa, <span class="CharOverride-2">„Alfabetul straniu în care vă vorbesc”</span>, RL, 1981, 30; Tudor Dumitru Savu, <span class="CharOverride-2">„Jurnal de uzină”</span>, TR, 1982, 4; Valentin Tașcu,<span class="CharOverride-2"> Poezia lui Valeriu Bârgău</span>, CNT, 1985, 2; Ioan Holban, <span class="CharOverride-2">„Semne particulare”</span>, CRC, 1988, 35; Ulici,<span class="CharOverride-2"> Lit. rom.</span>,<span class="CharOverride-2"> </span>I, <span class="CharOverride-2">249–250</span>; Traian T. Coșovei, <span class="CharOverride-2">„Generaţia ’80. Precursori &amp; urmași”</span>, ADV, 2000, 3047; Adrian Dinu Rachieru, <span class="CharOverride-2">Valeriu Bârgău – poemul ca „lucrare supremă”</span>, CL, 2005, 11; Gheorghe Grigurcu, <span class="CharOverride-2">Simbolismul rustic</span>, RL, 2005, 50; Liviu Ioan Stoiciu, <span class="CharOverride-2">În acord cu legile firii</span>, ARG, 2009, 1; Ion Beldeanu, <span class="CharOverride-2">Tratat despre morţi</span>, „Bucovina literară”, 2009, 2–3. &#9;<span class="Semnatura">N.Br.</span></p>
			<p class="Heuristica-PRIMUL"><span class="titlu-12">BÂRLĂDEANU, Lucreţia</span> (30.V.1956, Tătărăuca Veche–Soroca), poetă, eseistă. A absolvit Facultatea de Filologie la Universitatea Pedagogică de Stat „Ion Creangă” din Chișinău (1979), unde între 1981 și 1988 a fost lector-asistent la Catedra de limba și literatura română, ulterior fiind conferenţiar la Catedra de teatrologie și literatură universală a Academiei de Arte (1988–1998). După această dată se stabilește în Franţa. Actualmente deţine funcţia de președinte al Asociaţiei Culturale Synergie Franco–Moldave, cu sediul la Paris. Și-a susţinut teza de doctorat în filologie în 1996 cu tema <span class="CharOverride-2">Sentimentul naturii în poezia lui Eminescu</span>. Debutează în culegerea colectivă <span class="CharOverride-2">Dintre sute de</span> <span class="CharOverride-2">catarge</span> (1977). În 1988 publică placheta <span class="CharOverride-2">Rouă de cuvinte</span>. A fost distinsă cu mai multe premii, printre care, în 2011, Premiul Uniunii Scriitorilor din Republica Moldova.</p>
			<p class="Heuristica-BASE"> <span class="CharOverride-1">B. </span>cultivă o lirică de confesiune erotică în tonalitatea și cu atributele romanţei: cadru, atmosferă, vocabular, simbolistică. Poeziile mărturisesc unele tangenţe cu romanţele lui Ion Minulescu, bizuindu-se pe o formulă lirică simplă și melodioasă, pe o bună tehnică de versificaţie. Ca eseistă, <span class="CharOverride-1">B. </span>se ocupă îndeosebi de poeţii români, precum M. Eminescu, George Coșbuc, Lucian Blaga, G. Bacovia, Grigore Vieru ș.a. Reflecţiile legate de cultura franceză și de relaţia pe care o poate stabili scriitorul român cu spaţiul de adopţie beneficiază, de asemenea, de un loc privilegiat în paginile publicate de <span class="CharOverride-1">B.</span>, îndeosebi în <span class="CharOverride-2">Dialoguri pariziene… </span>(2005), <span class="CharOverride-2">Secolul nomazilor </span>(2006), un „itinerar literar român–francez”, unde, de pildă, intră în discuţie chestiuni așezate sub genericele <span class="CharOverride-2">Moldova văzută din Franţa</span> și <span class="CharOverride-2">Scriitori români din exilul francez</span>, precum și în volumul <span class="CharOverride-2">Scrisori din Paris </span>(2011).</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Rouă de</span> <span class="CharOverride-2">cuvinte</span>, pref. Leonida Lari, Chișinău, 1988; <span class="CharOverride-2">Clipe cu păsări</span>, Chişinău, 1996; <span class="CharOverride-2">Sentimentul naturii în poezia lui Eminescu</span>, Chișinău, 1996; <span class="CharOverride-2">Capitalul din Para Sângelui</span>, Iași, 1998; <span class="CharOverride-2">Dialoguri pariziene</span>…, Chișinău, 2005; <span class="CharOverride-2">Secolul nomazilor. Itinerar literar român–francez</span>, Chișinău, 2006; <span class="CharOverride-2">Dealul Drăguţei (Amintiri din altă copilărie)</span>, Chișinău, 2010; <span class="CharOverride-2">Scrisori din Paris</span>, Chișinău, 2011; <span class="CharOverride-2">Lectures de métro</span>, tr. Jean-Louis Courriol, Chișinău, 2012.</p>
			<p class="Heuristica___m_RPR"><span class="CharOverride-1">Repere bibliografice: </span>Gheorghe Mazilu, <span class="CharOverride-2">„Rouă de cuvinte”</span>, „Tinerimea Moldovei”, 1988, 28 octombrie; Eugen Lungu, <span class="CharOverride-2">Când Euridice scrie și plânge…</span>, „Orizontul”, 1989, 2; Ștefan Munteanu, <span class="CharOverride-2">„Sentimentul naturii în poezia lui Eminescu”</span>, ATN, 1998, 1; Vasile Gârneţ, <span class="CharOverride-2">„Dialoguri pariziene</span>…<span class="CharOverride-2">”</span>, CF, 2005, 1–2; Ciocanu, <span class="CharOverride-2">Vase comunicante</span>, <span class="CharOverride-2">466–472</span>; Grigore Chiper, <span class="CharOverride-2">Glissando între două culturi</span>, CF, 2008, 5; <span class="CharOverride-2">Dicţ. Chișinău</span>,<span class="CharOverride-2"> 43–44.</span> &#9;<span class="Semnatura">M.Dg.</span></p>
			<p class="Heuristica-PRIMUL"><span class="titlu-12">BÂRLĂDEANU, Victor</span> (18.12.1928, București – 5.I.2007, București), prozator, dramaturg, poet, jurnalist. Este fiul Sarei și al lui Avram Bârlădeanu, mici comercianți; prenumele la naștere: Vigder. Studiază în Capitală la Liceul Comercial „Marele Voievod Mihai” (1939–1940) și la Liceul Comercial și Gimnaziul Teoretic Cultura – Max Aziel (1941–1947), apoi, urmează, la cursuri fără frecvență, Institutul Pedagogic „Maxim Gorki” (1954–1960). A debutat în 1944 la „Umorul” cu versuri iscălite Victobar. A fost corector la „Graiul nou” (1947), unde semnează și cronici de teatru ori traduceri, iar din 1948 lucrează la „Scânteia”, activând până în 1982, când trece la „Revista cultului mozaic” (până în 1989). A mai colaborat la „Contemporanul”, „Flacăra”, „România populară”, „Veac nou”, „Presa noastră”. În 1990 s-a numărat printre membrii fondatori ai Asociației Culturale de Prietenie România–Israel. A fost un dramaturg prolific: <span class="CharOverride-2">Dansatoarea, gangsterul și șomerul</span> a fost reprezentată în 1958 la Teatrul Bulandra din București și la Teatrul Național din Timișoara; piesa <span class="CharOverride-2">Primul om în Cosmos</span> a fost jucată la Teatrul de Comedie în 1959, în același an <span class="CharOverride-2">Orașul fără istorie</span> fiind pusă în scenă la Teatrul Dramatic din Brașov ș.a.m.d. A semnat mai multe librete muzicale, unele având ca temă identitatea evreiască, deja prezentă în romanul <span class="CharOverride-2">Cei care caută, cei care găsesc</span> (1974). A tradus, în colaborare, <span class="CharOverride-2">Steaua Keț</span> de Alexandr Beleaev. A fost căsătorit cu Veronica Bârlădeanu, traducătoare din maghiară.</p>
			<p class="Heuristica-BASE">Activitatea de peste trei decenii la „Scânteia” a introdus în biografia lui <span class="CharOverride-1">B.</span> un mare număr de cărți compuse din reportaje – mai toate circumstanțiale, lipsite de interes literar, dar bine adaptate ideologic misiunii jurnalistului de a documenta optimist-educativ viața din România socialistă ori din țări comuniste prietene (Iugoslavia, URSS, Coreea de Nord ș.a.) Mai interesant în limite medii este scriitorul SF. <span class="CharOverride-2">Drum bun, scumpul nostru astronaut!</span> (1960), „comedie lirico-fantastică”, valorifică teza că un elev de liceu ar putea inventa un costum spațial util primei misiuni pe Lună, la care de altfel este cooptat fără întârziere și în calitate de cosmonaut. Romanele <span class="CharOverride-2">Operațiunea „Psycho”</span> (1969) și <span class="CharOverride-2">Gheața de foc</span> (1977) combină genul de aventuri science-fiction cu cel detectivistic. Subiectele – brevetarea de către un savant român a transplantului de creier și implicit de personalitate; descoperirea unei „particule a frigului” numite crioton – au o funcție pur decorativă, de acreditare a apartenenței științifico-fantastice. Și aici, și în <span class="CharOverride-2">Exilatul din Planetopolis</span> (1972), dincolo de divertismentul superficial, ficțiunea poate fi redusă la câteva slogane umanist-pacifiste incolore. <span class="CharOverride-1">B.</span> a revelat târziu, prin <span class="CharOverride-2">Orologiu scufundat</span> (1994), și o culegere de versuri, exprimând în sonorități tradiționaliste neliniști de senectute: „Pantera din coșmar, urlând,/ și-ascute colții pe tocilă/ să și-i înfigă fără milă/ în circumvoluțiune, pe rând.// Aștept tăcut să-mi sară-n creier,/ să-mi muște năluciri și vreri,/ la fel ca mâne sau ca ieri,/ și-apoi tot vidul să-l cutreier” (<span class="CharOverride-2">Coșmar</span>).</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Aspecte din viața culturală a oamenilor muncii</span>, București, 1949; <span class="CharOverride-2">Primăvara omenirii</span>, București, 1952; <span class="CharOverride-2">Aerul tare al înălțimilor</span>, București, 1954; <span class="CharOverride-2">Prin telefon de la Geneva</span>, București, 1955; <span class="CharOverride-2">Palatul luminii. 200 de ani de la întemeierea Universității din Moscova</span>, București, 1955; <span class="CharOverride-2">Karlsruhe sau Asaltul beznei</span>, București, 1956; <span class="CharOverride-2">Dansatoarea, gangsterul și șomerul</span>, București, 1958; <span class="CharOverride-2">Drum bun, scumpul nostru astronaut!</span>, București, 1960; <span class="CharOverride-2">Soarele a răsărit la miezul nopții. Când începe viitorul</span>, București, 1961; <span class="CharOverride-2">Sala de așteptare. Cu balcon la Dunăre</span>, București, 1962; <span class="CharOverride-2">Unu și cu unu fac, totuși, doi…</span>, București, 1963; <span class="CharOverride-2">Metronom</span>, București, 1964; <span class="CharOverride-2">Seara de sâmbătă a tovarășului Damaschin</span>, București, 1964; <span class="CharOverride-2">Briza planetară</span>, București, 1965;<span class="CharOverride-2"> Opinia publică își spune cuvântul</span>, București, 1965;<span class="CharOverride-2"> Panoramic trotușan sau Peripețiile (în timp și spațiu) ale unui râu moldovenesc</span>, București, 1965; <span class="CharOverride-2">De la Dunăre la Adriatica. Itinerar iugoslav</span>, București, 1966; <span class="CharOverride-2">Vocea și ecoul</span>, București, 1967; <span class="CharOverride-2">Operațiunea „Psycho”</span>, București, 1969; <span class="CharOverride-2">Pe meleaguri trotușene</span>, București, 1969; <span class="CharOverride-2">Cetățean, societate, familie</span>, București, 1970; <span class="CharOverride-2">Prizonier în cer</span>, București, 1971; <span class="CharOverride-2">Chipuri și măști</span>, București, 1972; <span class="CharOverride-2">Exilatul din Planetopolis</span>, București, 1972; <span class="CharOverride-2">Cei care caută, cei care găsesc</span>, Cluj-Napoca, 1974; <span class="CharOverride-2">Martor în timp</span>, Timișoara, 1974; <span class="CharOverride-2">Responsabilitate și destin</span>, București, 1975; <span class="CharOverride-2">Gheața de foc</span>, București, 1977; <span class="CharOverride-2">Lumina de la Pektusan. Peisaje și oameni, istorie și contemporaneitate în Coreea socialistă</span>, București, 1978; <span class="CharOverride-2">Trăind miracolul de fiecare zi…</span>, București, 1979;<span class="CharOverride-2">În tara dimineților liniștite: timpuri și anotimpuri în Coreea socialistă</span>, București, 1984;<span class="CharOverride-2"> Peisaj cu mori de vânt</span>, Cluj-Napoca, 1989; <span class="CharOverride-2">Orologiu scufundat</span>, București, 1994.</p>
			<p class="Heuristica___m_RPR"><span class="CharOverride-1">Repere bibliografice: </span>Adrian Popescu, <span class="CharOverride-2">„Cei care caută, cei care găsesc”</span>, ST, 1975, 2; Constantin Cubleșan, <span class="CharOverride-2">Literatură științifico-fantastică</span>, RL, 1977, 47; Opriță, <span class="CharOverride-2">Anticipația</span>, <span class="CharOverride-2">180–184</span>; Popa, <span class="CharOverride-2">Ist. lit.</span>, I, <span class="CharOverride-2">932</span>; Veronica Bârlădeanu, <span class="CharOverride-2">Remember Victor Bârlădeanu</span>, Sinaia, 2012. &#9;<span class="Semnatura">M.I.</span></p>
			<p class="Heuristica-PRIMUL"><span class="titlu-12">BÂRLEA, Ion</span> (11.I.1883, Berbești, j. Maramureș – 13.V.1969, București), folclorist. Este fiul Elenei (n. Man), fiică de preot, și al protopopului Petru Bîrlea. Învață mai întâi în sat, apoi la Sighet, unde își ia bacalaureatul la liceul confesional al calvinilor. Face studii de teologie la Gherla (1901–1905) și este apoi învăţător și preot în Maramureș, la Ieud (1909–1913), Călinești (1913–1920) și la Sighet, unde îndeplinea și funcția de arhivar al orașului, ceea ce îl determină să solicite înscrierea și să urmeze în 1926–1927 școala de arhivari-paleografi de pe lângă Arhivele Statului. Continuă să predea, din 1937 la Cluj, din 1940 la Turda și București, fiind pensionat în 1945. Se înscrie în același an din nou la cursuri de arhivistică, absolvind în 1947. Se mută ulterior în Banat, la Ortișoara și apoi la Vinga, unde funcționează ca preot până în 1948, când Biserica Unită e desființată. În 1958 se stabilește la București. În decursul timpului e ales președinte al Ligii Culturale din Sighet și activează în calitate de corespondent al secţiilor de istorie și folclor ale Astrei, la începutul anilor ’30 ai secolului trecut fiind și membru în Parlamentul României. A condus un timp (1922–1932) „Gazeta maramureșeană”. În primii ani de preoție, colindând satele maramureșene, a cules numeroase însemnări de pe cărțile bisericești, de pe iconostase, a înregistrat diverse gravuri etc., pe care, cu sprijinul lui N. Iorga, le-a publicat în 1909 ca volumul XVII din corpusul <span class="CharOverride-2">Studii și documente</span>. Concomitent, culege și folclor din Maramureș.</p>
			<p class="Heuristica-BASE"><span class="CharOverride-1">B.</span> este autorul celei mai bogate (1200 de piese, unele foarte ample) și valoroase culegeri de folclor din Maramureș, realizată între anii 1905 și 1909 și între 1910 și 1913, parţial în colaborare cu Tiberiu Brediceanu și cu Béla Bartók. Colaborarea cu acesta din urmă a evocat-o în studiul <span class="CharOverride-2">Béla Bartók și legăturile lui cu Maramureșul</span> (1957). Materialul a fost publicat în 1924, în volumele <span class="CharOverride-2">Balade, colinde și bocete din Maramureș</span> și <span class="CharOverride-2">Cântece poporane din Maramureș. Descântece, vrăji, farmece și desfaceri</span>, ambele reeditate în 1968. Cele două culegeri conţin balade istorice și voinicești, colinde, bocete, cântece de dragoste, de jale și de supărare, cătănești, cântece satirice, cântece de petrecere, chiuituri ș.a., toate însoţite de referinţe despre localităţi și informatori și de note explicative. Cele mai multe texte provin din Berbești (700) și Ieud (150). Editată cu sprijinul lui G.T. Kirileanu, colecţia a fost apreciată de Ovid Densusianu pentru valoarea ei documentară („ne înlesnește cunoașterea producţiunilor populare dintr-un ţinut prea puţin cercetat”), pentru autenticitatea și valoarea estetică a numeroase cântece, iar de Vasile Bogrea pentru notele însoţitoare („în fond mici repertorii de etnografie și folclor maramureșean”, care „aduc informaţii utile pentru înţelegerea poeziilor”) și de Artur Gorovei pentru corectitudinea transcrierii („Chipul cum este cules acest material, fără îndreptări și adausuri, precum au făcut unii culegători, indicaţiile și explicările unor cuvinte necunoscute chiar de cărturarii din vechiul Regat dau acestei lucrări caracterul unei opere știinţifice”).</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Însemnări din bisericile Maramureșului</span>,<span class="CharOverride-2"> </span>București, 1909. <span class="CharOverride-1">Culegeri:</span> <span class="CharOverride-2">Balade, colinde și bocete din Maramureș</span>,<span class="CharOverride-2"> </span>București, 1924; ed. îngr. și pref. Iordan Datcu, cuvânt înainte Mihai Pop, Cluj-Napoca, 2011; <span class="CharOverride-2">Cântece poporane</span> <span class="CharOverride-2">din Maramureș. Descântece, vrăji, farmece și desfaceri</span>, București, 1924; <span class="CharOverride-2">Literatură populară din Maramureș</span>,<span class="CharOverride-2"> </span>I–II, îngr. și introd. Iordan Datcu, pref. Mihai Pop, București, 1968. </p>
			<p class="Heuristica___m_RPR"><span class="CharOverride-1">Repere bibliografice: </span>Ovid Densusianu, <span class="CharOverride-2">„Balade, colinde și bocete din Maramureș”</span>, <span class="CharOverride-2">„Cântece poporane din Maramureș”</span>,<span class="CharOverride-2"> </span>„Grai<span class="CharOverride-2"> </span>și suflet”, 1925, fasc. 1; N. I. [N. Iorga], <span class="CharOverride-2">O culegere de cântece din Maramureș</span>, R, 1925, 2; Vasile Bogrea, <span class="CharOverride-2">„Cântece poporane din Maramureș”</span>, DR, 1924–1926; A. G. [Artur Gorovei], <span class="CharOverride-2">Cronica</span>, „Șezătoarea”, 1925, 3–4; Ovidiu Papadima, „<span class="CharOverride-2">Literatură populară din Maramureș”</span>,<span class="CharOverride-2"> </span>RITL, 1969, 2; Ion Taloș, <span class="CharOverride-2">„Literatură populară din Maramureș”</span>,<span class="CharOverride-2"> </span>„Jahrbuch für Volksliedforschung” (Freiburg), 1970; Dumitru Pop, <span class="CharOverride-2">Folcloristica Maramureșului</span>, București, 1971, <span class="CharOverride-2">87–96</span>, <span class="CharOverride-2">269–297</span>; Datcu, <span class="CharOverride-2">Dicț. etnolog.</span>, <span class="CharOverride-2">110–111</span>;<span class="CharOverride-2"> </span>Iordan Datcu, <span class="CharOverride-2">Tradiții din Maramureș</span>,<span class="CharOverride-2"> </span>București, 2009, <span class="CharOverride-2">148–196</span>,<span class="CharOverride-2"> 199–210</span>; Nicolae Scurtu, <span class="CharOverride-2">Noi contribuții la biografia lui Ion Bârlea</span>, „Nord literar”, 2011,1. &#9;<span class="Semnatura">I.D.</span></p>
			<div class="_idGenObjectLayout-1">
				<div id="_idContainer024">
					<div id="_idContainer022" class="Basic-Text-Frame">
						<p class="Titlu-Nume-H">BÂRLEA, Ovidiu </p>
						<p class="Titlu-mic-DATE">(13.VIII.1917, Bârlești-Mogoș, j. Alba – 7.I.1990, Cluj-Napoca), folclorist, prozator.</p>
					</div>
					<div id="_idContainer023" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05B_710-765_BanescuN-Belicov-web-resources/image/Barlea_Ovidiu,_p._165.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Mariei (n. Costinaș) și al lui Ioan Urs Bârlea, agricultor. <span class="CharOverride-1">B.</span> face școala primară la Miclești și Bârlești (1924–1928), studii gimnaziale la Baia de Arieș (1928–1929), Liceul Militar la Târgu Mureș (1929–1937) și Facultatea de Litere și Filosofie, secţia filologie modernă, la București (1937–1939, 1940–1942). Este funcţionar câteva luni în Departamentul naţionalităţilor (1948–1949), apoi cercetător la Institutul de Folclor din București (1949–1969), unde deţine funcţia de șef al sectorului literar. Este, scurtă vreme, cadru didactic universitar. Colaborează la „Analele Universităţii din Timișoara”, „Anuarul de folclor”, „Anuarul Muzeului Etnografic al Transilvaniei”, „Ateneu”, „Flacăra”, „Limbă și literatură”, „Orizont”, „Revista de folclor”, „Revista de etnografie și folclor”, „Revista Fundaţiilor Regale”, unde debutează cu un studiu despre baladă în 1941, „România literară”, „Satul”, „Sociologie românească”, „Steaua”, „Tribuna” ș.a.</p>
			<p class="Heuristica-BASE">Prin rigoare, caracter larg comprehensiv și varietate a operei sale de culegător, exeget, metodolog, istoric al folcloristicii și editor, <span class="CharOverride-1">B.</span> continuă activitatea pleiadei de folcloriști alcătuite din Tache Papahagi, Ion Diaconu, Petru Caraman, D. Cara&#173;costea și Ion Mușlea, fiind însă mai apropiat, prin afinităţi spirituale și preocupări, de ultimii doi, al căror travaliu știinţific îl duce mai departe. Astfel, el definitivează și publică <span class="CharOverride-2">Tipologia folclorului din răspunsurile la chestionarele lui B.P. Hasdeu </span>de Ion Mușlea (1970) și <span class="CharOverride-2">Problemele tipologiei folclorice</span> de D. Caracostea (1971). De acești doi cercetători ai culturii populare îl leagă de asemenea meditaţia gravă asupra destinului folcloristicii românești, efortul de a o elibera de sub tutela literaturii culte, a eseisticii literare și a diletantismului, de a o dota cu instrumentele de lucru necesare, îndelung așteptate. Spre deosebire însă de D. Caracostea, care a abordat și „disciplinele adiacente”, sau de I. Mușlea, care a fost acaparat de etnografie, <span class="CharOverride-1">B.</span> și-a delimitat cu fermitate, din dorinţa de a-l cunoaște în profunzime, domeniul cercetării, restrângându-l la fenomenul folcloric, pe care îl studiază în toată complexitatea lui. Cunoașterea profundă și nemijlocită a folclorului românesc în evoluţia lui, ca și fructuoasa activitate de înregistrare modernă a creaţiilor populare – <span class="CharOverride-1">B.</span> este unul dintre cei mai avizaţi cercetători contemporani de teren –, dublate de numeroase și atente lecturi din bibliografia folcloristicii universale și îndeosebi din bibliografia germană, au rodit în studiul <span class="CharOverride-2">Metoda de cercetare a</span> <span class="CharOverride-2">folclorului</span> (1969), singura lucrare temeinică de acest fel din bibliografia românească de specialitate. Aici sunt expuse critic metodele de culegere a folclorului, precum și modalităţile specifice de interpretare a lui. Pre&#173;luând o idee a lui D. Caracostea (care încă din 1915 atrăgea atenţia asupra necesităţii de a introduce în evaluarea creaţiei folclorice alte criterii decât cele folosite curent în aprecierea celei culte), <span class="CharOverride-1">B.</span>, fără să nege utilitatea anumitor „jaloane” ale esteticii „academice”, accentuează ideea că „folclorul pose&#173;dă frumuseţi care rezistă acestui examen” și cere cercetătorului un gust estetic special, apt să surprindă realitatea sincretică a fenomenului și valoarea artistică inefabilă a formelor arhaice. El preconizează examinarea „fru&#173;mo&#173;sului folcloric din punctul de vedere al crea&#173;torilor și interpreţilor acestuia”, prin „contemplarea realităţii folclorice vii, observând fluxurile și refluxurile ce se petrec acolo, mecanismele de creaţie, interpretare și circulaţie, care nu pot fi nicidecum bănuite din colecţiile lipsite de pulsaţii&#173;le vivificatoare”. Deși publicat anterior, studiul <span class="CharOverride-2">Poveștile lui Creangă</span> (1967) este, cel puţin în parte, o ilustrare a acestei teze. Beneficiind de o temeinică documentare, evidentă în ediţia critică <span class="CharOverride-2">Antologie de proză populară epică</span> (I–III, 1966), în care juxtapune două sau trei variante ale aceleiași povești, culeasă, după recomandarea lui D. Cara&#173;costea, la anumite intervale de timp, pentru a se surprinde stabilitatea ori modificarea unor tipuri (procedeu aplicat, înaintea lui, de Constantin Bră&#173;iloiu și de Ion Diaconu), <span class="CharOverride-1">B.</span> întreprinde o minuţioasă analiză comparativă între arta lui Ion Creangă, pe de o parte, și arta povestitorilor anonimi și a scriitorilor populari, pe de altă parte. În esenţă, observaţiile repetă pătrunzătoarele caracterizări formulate de N. Iorga, G. Ibrăileanu, Iorgu Iordan, Al. Dima, Vladimir Streinu, Jean Boutière și îndeosebi de G. Călinescu, relative la substanţa folclorică a operei lui Creangă, dar analiza comparativă adaugă noi argumente la cele deja cunoscute despre talentul humuleșteanului de a săvârși o sinteză individuală unică a procedeelor artistice curente în proza populară. Superioară acestui studiu și, desigur, una dintre cele mai importante lucrări ale lui <span class="CharOverride-1">B.</span> este <span class="CharOverride-2">Istoria folcloristicii românești</span> (1974; Premiul „B.P. Hasdeu” al Academiei RSR), vastă sinteză diacronică a folcloristicii noastre, prima încercare de ierarhizare a valorilor, de la creatorii de școală și „folcloriștii piloni” până la culegătorii amatori care și-au adus contribuţia, cu mai multă sau mai puţină pricepere știinţifică, dar întotdeauna călăuziţi de bune intenţii, la adunarea tezaurului culturii populare în ultimii o sută cincizeci de ani. Operă de pionierat, nu lipsită de lacune de informare, parţial explicabile prin inexistenţa în arhive și biblioteci a surselor documentare fundamentale și a monografiilor premergătoare, conţinând clasificări și evaluări uneori discutabile și accente puternic subiective, <span class="CharOverride-2">Istoria folcloristicii românești</span> rămâne o carte de referinţă pentru toate sintezele ce vor urma. Pe o treaptă valorică apropiată se situează <span class="CharOverride-2">Mică enciclopedie a poveștilor românești</span> (1976), „veritabil corpus de mitologie, credinţe și artă” (Nicolae Bot), una dintre puţinele lucrări de acest fel din lume. În cele 126 articole ce o alcătuiesc, sunt prezentaţi protagoniștii poveștilor, diversele probe de curaj la care aceștia sunt supuși, metamorfozele prin care trec etc. Substanţiale capitole monografice sunt rezervate categoriilor prozei populare și unor probleme teoretice, precum cercetarea și clasificarea poveștilor, legile epicii populare, experimentul folcloric, teoriile asupra basmului. Studiul impune prin excelenta sintetizare a unui material impresionant, prin bogăţia faptelor observate direct, în sfârșit, prin limpezimea, concizia și accesibilitatea expunerii. Altă lucrare, <span class="CharOverride-2">Poetică folclorică</span> (1979), propune o despărţire de poeticile clasice care s-au ocupat de literatura populară și care sporesc „opacitatea faţă de specificul folcloric cu cât sunt urmate cu mai multă fidelitate”. În replică, sunt relevate „normele popu&#173;lare care condiţionează creaţia poetică”, autorul avansând cu prudenţă, „fără evaluări tranșante, atât de dăunătoare într-un domeniu stăpânit de alte orizonturi spirituale și de alte ierarhizări valorice”, pe terenul acestui nou mod de a concepe examinarea producţiunilor populare. Din întreaga demonstraţie se desprinde ideea că poetica populară este un domeniu pe deplin autonom, opinie exprimată într-o măsură mai mare sau mai mică și de Hegel, Ramón Menéndez Pidal, Léon Pineau, Otto Böckel, C. Brăiloiu, G. Ibrăileanu, D. Caracostea, la care <span class="CharOverride-1">B.</span> face referiri. În <span class="CharOverride-2">Folclorul românesc</span> (I–II, 1981–1983) autorul nu ambiţionează să dea un tratat, ci o sinteză în care urmărește să pună în lumină „rolul funcţional al fiecărei specii folclorice și mai cu seamă caracteristicile stilistice împreună cu modalităţile compoziţionale de structurare poetică, menite să ex&#173;prime cât mai adecvat tematica abordată cu atari mijloace poetice”. Cu deosebire inovator este ultimul capitol, <span class="CharOverride-2">Încercare de sinteză</span>, în care sunt dezbătute chestiuni precum cronologizarea folclorului, relaţia folclorului românesc cu mitologia greacă și cu cea latină, sistemul de versificaţie al poeziei populare românești, zonarea acesteia. Cu privire la <span class="CharOverride-2">Eseu despre dansul popular românesc</span> (1982), autorul însuși afirmă că este elaborat de un „nespecialist”, totuși coreologii l-au primit cu interes pentru caracterul lui incitant. Proza lui <span class="CharOverride-1">B.</span> din volumul de schițe și povestiri <span class="CharOverride-2">Urme pe piatră</span> (1974), și din romanele <span class="CharOverride-2">Șteampuri fără apă </span>(1979), <span class="CharOverride-2">Drumul de pe urmă</span> (1999) și <span class="CharOverride-2">Se face ziuă. Romanul anului 1848 </span>(2001) nu este <span class="CharOverride-2">violon d’Ingres</span> pentru folclorist. Știința conducerii acțiunii se vădește atât în proze mai scurte, precum povestirea cu ramă <span class="CharOverride-2">La clacă</span> din <span class="CharOverride-2">Urme pe piatră</span>, cât și în romane, ale căror note caracteristice existau <span class="CharOverride-2">in nuce </span>în narațiunile de mici dimensiuni. Evocarea aceluiași spațiu, Munții Apuseni, și a acelorași medii umane, mocanii și băieșii, remarcabila conturare a personajelor (Cula Ștearțului și ceilalți ortaci) în<span class="CharOverride-2"> Șteampuri fără apă, </span>excelenta cunoaștere a graiului local, inclusiv a limbajului specializat al minerilor, a obiceiurilor, a istoriei locurilor, dobândită din surse livrești și direct de la urmașii minerilor evocați în <span class="CharOverride-2">Șteampuri fără apă </span>și în <span class="CharOverride-2">Drumul de pe urmă</span>, sunt reale calități ale prozei autorului. În <span class="CharOverride-2">Efigii </span>(1987) <span class="CharOverride-1">B.</span> consacră lui N. Iorga, D. Caracostea, C. Brăiloiu, Ion Chinezu, Lucian Blaga, Petru Caraman, Ion Mușlea, Ion Breazu, Anton Golo&#173;penţia și Ilarion Cocișiu „portrete spirituale” pline de observaţii substanţiale.</p>
			<p class="Heuristica_CITAT">Astăzi, când avem în faţă o adevărată operă știinţifică, întemeiată fără îndoială pe o profundă cunoaștere a spiritualităţii tradiţionale, a legităţilor și structurii ei de bază, putem adăuga că nici un alt folclorist român n-a avut la noi un orizont atât de larg ca Ovidiu Bârlea și nu s-a putut apropia mai mult de poziţia privilegiată pe care o oferă cercetătorului trăirea simpatetică a valorilor spiritului popular, în urma investigării terenului în contact nemijlocit cu problematica relevată de deplina stăpânire a bibliografiei de specialitate. De aceea, nimeni n-a studiat folclorul românesc mai bine decât a făcut-o acest atât de înzestrat fiu de ţărani din Mogoșul Munţilor Apuseni.</p>
			<p class="Heuristica_CITAT_semnat">Ion Cuceu</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Poveștile lui Creangă</span>, București, 1967; <span class="CharOverride-2">Metoda de cercetare a folclorului</span>, București, 1969; <span class="CharOverride-2">Tipologia folclorului din răspunsurile la chestionarele lui B. P. Hasdeu</span> (în colaborare cu Ion Mușlea), București, 1970; <span class="CharOverride-2">Problemele tipologiei folclorice</span> (în colaborare cu D. Caracostea), București, 1971; <span class="CharOverride-2">Istoria folcloristicii românești</span>, București, 1974; <span class="CharOverride-2">Urme pe</span> <span class="CharOverride-2">piatră</span>, București, 1974; <span class="CharOverride-2">Mică enciclopedie a poveștilor românești</span>, București, 1976; <span class="CharOverride-2">Poetică folclorică</span>, București, 1979; <span class="CharOverride-2">Șteampuri fără apă</span>, București, 1979; <span class="CharOverride-2">Folclorul românesc</span>, I–II, București, 1981–1983; <span class="CharOverride-2">Eseu despre dansul popular românesc,</span> București, 1982; <span class="CharOverride-2">Efigii</span>, București, 1987; <span class="CharOverride-2">Drumul de pe urmă</span>,<span class="CharOverride-2"> </span>Cluj-Napoca, 1999; <span class="CharOverride-2">Se face ziuă. Romanul anului 1848</span>, București, 2001. <span class="CharOverride-1">Antologii:</span> <span class="CharOverride-2">Snoave și ghicitori, </span>București, 1957; <span class="CharOverride-2">Antologie de proză populară epică</span>, I–III, București, 1966; <span class="CharOverride-2">Petrea Făt-Frumos</span>, București, 1967; <span class="CharOverride-2">Proverbe și zicători</span>, București, 1967; <span class="CharOverride-2">Rumänische Volksmärchen</span>, Düsseldorf – Köln, 1969 (în colaborare cu Felix Karlinger); <span class="CharOverride-2">Horea și Iancu în</span> <span class="CharOverride-2">tradiţiile și cântecele</span> <span class="CharOverride-2">poporului</span>, pref. edit., București, 1972 (în colaborare cu Ioan Șerb); <span class="CharOverride-2">Povești din Transilvania</span>, pref. edit., Cluj-Napoca, 1975.<span class="CharOverride-1"> Ediţii: </span>Petru Caraman, <span class="CharOverride-2">De la instinctul de autoorientare la spiritul critic axat pe tradiţia autohtonă</span>, pref. edit., București, 1994, <span class="CharOverride-2">Studii de etnografie și folclor</span>, postfaţă Ion H. Ciubotaru, Iași, 1997 (în colaborare cu Ion H. Ciubotaru).</p>
			<p class="Heuristica___m_RPR"><span class="CharOverride-1">Repere bibliografice: </span>Nicolae Bot, <span class="CharOverride-2">Studierea și editarea știinţifică a prozei populare</span>, ST, 1967, 1; Pavel Ruxăndoiu, <span class="CharOverride-2">„Antologie de proză populară epică”</span>, REF, 1967, 1; Nicolae Constantinescu, <span class="CharOverride-2">„Poveștile lui Creangă”</span>, GL, 1967, 49; Radu Niculescu, „<span class="CharOverride-2">Rumänische Volksmärchen</span>”, RITL, 1970, 3; Radu Răutu, <span class="CharOverride-2">„Metoda de cercetare a folclorului”</span>, REF, 1970, 4; Virgiliu Florea, <span class="CharOverride-2">Tipologia folclorului</span>, ST, 1971, 10; Ion Taloș, <span class="CharOverride-2">Enciclopedia poveștilor românești</span>, ST, 1976, 6; Ion Taloș, <span class="CharOverride-2">„Istoria folcloristicii românești”</span>,<span class="CharOverride-2"> </span>CREL, 1977, 1; Mihai Coman, <span class="CharOverride-2">De la poetică la antropologie</span>, LCF, 1979, 23; Nicolae Bot, <span class="CharOverride-2">„Folclorul românesc”</span>, AAF, 1983; Ion Cuceu, <span class="CharOverride-2">„Eseu despre dansul popular românesc”</span>, AAF, 1983; Iordan Datcu, <span class="CharOverride-2">Bibliografia lucrărilor știinţifice ale lui Ovidiu Bârlea</span>, REF, 1990, 5–6; Ion Cuceu, <span class="CharOverride-2">Ovidiu Bârlea</span> (<span class="CharOverride-2">1917</span>–<span class="CharOverride-2">1990)</span>, AAF, 1991–1993;<span class="CharOverride-2"> Dicţ. scriit. rom.</span>, I, <span class="CharOverride-2">247–249</span>; Datcu, <span class="CharOverride-2">Repere</span>,<span class="CharOverride-2"> 296–300</span>; Marcel Duţă, <span class="CharOverride-2">Un remarcabil roman istoric-etnografic</span>, CC, 2002, 11–12; Datcu, <span class="CharOverride-2">Dicţ. etnolog.</span>,<span class="CharOverride-2"> 111–114</span>;<span class="CharOverride-2"> </span>[<span class="CharOverride-2">Ovidiu Bârlea</span>], „Discobolul”, 2008, 121–123 (grupaj special); Culianu, <span class="CharOverride-2">Studii rom.</span>,<span class="CharOverride-2"> </span>II, <span class="CharOverride-2">197–202</span>;<span class="CharOverride-2"> Metode și instrumente de cercetare etnologică. Stadiul actual și perspectivele de valorificare</span>. <span class="CharOverride-2">Studii închinate memoriei savanților Ion Mușlea și Ovidiu Bârlea</span>, îngr. Ion Cuceu și Maria Cuceu, Cluj-Napoca, 2011; Iordan Datcu, <span class="CharOverride-2">Ovidiu Bârlea, prozator</span>, „Pro Saeculum”, 2012, 1–2. &#9;<span class="Semnatura">I.D.</span></p>
			<p class="Heuristica-PRIMUL"><span class="titlu-12">BÂRLEA, Petre Gheorghe</span><span class="CharOverride-1"> </span>(29.VI.1951, Caransebeș), istoric literar, eseist. Este fiul Mariei Bârlea și al lui Gheorghe Bârlea, muncitori. În 1974 absolvă Facultatea de Limbi Romanice, Clasice şi Orientale a Universităţii din București, secţia filologie clasică, în perioada 1976–1981 completându-și studiile la secțiile română–germană, română–franceză în cadrul Facultății de Filologie din aceeași universitate. Din 1995 este doctor în lingvistică generală și comparată. A funcţionat ca documentarist-bibliograf, profesor în învăţământul preuniversitar, inspector de limba și literatura română, director al Casei Corpului Didactic Dâmboviţa, iar din 1992 este cadru didactic la Universitatea Valahia din Târgoviște. Din 2003 e profesor titular al Facultăţii de Litere la Universitatea Ovidius din Constanţa. Câțiva ani a fost lector de limbă, cultură și civilizaţie română la Universitatea Carolină din Praga (1993–1996) și <span class="CharOverride-2">maître de langue</span> la Université Paris IV Sorbonne (2001–2003), profesor invitat la Universitatea Sacramento (SUA) și la Universitatea Lexford (Austria). Este director-fondator al publicaţiei semestriale „Diversité et identité culturelle en Europe”, editată din 2004 de Muzeul Naţional al Literaturii Române. Debutează în „Tribuna școlii” (1976) cu un articol referitor la principii&#173;le accesibilităţii textului literar. Mai colaborează cu articole și studii de istorie literară și culturală, cu traduceri, interviuri, reportaje la „Amfiteatru”, „Analele Universității Valahia”, „Argeș”, „Cahiers bleus” (Franţa), „Dâmboviţa”, „Limbă și literatură”, „Litere”, „Revista de estudios latinos” (Madrid), „România literară”, „Tribuna”, „Tribuna României” ș.a. I s-a acordat în 2000 Premiul Academiei Române. </p>
			<p class="Heuristica-BASE">Primul volum al lui <span class="CharOverride-1">B.</span>, <span class="CharOverride-2">Pe</span><span class="CharOverride-1"> </span><span class="CharOverride-2">urmele lui Grigore Alexan&#173;drescu</span> (1984), este o reconstituire documentară a momentelor care au marcat evoluția scriitorului pașoptist, fiind însoțită de o serie de considerații de critică genealogică a scrierilor acestuia. <span class="CharOverride-2">O</span> <span class="CharOverride-2">româncă spre Polul Nord. Pe urmele Smarandei Gheorghiu</span> (1988) este consacrată<span class="CharOverride-4"> </span>scriitoarei pentru copii, jurnalistei și militantei feministe supranumite Maica Smara, autoare pe care, de altfel, <span class="CharOverride-1">B.</span> o și editează. Ambele incursiuni evidențiază „reale aptitudini de prozator, ce operează cu numeroase personaje, bine conturate, într-o lume frământată de profunde prefaceri, surprinse în ipostaze veridice, impunându-se prin reconstituiri ale epocilor în care acestea au trăit” (Victor Petrescu). Cea de-a treia carte, <span class="CharOverride-2">Grigore Alexandrescu – un clasic printre romantici</span><span class="CharOverride-4"> </span>(1998), confirmă devotamentul autorului faţă de „cea mai curată conștiinţă a epocii”, în analiză fiind aduse noi și vechi ilustrări ale simbiozei clasicism – romantism în scrisul acestui pașoptist. Pe lângă numeroase studii de lingvistică, <span class="CharOverride-1">B.</span> se arată interesat în alte cărți de problematica folclorului literar și a mitologiei românești și, comparativ, de contribuţia unor scriitori la formarea limbii literare române, inclusiv prin intermediul traducerilor din clasicii antici și moderni. Rezultatele altor cercetări, de data aceasta privind literatura pentru copii, s-au concretizat în coordonarea unui <span class="CharOverride-2">Dicţionar de locuri imaginare</span> <span class="CharOverride-2">în literatura pentru copii</span>, într-un „releveu” dedicat tot spațiilor imaginare în literatura destinată celor mici și într-un studiu de teorie a imaginarului, <span class="CharOverride-2">De la local la universal. Spații imaginare și identități în literatura pentru copii </span>(toate volume apărute în 2006). În ultima perioadă contribuțiile lui <span class="CharOverride-1">B.</span> sunt axate pe analiza fenomenului globalizării, autorul susținând importanța dialogului intercultural și rolul bunei cunoașteri a relaţiei identitate – alteritate culturală, pledoarie prezentă și în <span class="CharOverride-2">Multilingvism și interculturalitate</span> (2010). Aspecte ale retoricii clasice, precum <span class="CharOverride-2">Peithous Demiourgos.</span> <span class="CharOverride-2">Știința și arta convingerii în Antichitatea greco-latină</span> (2004), sau o traducere din Arthur Schopenhauer, <span class="CharOverride-2">Dialectica eristică sau Arta de a avea întotdeauna dreptate</span> (2010), intră, de asemenea, în preocupările lui <span class="CharOverride-1">B.</span></p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Pe urmele lui Grigore Alexandrescu</span>,<span class="CharOverride-4"> </span>București, 1984; <span class="CharOverride-2">O româncă spre Polul Nord. Pe urmele Smarandei Gheorghiu</span>,<span class="CharOverride-4"> </span>București, 1988; <span class="CharOverride-2">Grigore Alexandrescu – un clasic printre romantici</span>, Târgoviște, 1998; <span class="CharOverride-2">Miezul cuvintelor</span>, Târgoviște, 2000; <span class="CharOverride-2">Peithous Demiourgos. Știinţa și arta convingerii în Antichitatea greco-latină</span>, Târgoviște, 2004; <span class="CharOverride-2">Rolul traducerilor din latină în evoluția limbii române literare,</span><span class="CharOverride-4"> </span>București, 2004; <span class="CharOverride-2">Ana cea Bună. Lingvistică și mitologie</span>, București, 2007; <span class="CharOverride-2">Limba poveștilor populare românești</span>, București, 2008; <span class="CharOverride-2">Multilingvism și interculturalitate,</span><span class="CharOverride-4"> </span>București, 2010. <span class="CharOverride-1">Ediţii, antologii:</span><span class="CharOverride-4"> </span>Smaranda Gheorghiu,<span class="CharOverride-2"> Schiţe din Târgoviște</span>, pref. edit., postfață Maria Tufeanu, Târgoviște, 2003 (în colaborare cu József Pildner), <span class="CharOverride-2">Grigore Alexandrescu</span>, pref. edit., Târgoviște, 2004 (în colaborare cu József Pildner), <span class="CharOverride-2">Veronica Micle</span>, pref. edit., Târgoviște, 2005 (în colaborare cu József Pildner), <span class="CharOverride-2">Rănile noastre sociale</span>,<span class="CharOverride-4"> </span>Târgoviște, 2005; <span class="CharOverride-2">De la local la universal. Spaţii imaginare și identităţi în literatura pentru copii</span>, București, 2006; <span class="CharOverride-2">Dicţionar de locuri imaginare în literatura pentru copii</span>, București, 2006; <span class="CharOverride-2">Spații imaginare în literatura română pentru copii (Releveu)</span>, Târgoviște, 2006;<span class="CharOverride-1"> </span><span class="CharOverride-2">L’ Identité européenne et le dialogue entre les cultures</span> – <span class="CharOverride-2">European Identity and the Dialogue between Cultures – Identitatea europeană și dialogul între culturi</span>, ed. trilingvă, București, 2010. <span class="CharOverride-1">Traduceri: </span>Arthur Schopenhauer,<span class="CharOverride-2"> Dialectica eristică sau Arta de a avea întotdeauna dreptate</span>, îngr. și postfața trad., București, 2010.</p>
			<p class="Heuristica___m_RPR"><span class="CharOverride-1">Repere bibliografice: </span>Paul Cornea, <span class="CharOverride-2">„Pe urmele lui Grigore Alexandrescu”</span>,<span class="CharOverride-4"> </span>„Învăţământul liceal tehnic și profesional”, 1985, 4; Ion Dodu Bălan, <span class="CharOverride-2">„Pe urmele lui Grigore Alexandrescu”</span>, SLAST, 1985, 183; Piru, <span class="CharOverride-2">Discursul</span>, <span class="CharOverride-2">152–155</span>; Gabriel Stănescu, <span class="CharOverride-2">„O româncă spre Polul Nord”</span>, 1988, 4; Mihai Stan, <span class="CharOverride-2">Petre Gheorghe Bârlea</span>,<span class="CharOverride-2"> </span>„Litere”, 2000, 8; Gh. Florescu, <span class="CharOverride-2">O carte utilă și reușită</span>, CL, 2001, 37; Lucian Chișu, <span class="CharOverride-2">Nouăzeci și nouă de cărţi</span>,<span class="CharOverride-2"> </span>Craiova, 2004, <span class="CharOverride-2">225–228</span>; Victor Petrescu, <span class="CharOverride-2">Scriitori și publiciști dâmboviţeni. 1900–2004</span>, Târgoviște, 2005, <span class="CharOverride-2">16–18</span>; Raluca Felicia Toma, <span class="CharOverride-2">„Ana cea Bună. Lingvistică și mitologie”</span>, LL, 2009, 1–2. &#9;<span class="Semnatura">L.C.</span></p>
			<div class="_idGenObjectLayout-1">
				<div id="_idContainer027">
					<div id="_idContainer025" class="Basic-Text-Frame">
						<p class="Titlu-Nume-H"><span class="titlu-12">BÂRNA, Nicolae</span> <span class="CharOverride-5">(11.X.1950, București), critic literar, traducător, editor.</span></p>
					</div>
					<div id="_idContainer026" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05B_710-765_BanescuN-Belicov-web-resources/image/Barna_Nicolae.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Elenei (n. Nopcea) și al lui Vlaicu Bârna, scriitor. A absolvit Liceul „Mihai Viteazul” din București (1969) și Facultatea de Limbi Romanice, Clasice şi Orientale a Universităţii din București, secţia franceză–română (1973). După absolvire a lucrat la Redacţia publicaţiilor pentru străinătate. Din 1992 este redactor la revista „Caiete critice”, iar din 1995 cercetător la Institutul de Istorie și Teorie Literară „G. Călinescu” din București. Își susţine doctoratul în filologie în 1999 cu o teză despre modernizarea prozei rurale. A debutat în 1972 cu un articol despre Roland Barthes, publicat în „Viaţa românească”. Debutul editorial îl constituie volumul <span class="CharOverride-2">Ţepeneag. Introducere într-o lume de hârtie</span> (1998; Premiul „Titu Maiorescu” al Academiei Române). Mai colaborează la „România literară”, „Luceafărul”, „Steaua”, „Familia”, „Revue roumaine”, „Literatorul”, „Apostrof”, „Tribuna”, „Con&#173;temporanul – Ideea europeană”. A participat la realizarea mai multor lucrări colective, între care <span class="CharOverride-2">Dictionarul general al literaturii române</span> (I–VII, 2004–2009; Premiul „B.P. Hasdeu” al Academiei Române). A tradus <span class="CharOverride-2">Silogismele amărăciunii</span> de Emil Cioran și diverse texte de Tristan Tzara, J.-F. Lyotard, Maurice Nadeau, Ioan Petru Culianu ș.a. A prefaţat sau a îngrijit ediţii din opera unor scriitori precum Marin Preda, Petru Popescu, Nicolae Breban, Leonid Dimov, D. Ţepeneag, Ionel Teodoreanu, I.L. Caragiale. A tradus în franceză nuvela <span class="CharOverride-2">Gemenii</span> de Mircea Cărtărescu. A fost distins cu Ordinul Meritul Cultural în grad de Cavaler (2009).</p>
			<p class="Heuristica-BASE">Volumul <span class="CharOverride-2">Ţepeneag. Introducere într-o lume de hârtie</span> propune nu doar recuperarea unui scriitor din exil vitregit de soartă (autorul a fost interzis timp de aproape douăzeci de ani în România), dar și un sistem de lectură caracterizat printr-un mimesis exegetic, deopotrivă empatic și teoretic. <span class="CharOverride-1">B.</span> pornește de la premisele plierii demer&#173;sului critic la obiectul său – „lumea de hârtie”, sintagmă ce amintește de <span class="CharOverride-2">Oamenii de hârtie</span> a lui William Golding, în care, deloc întâmplător, personajele centrale, scriitorul și biograful/criticul său duc o adevărată luptă pentru existenţă, fizică și culturală. În cazul lui <span class="CharOverride-1">B.</span>, criticul și romancierul „luptă” de aceeași parte, de multe ori cu arme din același arsenal: cartea are o structură programatic muzicală, asemenea operei autorului comentat, lucrează cu un instrumentar critic provenind din aria franceză – critica arhetipală (Gilbert Durand), teoreticienii Noului Roman (Jean Ricardou) –, de asemenea, contextul cultural în care se plasează este cel al culturii franceze (cu trimiteri la Samuel Beckett, André Gide, Alain Robbe-Grillet și alţi scriitori ai Noului Roman), iar stilul critic debordează de subiectivitate, înţelegând prin aceasta nu doar empatia, ci și o anume familiaritate funciară cu opera, explicabilă prin postura de cititor entuziasmat pe care și-o asumă criticul, manifestată lingvistic prin oralitate, mărci ale afectivităţii, umor, ironie ori autoironie. Capitolele cărţii urmăresc traseul literar, aventura operei lui Ţepeneag, încorporând un material „anex” foarte divers: teorie și istorie literară (onirism, teoria Noului Roman, textualism, optzecism), cenzură, biografie, istoria receptării etc. Toate acestea gravitează în jurul comentariului critic propriu-zis, focalizat asupra semnificantului – teme, motive, personaje, scene, figurile „bestiarului auctorial”, miturile esenţiale (mitul cristic și mitul mioritic), simbolismul (arhetipal, dar și literar, livresc) – și asupra semnificatului – structura complexă a textului, modul muzical de articulare, reluarea și dezvoltarea temelor și motivelor în cadrul aceluiași roman și la nivelul întregii opere, autospecularitatea. „Variaţiunile” pe tema Ţepeneag interesează deopotrivă critica și istoria literară, ele descoperă nu numai un scriitor fascinant, valoros, dar îl și așază, paradoxal, într-un mod foarte ferm (ca teoretician al onirismului și precursor al textualismului), într-un context literar autohton nu tocmai limpezit. <span class="CharOverride-2">Comentarii critice</span> (2001) e o încercare de cuprindere, mai ales, a prozei actuale, după o selecţie în care se ghicesc gusturile și afinităţile de lectură ale criticului: „brebjuanul” Breban, „orbitorul” Cărtărescu, „vrăjitorul” Ștefan Bănulescu, Cătălin Ţîrlea în postură de „surprinzător romancier realist”, deja „clasicul” Ţepeneag, M.H. Simionescu, „notre grand MHS”, „ruralul” modern Sorin Titel, George Cușnarencu ș.a. Nu lipsesc, în secţiunea eteroclită a <span class="CharOverride-2">Revizitărilor</span>, poeţii („Dimov mitograf”, Marta Petreu), criticii și eseiștii (Valeriu Cristea, E. Lovinescu, Ion Ianoși ș.a.). Ceea ce frapează este stilul criticului. Scriind despre biografie (Valeriu Cristea) adoptă un ton afectiv, de biograf, scriind despre Breban devine el însuși brebanian, e postmodern cu postmodernii (Mircea Cărtărescu), modernist cu moderniștii (Sorin Titel), „moral” cu moraliștii (George Cușnarencu). Stilul, de multe ori flamboaiant – apar paranteze, adresări, interjecţii, aparteuri, note de subsol cu alt rol decât cel strict funcţional –, antrenat și de ceea ce <span class="CharOverride-1">B.</span> numise în volumul anterior „ispita analogiilor”, transformă <span class="CharOverride-2">Comentariile... </span>într-o carte mai degrabă de literatură critică, un fel de jurnal al lecturilor critice. Aceeași critică personalizată, baroc-glumeaţă, care îmbină caracterul știinţific cu oralitatea întâmpină cititorul și în <span class="CharOverride-2">Prozastice </span>(2004), o culegere de cronici dedicate unor prozatori și diariști dragi autorului: M.H. Simionescu, Marin Sorescu, Augustin Buzura, Alexandru Ecovoiu, Octavian Soviany, Mircea Nedelciu, Liviu Ioan Stoiciu, Dumitru Ţepeneag, Livius Ciocârlie, Valeriu Cristea ș.a. <span class="CharOverride-2">Ipostaze ale modernizării prozei rurale</span> (2009) pune problema viabilităţii literaturii cu tematică rurală, pornind de la prejudecata opoziţiei dintre rural și modern. Discuţia, după un scurt excurs prin G. Călinescu și E. Lovinescu, se ocupă de trei cazuri exemplare, cel al prozei lui Marin Preda, Pavel Dan și Sorin Titel, care probează posibilitatea existenţei unei proze rurale moderne, infirmând prejudecăţi legate de caracterul rudimentar al personajelor, al problematicii și tehnicii literare. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Ţepeneag. Introducere într-o lume de hârtie</span>, București, 1998; ed. 2 (<span class="CharOverride-2">Dumitru Ţepeneag</span>), Cluj-Napoca, 2007; <span class="CharOverride-2">Comentarii critice</span>, București, 2001; <span class="CharOverride-2">Prozastice</span>, București, 2004; <span class="CharOverride-2">Ipostaze ale modernizării prozei rurale</span>, București, 2009. <span class="CharOverride-1">Ediţii:</span> I.L. Caragiale, <span class="CharOverride-2">Opere</span>, I–II, pref. Eugen Simion, București 2000 (în colaborare cu Stancu Ilin și Constantin Hârlav), ed. 2, I–III, pref. Eugen Simion, București, 2011 (în colaborare cu Stancu Ilin și Constantin Hârlav); Leonid Dimov, <span class="CharOverride-2">Versuri</span>, postfaţa edit., București, 2000; Dumitru Ţepeneag, <span class="CharOverride-2">Războiul literaturii încă nu s-a încheiat</span>, Bucureşti, 2000, <span class="CharOverride-2">Prin gaura cheii</span>, pref. edit., București, 2001; <span class="CharOverride-2">Avangardismul literar românesc</span>, introd edit., București, 2003. <span class="CharOverride-1">Traduceri:</span> Emil Cioran, <span class="CharOverride-2">Silogismele amărăciunii</span>, București, 1992; Pierre Bayard, <span class="CharOverride-2">Cum se ameliorează operele ratate ?</span>, București, 2009.</p>
			<p class="Heuristica___m_RPR"><span class="CharOverride-1">Repere bibliografice: </span>Nicolae Oprea, <span class="CharOverride-2">Ţepeneag și onirismul estetic</span>, „Calende”, 1998, 1–5; Octavian Soviany, <span class="CharOverride-2">Clasicul Ţepeneag</span>, CNT, 1998, 26; Costache Olăreanu, <span class="CharOverride-2">Aripile lui Ţepeneag</span>, ALA, 1998, 430; Daniel Cristea-Enache, <span class="CharOverride-2">Zâmbetul satisfăcut al criticii literare</span>, ALA, 1998, 438; Diana Adamek, <span class="CharOverride-2">Lumea de hârtie</span>, APF, 1998, 12; Marian Victor Buciu, <span class="CharOverride-2">O introducere în opera lui Dumitru Ţepeneag</span>, CNT, 1999, 41; Dimisianu, <span class="CharOverride-2">Lumea</span>, <span class="CharOverride-2">181–185</span>; Irina Petraș, <span class="CharOverride-2">Un critic ardent</span>, APF, 2002, 10; Elena Vlădăreanu, <span class="CharOverride-2">Când comentariul critic face cu ochiul</span>, „Cotidianul”, 2002, 268; Alexandru Ruja, <span class="CharOverride-2">Carnavalul, mascarada</span>, O, 2002, 2; Teodor Vârgolici, <span class="CharOverride-2">Integrala I.L. Caragiale</span>, ALA, 2003, 657; Dan Perșa, <span class="CharOverride-2">Plăcerea de a comenta</span>, TMS, 2003, 1; Paul Cernat, <span class="CharOverride-2">Avangarda românească într-o nouă antologie</span>, OC, 2004, 237; Marius Miheţ, <span class="CharOverride-2">Critica jovială</span>, ALA, 2004, 705; Dan Perșa, <span class="CharOverride-2">„Prozastice”</span>, „Ex Ponto”, 2005, 2; Simion, <span class="CharOverride-2">Fragmente</span>, V, <span class="CharOverride-2">170–172</span>; Geo Vasile, <span class="CharOverride-2">Prozatori și eseiști</span>, București, 2008, <span class="CharOverride-2">242</span>–<span class="CharOverride-2">243</span>; Dumitru Micu, <span class="CharOverride-2">Proză rurală în spirit modern</span>, „Nord literar”, 2010, 1. &#9;<span class="Semnatura">R.D.</span></p>
			<div class="_idGenObjectLayout-1">
				<div id="_idContainer030">
					<div id="_idContainer028" class="Basic-Text-Frame">
						<p class="Titlu-Nume-H">BÂRNA, Vlaicu </p>
						<p class="Titlu-mic-DATE">(4.XI.1913, Crișan, j. Hunedoara – 11.III.1999, București), poet, traducător, prozator, gazetar. </p>
					</div>
					<div id="_idContainer029" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05B_710-765_BanescuN-Belicov-web-resources/image/Barna_Vlaicu.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Mariei (n. Pavel) și al lui Ioan Bârna, ţărani. După școala primară din satul natal, frecventează Liceul „Avram Iancu” din Brad. În toamna anului 1932, proaspăt bacalaureat, devine student al Facultăţii de Litere și Filosofie, secţia filologie modernă, a Universităţii din București. Audiază cursurile unor dascăli ca Ovid Densu&#173;sianu, D. Caracostea, Mihail Dragomirescu, Al. Rosetti (căruia îi va dedica poemul <span class="CharOverride-2">Semne</span> din culegerea <span class="CharOverride-2">Ceas de umbră</span>, 1966) și încă din ianuarie 1933 începe să frecventeze grupările din preajma revistelor „Litere”, „Viaţa literară”, „Azi”, care-i găzduiesc debutul cu poezie. Participă la întrunirile cenaclului lovinescian Sburătorul, unde citește versuri, și nu ocolește boema. Corector de noapte la câteva ziare, este angajat secretar de redacţie la „Azi”, redactor la „Rampa”, „România” (sub conducerea lui Cezar Petrescu) și, mai târziu, la cotidianul „Ardealul”. În timpul războiului editează în regie proprie publicaţiile „Arta” (1941, transformată în „Arta nouă”, 1942–1943), „Galeria” (1941–1943) și bilunarul politic-cultural „Câmpia Libertăţii” (1944). Lucrează un timp ca secretar de presă la Ministerul Afacerilor Străine. După război este redactor și șef de presă la Editura de Stat pentru Literatură și Artă, apoi consilier literar la Radiodifuziunea Română și redactor la „Viaţa românească”. De asemenea, îndeplinește funcţia de secretar al Uniunii Scriitorilor. De-a lungul timpului mai colaborează cu versuri, traduceri, comentarii critice, cronici de spectacole și de expoziţii la „Revista Fundaţiilor Regale”, „Gândirea”, „Familia”, „Pagini literare”, „Universul literar”, mai târziu la „Gazeta literară”, „Steaua”, „Tribuna”, „Luceafărul”, „România literară”, „Literatorul” ș.a. A semnat și cu pseudonimele Vornicu Bunea, Vladimir Bunea, Antioh, Ion Ardeleanu. Debutează editorial, în colecţia revistei „Azi”, cu volumul de versuri <span class="CharOverride-2">Cabane albe</span> (1936). Societatea Scriitorilor Români l-a distins în 1934 cu Premiul „Ion Pavelescu” pentru sonet. De asemenea, poetul este laureat cu Medalie de Aur la Viena (1959).</p>
			<p class="Heuristica-BASE">Poet „de șoaptă lirică”, înzestrat „cu instinctul cântecului” (Pompiliu Constantinescu), <span class="CharOverride-1">B.</span> și-a vădit în <span class="CharOverride-2">Cabane albe</span>,<span class="CharOverride-2"> </span>în <span class="CharOverride-2">Brume</span> (1940) și <span class="CharOverride-2">Turnuri </span>(1945) identitatea vocii lirice, dicţiunea originală, „cadenţa internă”, „metronomică” (Mihail Petroveanu) și aria tematică individualizatoare. După război, la începuturile realismului socialist însă, poetul „a rătăcit pe tărâmuri străine artei sale” (N. Steinhardt). Cărţile din intervalul 1949–1956 (<span class="CharOverride-2">Minerii din satul lui Crișan</span>, 1949, <span class="CharOverride-2">Tulnice</span> <span class="CharOverride-2">în munţi</span>, 1950, <span class="CharOverride-2">Cerbul roșu</span>, 1956) intră în categoria reportajului versificat, abundând în locuri comune, alegorii tocite, simbolistică în general simplistă, fără valoare poetică. Pe bună dreptate, antologia de autor <span class="CharOverride-2">Cupa de aur </span>(1970) le exclude. Selecţia are în vedere volumele <span class="CharOverride-2">Cabane albe</span>,<span class="CharOverride-2"> Brume</span>,<span class="CharOverride-2"> Turnuri</span>, <span class="CharOverride-2">Arcul aurorii</span> (1962), <span class="CharOverride-2">Ceas de umbră</span> și un grup de poeme inedite. Poetul încearcă o sistematizare din perspectiva lirismului începuturilor, vizând recuperarea universului propriu, a viziunii care îl individualizează și a categoriei de sensibilitate care îl identifică. Acestea se concretizează mai ales în revenirea decisivă la tonalitatea elegiacă fundamentală. De asemenea, <span class="CharOverride-1">B.</span> reface cadenţele unor poeme din <span class="CharOverride-2">Cabane albe</span> și <span class="CharOverride-2">Brume,</span> îndepărtează parte din stridenţele lexicale care i-au fost reproșate la debut, iar poemele alese din <span class="CharOverride-2">Arcul aurorii</span> și din <span class="CharOverride-2">Ceas de umbră</span> indică și îmbogăţirea registrului. Îndeosebi culegerea din urmă poate fi considerată drept atestatul unei adevărate resurecţii lirice. Volumele secvente antologiei de autor din 1970 – <span class="CharOverride-2">Corabia de fum</span> (1971), <span class="CharOverride-2">Auster</span> (1973), <span class="CharOverride-2">Grăunţele timpului</span> (1976), <span class="CharOverride-2">Sandala lui Empedocle</span> (1980; Premiul Academiei RSR), <span class="CharOverride-2">Poligonul de tir</span> (1984), <span class="CharOverride-2">Monotonia metronomului</span> (1985) – sunt dezvoltarea firească a obsesiilor majore enunţate în ciclurile iniţiale și adaugă ipostaze noi sub aspectul tematic și al discursului liric. În esență, <span class="CharOverride-1">B.</span> este un tradiţionalist care a știut să asimileze sugestiile celor mai importante direcţii poetice contemporane. Deși marcate de ecouri din ermetismul și cromatismul barbian sau de topica și cadenţele blagiene, primele culegeri arată în „cel dintâi poet moţ” (Emil Giurgiuca) un peisagist elegiac, discret caligraf de reverii alpine, de nostalgii „brumate” și de feerii glaciale. Pasteluri, cântece sau balade, poemele sale sunt proiecţii ale sensibilităţii în peisaje spiritualizate sau incantaţii melancolice. Stilizate în sensul abstractizării, geografia natală, atmosfera și amintirile transilvane sunt invocate/evocate fie în tablouri fumurii, grave, dominate de simbolicele turnuri ale reveriilor gotice, fie în peisaje delicat irizate de „brume” luminoase. „Brumate” (<span class="CharOverride-1">B.</span> a impus „poezia brumei” în lirica românească) sau ninse, înălţimile alpestre figurează „scena fermecată a universului” (Mihail Petroveanu). Sugestiile de legendă și mit nordic induc sentimentul unei istorii fabuloase și al unui spaţiu exotic/utopic. În erotica din <span class="CharOverride-2">Brume</span> fiinţa iubită e reprezentată ca o himerică apariţie în spaţiul cast al unui Eden montan, învăluit în lumina Septentrionului. Rareori pur descriptive, pastelurile sunt în genere sublimări muzicale de stări afective, în registrul unui imaginar atras de constelaţia simbolică a muntelui (un fel de centru paradisiac al universului). Formula definitorie pentru prima etapă lirică rămâne aceea enunţată de poetul însuși, „stampe lirice”, în care muntele, turnurile, bruma sunt simboluri ale înaltului și purităţii glaciale, ale verticalităţii și solitudinii. După „fractura” (Ilie Constantin) realist-socialistă, se revine la registrul contemplativ, la solemnitatea rituală a rostirii, la tonul elegiac, alături de notaţia meditativă, de alegoria ironică, de viziunile grotești. Poezia lui <span class="CharOverride-1">B.</span> își adaugă un timbru reflexiv, care se arată dominant, chiar și în incantaţiile elegiace. Tema lirică principală este timpul, ca biografie și ca istorie. Locul reveriilor îl iau interogaţiile fără răspuns, neliniștea discretă, sentimentul trecerii inevitabile, presimţirea unui sfârșit al tuturor lucrurilor. Trecutul este pretextul unor „popasuri durute”. Poetul rămâne același artizan al versului, fie că poemul se alcătuiește ca reflecţie esopică, fie că ia forma comentariului, a descrierii în gust parnasian sau a interogaţiei și parabolei. <span class="CharOverride-1">B.</span> a publicat și două romane istorice, <span class="CharOverride-2">Romanul Caterinei Varga</span> (1960) și <span class="CharOverride-2">Când era Horia</span> <span class="CharOverride-2">împărat</span> (1962), evocând eroi din istoria românilor ardeleni. Paginile memorialistice, răspândite în presă, adunate apoi în volumul <span class="CharOverride-2">Între Capșa și Corso</span> (1998), sunt o adevărată mină de informaţii despre personalităţile literare și climatul cultural interbelic (îndeosebi). Pe lângă interesul documentar pe care îl prezintă, evocările se disting prin calitatea literară deosebită, concretizată în remarcabile portrete, farmec narativ, gustul anecdotei nobile și al mărturiei revelatoare. <span class="CharOverride-1">B.</span> a tradus, singur și în colaborare, în afara unor texte conjuncturale, pagini din Shakespeare, Adam Mickiewicz, Heinrich Heine, Victor Hugo ș.a.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Cabane albe</span>, București, 1936; <span class="CharOverride-2">Brume,</span> Sighișoara, 1940; <span class="CharOverride-2">Turnuri</span>, București, 1945; <span class="CharOverride-2">Minerii din satul lui Crișan</span>, București, 1949; <span class="CharOverride-2">Tulnice în munţi</span>, București, 1950; <span class="CharOverride-2">Cerbul roșu</span>, București, 1956; <span class="CharOverride-2">Romanul Caterinei Varga</span>, București, 1960; <span class="CharOverride-2">Arcul aurorii</span>, București, 1962; <span class="CharOverride-2">Când era</span> <span class="CharOverride-2">Horia împărat</span>, București, 1962; <span class="CharOverride-2">Ceas de</span> <span class="CharOverride-2">umbră</span>, București, 1966; <span class="CharOverride-2">Pământ al Patriei</span>, București, 1970; <span class="CharOverride-2">Cupa de aur</span>, pref. Traian Stoica, București, 1970; <span class="CharOverride-2">Corabia de fum</span>, București, 1971; <span class="CharOverride-2">Auster</span>, București, 1973; <span class="CharOverride-2">Grăunţele timpului</span>, București, 1976; <span class="CharOverride-2">Patria mea,</span> <span class="CharOverride-2">plai al Mioriţei</span>, București, 1977; <span class="CharOverride-2">Sandala lui Empedocle</span>,<span class="CharOverride-2"> </span>București, 1980; <span class="CharOverride-2">Poligonul de tir</span>, București, 1984; <span class="CharOverride-2">Monotonia metronomului</span>, București, 1985; <span class="CharOverride-2">Cântec despre ţară</span>, Cluj-Napoca, 1987; <span class="CharOverride-2">Între Capșa și Corso</span>, București, 1998; ed. 2, Bucureşti, 2005. <span class="CharOverride-1">Traduceri:</span> J.M. Barrie, <span class="CharOverride-2">Peter Pan sau Băiatul care nu vrea să crească mare</span>, București, 1966; Shakespeare, <span class="CharOverride-2">Nevestele vesele din Windsor</span>, în Shakespeare, <span class="CharOverride-2">Comedii</span>, II, București, 1981.</p>
			<p class="Heuristica___m_RPR"><span class="CharOverride-1">Repere bibliografice: </span>Octav Șuluţiu, <span class="CharOverride-2">„Cabane albe”</span>, F, 1936, 9–10; Călinescu, <span class="CharOverride-2">Opere</span>, III, <span class="CharOverride-2">223–225</span>, VI, <span class="CharOverride-2">992–996</span>; Emil Giurgiuca, <span class="CharOverride-2">Poeţii tineri ardeleni</span>, București, 1940, <span class="CharOverride-2">27–36</span>; Aurel Marin, <span class="CharOverride-2">Comentarii critice</span>,<span class="CharOverride-2"> </span>Brașov, 1942, <span class="CharOverride-2">199–204</span>; Constantinescu, <span class="CharOverride-2">Scrieri</span>, I, <span class="CharOverride-2">240–248</span>; Streinu, <span class="CharOverride-2">Pagini</span>, V, <span class="CharOverride-2">140–141</span>; Perpessicius, <span class="CharOverride-2">Opere</span>, VII, <span class="CharOverride-2">250–252</span>, IX, <span class="CharOverride-2">46–49</span>; Piru, <span class="CharOverride-2">Panorama</span>, <span class="CharOverride-2">99–100</span>; Ilie Constantin, <span class="CharOverride-2">„Cupa de aur”</span>,<span class="CharOverride-2"> </span>RL, 1970, 33; Barbu Solacolu, <span class="CharOverride-2">„Corabia de fum”</span>, VR, 1971, 11; Petroveanu, <span class="CharOverride-2">Traiectorii</span>, <span class="CharOverride-2">101–105</span>; Felea, <span class="CharOverride-2">Secţiuni</span>, <span class="CharOverride-2">161–163</span>; Crohmălniceanu<span class="CharOverride-2">, Literatura, </span>II, <span class="CharOverride-2">512–514</span>; Micu, <span class="CharOverride-2">„Gândirea”</span>,<span class="CharOverride-2"> 629–632</span>; Valeriu Cristea, <span class="CharOverride-2">Ca Fortinbras</span>, RL, 1977, 5; Ov.S. Crohmălniceanu, <span class="CharOverride-2">Lirism și evocare</span>, RL, 1980, 37; <span class="CharOverride-2">Lit. rom. cont.</span>, I, <span class="CharOverride-2">191–195</span>; Leon Baconsky,<span class="CharOverride-2"> </span>[<span class="CharOverride-2">Vlaicu Bârna</span>], ST, 1983, 12, 1986, 8; Steinhardt, <span class="CharOverride-2">Critică</span>, <span class="CharOverride-2">94–97</span>; Irina Petraș, <span class="CharOverride-2">„Cântec despre ţară”</span>, ST, 1987, 12; <span class="CharOverride-2">Dicţ. scriit. rom.</span>, I, <span class="CharOverride-2">249–251</span>; Z. Ornea, <span class="CharOverride-2">Memorialistică savuroasă și instructivă</span>, RL, 1999, 11;<span class="CharOverride-2"> </span>Daniel Cristea-Enache, <span class="CharOverride-2">O altă respiraţie</span>, ALA, 1999, 477; Săndulescu, <span class="CharOverride-2">Memorialiști</span>, <span class="CharOverride-2">298–304</span>; Popa, <span class="CharOverride-2">Ist. lit.</span>,<span class="CharOverride-2"> </span>II, <span class="CharOverride-2">315</span>. &#9;<span class="Semnatura">C.H.</span></p>
			<div class="_idGenObjectLayout-1">
				<div id="_idContainer033">
					<div id="_idContainer031" class="Basic-Text-Frame">
						<p class="Titlu-Nume-H">BÂRSAN, Zaharia</p>
						<p class="Titlu-mic-DATE"> (11.I.1878, Brașov – 13.XII.1948, Cluj), dramaturg, poet, prozator.</p>
					</div>
					<div id="_idContainer032" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05B_710-765_BanescuN-Belicov-web-resources/image/zb_1.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Mariei (n. Vlădăreanu) și al lui Zaharia Bârsan, mic proprietar agricol. <span class="CharOverride-1">B. </span>urmează în Sânpetru școala primară, iar din 1889 este, timp de șase ani, elev al Gimnaziului Greco-Oriental Român din Brașov; între colegii și prietenii lui gimnaziști s-au numărat I. Scurtu, Sextil Pușcariu, Octavian Goga, Ioan Lupaș, Horia Petra-Petrescu. Debutează în ianuarie 1897 la „Convorbiri literare”, sub semnătura Sân-Petreanul, cu poezia <span class="CharOverride-2">În zori</span>. Continuă studiile secundare la Liceul Grăniceresc din Năsăud, la Institutul Clinciu–Popa din Bucu&#173;rești, își susţine examenul de bacalaureat la Liceul „Gh. Lazăr” și se înscrie la Conservatorul de Artă Dramatică, audiind și cursurile Facultăţii de Litere și Filosofie a Universităţii bucureștene. Distribuit încă de pe băncile Conservatorului în diferite roluri, <span class="CharOverride-1">B.</span> va absolvi în 1901 clasa de declamaţie condusă de C.I. Nottara. Împreună cu o mică trupă de diletanţi, începe, din primăvara anului 1903, o serie lungă de turnee teatrale în principalele orașe ale Transilvaniei. Iniţiativa trezește un interes deosebit în epocă. Societatea pentru Fond de Teatru Român îi acordă prima sa bursă de perfecţionare, condiţionată de organizarea și instruirea ulterioară a diletanţilor din această parte a ţării. Bursa îi facilitează contacte profesionale la Viena și la Berlin, după care, în stagiunea 1905–1906, va practica o scurtă asistenţă pe lângă actorul Ermete Novelli, la Florenţa. Între 1906 și 1913 reia turneele în Transilvania, incluzând în repertoriul trupei sale fragmente din dramaturgia și din lirica românească, precum și traduceri sau localizări proprii. Până în anul 1919 mai apare, deseori cu succes, pe scenele bucureștene sau, în perioada refugiului din 1917–1918, la Iași. <span class="CharOverride-1">B.</span> este un actor cu temperament puternic, ţinută impunătoare, distincţie scenică, frazare limpede, timbru vocal plăcut. Structural, se dovedește un interpret liric și romantic. Popu&#173;laritatea și prestigiul de care se bucură în Transilvania determină numirea lui în funcţia de director al Teatrului Naţional din Cluj odată cu înfiinţarea acestei instituţii. Astfel, va deţine calitatea de director al Naţionalului clujean între anii 1919 și 1927, apoi între 1931 și 1936. Pensionat în 1938, va continua, încă doi ani, doar activitatea de profesor la Conservatorul din Cluj, începută în 1919. În 1945 este declarat director onorific al Teatrului Naţional din Cluj, învestire singulară în istoria teatrului românesc. Este înmormântat în cimitirul Sf. Vineri din București, alături de soţia sa, actriţa Olimpia Bârsan. </p>
			<p class="Heuristica-BASE">În perioada „Sămănătorului” <span class="CharOverride-1">B. </span>se apropie mai mult de St. O. Iosif, lor alăturându-li-se, curând, Ilarie Chendi. Împreună cu acesta din urmă, va trece în 1908 la „Viaţa literară și artistică”. La „Luceafărul” făcea parte, în primul an de colaborare, din comitetul de redacţie, ca și la „Falanga literară și artistică” (1910). Membru fondator al Societăţii Scriitorilor Români, este ales în primul comitet de conducere (1909) și reales în 1914. Figurează, de asemenea, între membrii fondatori ai Societăţii Autorilor Dramatici Români (1923). În primii ani după debut semnează și Zacharia Bârsan Sân-Petreanul, Z. Bârsan-Veturio, Sânpetreanul, Veturio, S-P, Zach, Fulmen, Fortunio. Orientarea vag romantică și presămănătoristă de la „Floare-albastră” se va resimţi în întreaga sa operă, dominată, tematic, de câteva idei-reper: cinstirea trecutului istoric, realizarea unităţii naţionale, valorificarea filonului folcloric. Din ideologia sămănătoristă reţine doar viziunea idilică asupra vieţii satului. Debutează editorial cu volumul de versuri <span class="CharOverride-2">Visuri de noroc</span> (1903). Lirica lui mărturisește, de multe ori, un epigonism lesne de recunoscut; de la Eminescu și Coșbuc sau de la Heine și Lenau <span class="CharOverride-1">B.</span> învaţă să preţuiască valorile poeziei populare, să cultive balada și cântecul, să alăture meditaţiei umorul. Prioritatea acordată frumosului este declarată deschis. Nu lipsesc ecouri de legendă sau imagini ale realităţilor sociale aspre. Mai aproape de resursele creatoare ale autorului sunt meditaţia și poezia naturii. Unele poeme patriotice au cunoscut o largă popularitate. <span class="CharOverride-2">Ca mâini va bate ceasul!</span>, amplă compoziţie pledând pentru ideea de unitate naţională, este declarată „dăunătoare” de autorităţile maghiare, care ordonă, în 1914, arestarea lui <span class="CharOverride-1">B.</span> <span class="CharOverride-2">Cu toţii una</span>, poezie frecvent republicată între 1914 și 1945 (uneori și cu alte titluri), omagiază jertfele ostașilor români. Inclusă ca monolog al lui Zefir în piesa <span class="CharOverride-2">Trandafirii roșii</span>, declanșează, la fiecare reprezentaţie, manifestări de entuziasm patriotic. Primele încercări epice ale scriitorului, declamatorii, romantice, sunt găzduite de „Gazeta Transilvaniei” (1900). Va continua să publice, în diferite periodice, cu deosebire proză scurtă, în care sunt relatate, aparent fidel, întâmplări dintre cele mai obișnuite. Multe povestiri stau sub semnul amintirii, teren prielnic meditaţiei și regretelor. Lumea satului transilvănean oferă un material bogat, permanenţele etice ale acestui microunivers – dreptatea, adevărul, onestitatea, compasiunea – fiind frecventate în spirit sămănătorist. Eresuri și răsfrângeri ale fantasticului din basmele auzite în copilărie, timide introspecţii psihologice, note, uneori prea apăsate, de umor sau de duioșie, răbufniri ale nemulţumirilor sociale, interferenţe între stări de veghe și de visare definesc alte dimensiuni ale prozei lui <span class="CharOverride-1">B.</span> Mediul citadin, considerat, tot pe linie sămănătoristă, ca loc al dezagregării sufletești, îi prilejuiește comentarii moralizatoare. Intitulate „nuvele”, prozele sunt, de fapt, povestiri în care, la fel ca în lirică, domină o tonalitate subiectivă. Ceea ce nu i-a reușit decât rareori în scrierile de ficţiune lui <span class="CharOverride-1">B.</span> îi izbutește în bună măsură în memorialul <span class="CharOverride-2">Impresii de teatru din Ardeal</span> (1908), în care sunt incluse notaţii „de drum, de oameni și de teatru din cele patru turnee” întreprinse între 1906 și 1908 în Transilvania. Lucrarea, în ansamblul ei, proiectează imaginea unei activităţi de pionierat teatral și ocupă un loc distinct între scrierile sale epice. Prin intermediul acesteia, autorul descrie plastic locuri și medii sociale, portretizează cu talent oameni pe care i-a cunoscut și apreciat, chiar dacă nu și-au depășit statutul de „comedianţi umiliţi” de condiţiile în genere precare în care au jucat. Pe aceeași linie, el mai publică, în periodice, reportaje, cronici și comentarii teatrale, portrete, evocări, interviuri, articole diverse. Comentatorul e preocupat în special de condiţia morală și materială a actorului, de starea dramaturgiei originale, rolul teatrului în promovarea ideii de unitate naţională, de istoria teatrului românesc.</p>
			<p class="Heuristica-BASE">În contextul dramaturgiei românești de la începutul secolului al XX-lea, ca și în ansamblul operei literare proprii, la <span class="CharOverride-1">B. </span>teatrul ocupă un loc notabil. Încă din 1904 el exersează câteva localizări „din italienește”, autorii nefiind menţionaţi, și traduce un fragment din <span class="CharOverride-2">Azilul de noapte</span> de Maxim Gorki. Comedia lui Carlo Goldoni <span class="CharOverride-2">Slugă la doi stăpâni</span>, „acomodată” prin comprimare, va figura în repertoriul Teatrului Naţional din București în stagiunea 1909–1910. În stagiunea 1924–1925 i se montează, pe aceeași scenă, <span class="CharOverride-2">Morcovel,</span> traducere după <span class="CharOverride-2">Poil de carotte</span> de Jules Renard. După două proiecte nefinalizate – piesa <span class="CharOverride-2">Dragoste</span> și o dramă istorică despre Avram Iancu, aceasta în colaborare cu St. O. Iosif –, debutează ca dramaturg, la Teatrul Naţional din București, în noiembrie 1908, cu piesa în două acte <span class="CharOverride-2">Mărul</span>. De la această scriere până la <span class="CharOverride-2">Domnul de rouă</span>, basm dramatic reprezentat și tipărit în 1938, caracteristice dramaturgiei lui <span class="CharOverride-1">B.</span> vor fi interferenţele dintre elementele romantice și cele realiste. Protagoniștii, trasaţi în tușe avântate, aspiră spre perfecţiune, au de multe ori calităţi excepţionale. Cu unele accente de melodramă, <span class="CharOverride-2">Mărul</span> licitează dualitatea bine–rău, sprijinindu-se pe un simbol ostentativ didacticist. Piesa în trei acte <span class="CharOverride-2">Sirena</span> (1910) își propune dezvoltarea unei teme cu implicaţii sociale, în care vagi inserţii psihologice atestă înrâuriri din Henrik Ibsen. În același an, 1910, i se reprezintă, tot fără ecou, <span class="CharOverride-2">Jurământul</span>. <span class="CharOverride-1">B.</span> se impune în lumea teatrului abia cu următorul „act dramatic”, <span class="CharOverride-2">Se face ziuă,</span> elaborat în 1911. Premiera, programată la Teatrul Naţional din București în martie 1914, dar oprită în urma unei intervenţii a Legaţiei Austro-Ungare, va avea loc la începutul lunii mai, cu distribuţia de la Naţional, însă pe scena Teatrului Modern. Acţiunea din <span class="CharOverride-2">Se face ziuă </span>este construită în jurul unui priveghi cu puternică încărcătură simbolică, plasat „în ultima noapte a anului 1784”, înainte de înfrângerea răscoalei conduse de Horea, Cloșca și Crișan. Semnificaţiile nocturnului sunt în consecinţă transparente: pe de o parte, noaptea pecetluiește sfârșitul tragic al răsculaţilor, pe de altă parte, ea constituie un ferment al devenirii și al speranţei într-un viitor mai bun. Piesa este mai mult una de comentariu și de atmosferă decât una de acţiune. Unele dialoguri par transpuneri moderne ale dialogurilor pline de forţă din tragedia antică, în timp ce în altele sunt vizibile influenţele monologurilor lui Barbu Delavrancea. Dacă, în pofida popularităţii de care s-a bucurat, <span class="CharOverride-2">Se face ziuă</span> a alunecat în uitare, <span class="CharOverride-2">Trandafirii roșii</span> (1915), scriere dramatică în trei acte și în versuri, cu o carieră scenică remarcabilă, se bucură încă de un anume interes. Lucrarea, o feerie în notă neoromantică, dezvoltă motivul jertfei aduse unui ideal. Valorile poetice prevalează și aici asupra celor dramatice. Tânărul și visătorul trubadur Zefir își asumă sacrificiul suprem: cu sângele său înroșește 77 de trandafiri albi în 77 de zile, pentru a îndepărta blestemul care plutește asupra domniţei Liana. Personajul antitetic, Val Voievod, preferatul domniţei, este un caracter șovăielnic, egoist și laș. Aparent înfrânt, Zefir, care se stinge odată cu aducerea ultimului trandafir, devine personificarea simbolului dăruirii sau, într-o altă cheie de lectură, a geniului romantic care își înţelege finalmente inadecvarea la o lume inferioară și își ia revanșa pe plan artistic, ca poet ce își cântă iubirea nefericită. După mai bine de două decenii, în <span class="CharOverride-2">Domnul de rouă</span> <span class="CharOverride-1">B.</span> folosește aceeași modalitate de expozeu dramatic, apelând însă la filoane care ţin de legendă și de mit. Punctul de plecare îl constituie un eres consemnat de Al. Vlahuţă în <span class="CharOverride-2">România pitorească</span>, derivat din motivul folcloric prezent în <span class="CharOverride-2">Soarele și Luna</span>. Autorul plasează acţiunea basmului său dramatic la o Curte domnească, într-un timp indefinit. Asemenea Craiului de Rouă din eres, Alean, fiul Doamnei Luna, rod al unei iubiri neîngăduite, este condamnat să ispășească păcatul părinţilor săi prin existenţă nocturnă. În consecinţă, când este chemat la tron de cei care nu-i cunosc blestemul, trebuie să refuze, negându-și orice posibilitate de depășire a destinului de damnat. Alean este expresia dualităţii lumină–întuneric, înlăuntrul căreia oscilaţia și ezitările au ca deznodământ moartea. Nu mai este însă vorba despre o dispariţie acceptată, ca la Zefir, ci despre o dispariţie iminentă, despre destinul uman fragil și perisabilitatea aspiraţiilor. În ambele basme dramatice <span class="CharOverride-1">B.</span> alege soluţii de tratare personală a temei de bază, nelimitându-se la nararea întâmplării, așa cum procedează, spre exemplu, Victor Eftimiu, ci transformând-o în pretext al unei fabule dramatice „cu cheie”: întregul, ca și părţile componente se transformă în simboluri sau agenţi purtători de idei în acţiune. Ca și în drame, accentul se mută însă adesea pe ritualic sau feeric. Satira<span class="CharOverride-2"> Las’ pe mine</span> și comedia de moravuri <span class="CharOverride-2">Bursierul societăţii</span>, în care dominanta este, dimpotrivă, socială, au fost lăsate în manuscris și nereprezentate.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Visuri de noroc</span>, București, 1903; <span class="CharOverride-2">Ramuri</span>, Budapesta,1906; <span class="CharOverride-2">Poezii</span>, București, 1907; <span class="CharOverride-2">Impresii de teatru din Ardeal</span>, Arad, 1908; <span class="CharOverride-2">Nuvele,</span> București, 1909; <span class="CharOverride-2">Sirena.</span> <span class="CharOverride-2">Jurământul</span>, Beiuș, 1912; <span class="CharOverride-2">Nuvele</span>, București, 1914; <span class="CharOverride-2">Se face ziuă</span>, București, 1914; <span class="CharOverride-2">Ca mâini va bate ceasul!</span>, București, 1915; <span class="CharOverride-2">Trandafirii roșii</span>, București, 1915; <span class="CharOverride-2">Furtuna. Cu toţii una. Poemul Unirei</span>, Sibiu, 1922; <span class="CharOverride-2">Poezii</span>, București, 1924; <span class="CharOverride-2">Domnul de rouă</span>, București, 1938; <span class="CharOverride-2">Scrieri</span>, îngr. Cornel Simionescu și Aurora Pârvu, pref. Cornel Simionescu, București, 1969. <span class="CharOverride-1">Traduceri: </span>Oscar Wilde, <span class="CharOverride-2">Salomeea</span>, București, [1907].</p>
			<p class="Heuristica___m_RPR"><span class="CharOverride-1">Repere bibliografice: </span>Chendi, <span class="CharOverride-2">Pagini</span>,<span class="CharOverride-2"> 310–313</span>; Iosif Blaga, <span class="CharOverride-2">Societatea pentru Fond de Teatru Român și domnul Zaharia Bârsan</span>, Brașov, 1907; Lovinescu, <span class="CharOverride-2">Scrieri</span>, IV, <span class="CharOverride-2">387–390</span>; Ciorănescu, <span class="CharOverride-2">Teatr. rom.</span>,<span class="CharOverride-2"> 210–215</span>; Pușcariu, <span class="CharOverride-2">Călare</span>,<span class="CharOverride-2"> 257–266</span>; Justin Ceuca, <span class="CharOverride-2">Zaharia Bârsan</span>, Cluj-Napoca, 1978; Brădăţeanu, <span class="CharOverride-2">Istoria</span>, II, <span class="CharOverride-2">82–85</span>; Modola, <span class="CharOverride-2">Dramaturgia</span>,<span class="CharOverride-2"> 202</span>,<span class="CharOverride-2"> 214</span>; Silvestru, <span class="CharOverride-2">Un deceniu</span>, <span class="CharOverride-2">152–154</span>; <span class="CharOverride-2">Dicţ. scriit. rom.</span>,<span class="CharOverride-2"> </span>I, <span class="CharOverride-2">251–252</span>;<span class="CharOverride-2"> Zaharia Bârsan</span>, DRI, I, <span class="CharOverride-2">195–200</span>; Ghiţulescu, <span class="CharOverride-2">Istoria</span>, <span class="CharOverride-2">144–146</span>; <span class="CharOverride-2">Dicţ. analitic</span>, IV, <span class="CharOverride-2">244–246</span>; Ileana Oancea, <span class="CharOverride-2">Despre poetica eminesciană în viziunea lui Zaharia Bârsan</span>, O, 2004, 7; Popa, <span class="CharOverride-2">Penumbre</span>, <span class="CharOverride-2">129–136.</span> &#9;<span class="Semnatura">C.P., E.I.</span></p>
			<div class="_idGenObjectLayout-1">
				<div id="_idContainer036">
					<div id="_idContainer034" class="Basic-Text-Frame">
						<p class="Titlu-Nume-H">BÂRSEANU, Andrei </p>
						<p class="Titlu-mic-DATE">(17.X.1858, Dârste-Brașov – 19.VIII.1922, București), folclorist, poet. </p>
					</div>
					<div id="_idContainer035" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05B_710-765_BanescuN-Belicov-web-resources/image/Barseanu_Asdrei.jpg" alt="" />
					</div>
				</div>
			</div>
			<p class="Heuristica-PRIMUL">Este fiul lui Toma Bârsan, preot. Face studii gimnaziale și liceale la Brașov (1870–1878) și studii universitare de litere și filosofie la Viena și München (1878–1881), la Viena fiind între fruntașii societăţii România Jună a studenţilor români. Revine la Brașov, unde este profesor secundar (1881–1905), corector al școlii medii (1889–1891), dirigent al Școlii Comerciale Superioare (din 1891). Tot din 1891 este și director al învăţământului din Sibiu. A fost vicepreședinte (1905–1910) și președinte (1911–1922) al Astrei (prestația lui, ce include discursuri, rapoarte, articole, conferințe etc., beneficiind în 2011 de o ediție care le însumează), membru (1908) și vicepreședinte al Academiei Române, iar după Unirea din 1918 senator de Alba Iulia. A fost redactor la „Școala și familia” (1887–1888). Cola&#173;borează cu versuri la „Albina Carpaților”, „Con&#173;vorbiri literare”, „Transilvania”, „Luceafărul” ș.a., cea mai cunoscută poezie a sa fiind <span class="CharOverride-2">Pe-al nostru steag.</span> În „Gazeta Transilvaniei” a publicat snoave sub pseudonimul Sandu Pungă-Goală.</p>
			<p class="Heuristica-BASE">Remarcabil militant pe tărâmul învăţământului românesc și al culturii naţionale, autor de manuale didactice și al unui meritoriu studiu, <span class="CharOverride-2">Istoria școalelor centrale române gr. or. din Brașov</span> (1902; Premiul Academiei Române), <span class="CharOverride-1">B.</span> și-a dobândit o meritată faimă prin editarea, împreună cu Jan Urban Jarník, a unei colecţii, <span class="CharOverride-2">Doine și</span> <span class="CharOverride-2">strigături din Ardeal</span> (I–II, 1885), alcătuită plecând de la materialul profesorului blăjean Ioan Micu Moldovanu. Contribuţia folcloristului român constă în clasarea celor peste 1000 de piese (648 de doine – de dragoste, de dor, de jale, haiducești, ostășești ș.a. – și 359 de strigături), în elaborarea notelor și a prefeţei. <span class="CharOverride-1">B.</span> este, de asemenea, autorul mai multor culegeri: <span class="CharOverride-2">Cincizeci de colinde</span> (1890), însumând 23 de colinde religioase și 27 „lumești”, cunoscute și din alte colecţii, <span class="CharOverride-2">Din traista lui Moș Stoica. O sută și una minciuni poporale din Ţara Ardealului</span> (1891), caracteristice fiind autenticitatea umorului și a spiritului critic ţărănesc, <span class="CharOverride-2">Snoave, chiuituri, povestiri</span> (1925), cuprinzând 42 de cântece și strigături, un colind, o închinare de pahar și o snoavă. Mai puţin cunoscut, studiul <span class="CharOverride-2">Die rumänische Volksdichtung</span>, publicat în „Die Karpathen” (Brașov, 1908), dovedește, ca și notele și prefaţa la <span class="CharOverride-2">Doine și strigături din Ardeal</span>, o profundă cunoaștere a folclorului. Aici autorul examinează problemele de prozodie și mijloacele artistice ale creaţiei populare autohtone, amintește genurile folclorice și dă o imagine asupra folcloristicii românești. Remarcabile sunt cunoștinţele sale despre modul specific de interpretare a cântecului epic și despre caracterul de improvizație al unor genuri folclorice. Ca și D. Caracostea mai târziu, <span class="CharOverride-1">B.</span> vorbește despre „un material” sud-est european și despre o formă autohtonă în folclorul românesc.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Ioan Lăpedatu. 1844–1878</span>,<span class="CharOverride-2"> </span>Brașov, 1898; <span class="CharOverride-2">Învățăminte din viața metropolitului Andreiu Șaguna</span>, Brașov, 1898; <span class="CharOverride-2">Istoria școalelor centrale române gr.or. din Brașov</span>, Brașov, 1902; <span class="CharOverride-2">Grăiește marea</span>, București, 1922; <span class="CharOverride-2">Andrei Bârseanu și „Asociațiunea”</span>, îngr. și introd. Pamfil Matei, Sibiu, 2011. <span class="CharOverride-1">Culegeri: </span><span class="CharOverride-2">Doine și strigături din Ardeal</span>, I–II, pref. edit., București, 1885 (în colaborare cu Jan Urban Jarník); ed. îngr. Constantin Ciuchindel, pref. Ovidiu Papadima, București, 1961; ed. îngr. și introd. Adrian Fochi, București, 1968; <span class="CharOverride-2">Cincizeci de colinde</span>, pref. edit., Brașov, 1890; <span class="CharOverride-2">Din traista lui Moș</span> <span class="CharOverride-2">Stoica.</span> <span class="CharOverride-2">O sută și una minciuni poporale din Ţara Ardealului</span>, Brașov, 1891; <span class="CharOverride-2">Snoave, chiuituri, povestiri,</span> Sibiu, 1925. <span class="CharOverride-1">Traduceri:</span> R. Roth, <span class="CharOverride-2">Călătoria lui Stanley prin Africa Centrală (1874–1877)</span>, Brașov, 1886.</p>
			<p class="Heuristica___m_RPR"><span class="CharOverride-1">Repere bibliografice: </span>C. Rădulescu-Motru, <span class="CharOverride-2">Andrei Bârseanu și naționalismul</span>, cu un răspuns de Dimitrie Gusti, București, 1924; Ioan G. Bratu, <span class="CharOverride-2">Un preot al deșteptării noastre. Andrei</span> <span class="CharOverride-2">Bârseanu. Omul și opera</span>,<span class="CharOverride-2"> </span>Sibiu, 1930; George Lăzărescu<span class="CharOverride-2">, Andrei Bârseanu,</span> București, [1940]; Mihail Robea, <span class="CharOverride-2">Andrei Bârseanu folcloristul</span>, LL, 1960, 4; Bârlea, <span class="CharOverride-2">Ist. folc.</span>,<span class="CharOverride-2"> 297–298</span>; <span class="CharOverride-2">Dicţ. lit. 1900</span>, <span class="CharOverride-2">94–95</span>;<span class="CharOverride-2"> </span>Adrian Fochi, <span class="CharOverride-2">Centenarul unui act fundamental de cultură: antologia de folclor transilvănean a lui J.U. Jarník și Andrei Bârseanu</span>, REF, 1985, 2; Iordan Datcu, <span class="CharOverride-2">O carte a Blajului</span>, T, 1985, 11; Ţepelea, <span class="CharOverride-2">Rememorări</span>, <span class="CharOverride-2">132–133</span>; <span class="CharOverride-2">Dicţ. analitic</span>, I, <span class="CharOverride-2">313–314</span>; Datcu, <span class="CharOverride-2">Dicţ.</span> <span class="CharOverride-2">etnolog.</span>, <span class="CharOverride-2">114–115</span>. &#9;<span class="Semnatura">I.D.</span></p>
			<p class="Heuristica-PRIMUL"><span class="titlu-12">BÂRSEANUL, Ion</span> (c. 1880 – 1916), autor de versuri și proză, traducător. Originar din Târgu Frumos, <span class="CharOverride-1">B.</span> a fost corector la Editura Minerva din București și a făcut parte din anturajul principalilor scriitori de la începutul secolului trecut, alături de care semna (la început I. Bârsean) versuri și proză în revistele primului deceniu: „Literatură și artă română”, „Sămănătorul”, „Viaţa literară”, „Viaţa literară și artistică”, „Minerva”, „Minerva literară” (pe care o conducea) ș.a. În 1909 figurează ca membru fondator al Societăţii Scriitorilor Români.</p>
			<p class="Heuristica-BASE">Cele mai multe dintre colaborările în versuri și le-a adunat în placheta <span class="CharOverride-2">Primele cânturi</span> (1906) și în culegerea <span class="CharOverride-2">Rapsodii și balade</span> (1910). Ţintind să fie reprezentări alegorice ale existenţei umane, meditaţii asupra vieţii, poeziile, altfel destul de comune, au în atenţie trăiri legate de eroziunea produsă de timp și deziluzii, obsesia morţii. Și descrierile unor cadre din natură capătă conotaţii asemănătoare. Mai multe poeme epico-descriptive sunt construite pe motive istorice sau folclorice de o imaginaţie cam ceţoasă, cu posibilităţi de vizualizare a unor scene, dar nu și a ansamblului. Nu lipsesc versificările pe tema iubirii, cu obișnuitele invocări, suferinţe și tribulaţii, cu visări în decoruri romantice. Idei și imagini poetice confuze, uneori incoerente. O viziune în genere sumbră, un patetism afectat, născut parcă dintr-o permanentă insatisfacţie, o fantezie desuet romanţioasă tulbură discursul liric. <span class="CharOverride-1">B.</span> și-a strâns schiţele și povestirile în două volume – <span class="CharOverride-2">Popasuri vânătorești</span> (1906) și <span class="CharOverride-2">Dor pustiu</span> (1908). În primul câteva întâmplări mărunte sunt tratate cu umor, pe un ton mucalit, natural și senin, fiind vorba de lecturi ușoare și plăcute. În cel de-al doilea doar piesa titulară e o povestire care reușește să creeze o atmosferă grea, de nefericire implacabilă, ţesută ca un halou în jurul unui personaj viabil. În celelalte proze autorul alunecă spre artificial, senzaţional și fantasmagoric, înspre relatarea fără relief a faptului oarecare. Excepţie ar face <span class="CharOverride-2">Iorgu Haliţki</span>, încercare de portretizare a unui nebun, părând să sugereze misterul ce învăluie uneori pe acești bolnavi. Traducerile din Lev Tolstoi, Émile Zola, Alphonse Daudet au cunoscut mai multe ediţii în prima jumătate a secolului al XX-lea. O povestire a lui <span class="CharOverride-1">B.</span>, în versiune germană, a apărut în volumul <span class="CharOverride-2">Rumänische Erzählungen</span> (1907).</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Primele cânturi</span>, Budapesta, 1906; <span class="CharOverride-2">Popasuri vânătorești</span>, București, 1906; <span class="CharOverride-2">Dor pustiu</span>, București, 1908; <span class="CharOverride-2">Rapsodii și balade. 1900–1910</span>, București, 1910. <span class="CharOverride-1">Traduceri:</span> Émile Zola, <span class="CharOverride-2">Două nuvele</span>, București, 1909; Alphonse Daudet, <span class="CharOverride-2">Niverneza</span>, București, 1909; Lev Tolstoi, <span class="CharOverride-2">Povestiri populare</span>, București, 1912.</p>
			<p class="Heuristica___m_RPR"><span class="CharOverride-1">Repere bibliografice: </span>N.I. Apostolescu, <span class="CharOverride-2">„Primele cânturi”</span>, LAR, 1907, 2; I. C. Negruzzi, <span class="CharOverride-2">„Popasuri vânătorești”</span>, AAR, partea administrativă și dezbaterile, t. XXIX, 1906–1907; A. C. [Al. Ciura], <span class="CharOverride-2">„Dor</span> <span class="CharOverride-2">pustiu”</span>,<span class="CharOverride-2"> </span>LU, 1909, 2; Victor Eftimiu, <span class="CharOverride-2">„Dor pustiu”</span>,<span class="CharOverride-2"> </span>ADV, 1909, 6981; Chendi, <span class="CharOverride-2">Schiţe</span>, <span class="CharOverride-2">90–91</span>; Pușcariu, <span class="CharOverride-2">Cinci ani</span>, <span class="CharOverride-2">103–105</span>; Iosif Nădejde, <span class="CharOverride-2">„Rapsodii și balade”</span>, ADV, 1910, 7307; Lovinescu, <span class="CharOverride-2">Scrieri</span>, IV, <span class="CharOverride-2">390–392</span>; Sadoveanu, <span class="CharOverride-2">Opere</span>, XVI, <span class="CharOverride-2">615–617</span>,<span class="CharOverride-2"> 620–622</span>; Ciopraga, <span class="CharOverride-2">Lit. rom.</span>,<span class="CharOverride-2"> 590</span>. &#9;<span class="Semnatura">C.T.</span></p>
			<div class="_idGenObjectLayout-1">
				<div id="_idContainer039">
					<div id="_idContainer037" class="Basic-Text-Frame">
						<p class="Titlu-Nume-H"><span class="titlu-12">BÂRSILĂ, Mircea</span> </p>
						<p class="Titlu-mic-DATE">(19.X.1952, Cârciu, j. Gorj), poet, eseist. </p>
					</div>
					<div id="_idContainer038" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05B_710-765_BanescuN-Belicov-web-resources/image/Barsila_Mircea.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Elenei (n. Ardeiu) și al lui Aurel Bârsilă, ţărani. Frecventează școala elementară în localitatea natală, iar liceul în Grădinari, județul Caraș-Severin, și în Caransebeș. Student al Facultăţii de Filologie, secţia română–latină, a Universităţii din Timișoara (1974–1978), se atașează de profesorii Vasile Tudor Creţu, G.I. Tohăneanu și Eugen Todoran. A fost membru al cenaclului „Pavel Dan” și președinte al acestuia (1976–1978), visând, împreună cu prietenii și colegii săi Ion Monoran, Eugen Bunaru, Gheorghe Pruncuţ, Adrian Derlea, Viorel Marinescu, o „schimbare la faţă” a poeziei. Grupul își luase numele de „monodersilism”. După licenţă este profesor de limba și literatura română în comuna Independenţa, judeţul Călărași (1978–1983), metodist la Centrul de Îndrumare a Creaţiei Populare Călărași (1984), apoi șef al Inspectoratului Interjudeţean (Argeș, Olt, Vâlcea) al Uniunii Compozitorilor (1985–1991). Redactor, din 1991, la revista „Calende” din Pitești, în 1994 se transferă la Teatrul „Al. Davila” din același oraș, ca secretar literar. În 2000, doctor în filologie al Universităţii de Vest din Timișoara, cu teza <span class="CharOverride-2">Dimensiunea ludică a poeziei lui Nichita Stănescu</span>, din 2001 este conferenţiar, iar din 2006 profesor la Universitatea din Pitești. A debutat, cu versuri, în ziarul judeţean „Flamura” (Reșiţa, 1969). Prima revistă literară în care a publicat poezii este „Orizont” (1970), iar cea dintâi carte e volumul de poeme <span class="CharOverride-2">Obrazul celălalt al Lunii</span> (1982). Mai colaborează cu versuri, recenzii, cronici și eseuri la „Forum studenţesc”, „Luceafărul”, „Amfiteatru”, „Argeș”, „Suplimentul literar-artistic al «Scânteii tineretului»” (unde a utilizat și pseudonimul Mircea Silă), „România literară”, „Poesis”, „Neue Literatur” ș.a.</p>
			<p class="Heuristica-BASE">Debutul editorial al lui <span class="CharOverride-1">B.</span> s-a produs la începutul anilor ’80, în plină campanie de lansare a „plutonului optzecist”, fără însă a fi remarcat în mod deosebit, cu toate că <span class="CharOverride-2">Obrazul celălalt al Lunii,</span> premiată de Editura Albatros, oferea argumentele unei situări originale în cadrul acestei promoţii. În formula rememorării, în reprezentări nu o dată de un patetism hieratic, poetul propune o viziune a unei arhaităţi stranii, ca în poemul <span class="CharOverride-2">Colaci de pământ</span>: „Când naște femeia/ oamenii își împart unii altora/ primeniţi, la cimitir/ colaci din pământ/ disting semne cerești/ în zbieretul vacilor/ în orăcăitul broaștelor posedate de lună/ și se duc la lehuză cu daruri/ ca la o biserică/ de pe ai cărei pereţi s-a desprins un sfânt/ și a zburat”. Poemele din următoarea carte, <span class="CharOverride-2">Argint galben </span>(1988), „resuscită cu prospeţime o lume aparent epuizată de literatură – satul” (Daniel Dimitriu), într-o formulă aflată în consens cu acelea ale congenerilor săi. Paginile au fost citite ca „jurnalul despărţirii de o lume arhaică, mitologică și, nu în ultimul rând, bucolică” (Mircea Mihăieș). Alcătuite din versuri lungi, adevărate lanţuri metaforice solemn intonate, poemele sunt, în cea mai mare parte, confesiuni fixate pe o dicţiune elegiacă și reflexivă. Poezia mitologizează spațiul mundan și înfăţișările cotidianului, îmbinând arhaicul rural și sacrul creștin, superstiţia populară și mitologia clasică, reveria ironic-duioasă și reflecţia. Realul apare transfigurat, populat de făpturi mitologice și de zeităţi; lucrurile (înfăţișările) cotidianului parcurg o mișcare misterioasă către ceresc și sacru: „prin găurile din acoperișul realităţii/ se poate vedea o altă realitate”. Poemele, constituite ca „simetrii negative”, cum le numește poetul în <span class="CharOverride-2">Scutul lui Perseu</span> (1993), transcriu aceste treceri: poezia poate fi așadar un „exod în regatul propriilor noastre tenebre” sau un „tainic amestec de durere și exaltare”, căutare extatică a „esenţelor pure”. Cu <span class="CharOverride-2">O linie aproape neagră</span> <span class="CharOverride-2">– Une Ligne presque noire </span>(2000; Premiul Asociaţiei Scriitorilor din București), dimensiunea gravă – percepţia semnelor rău prevestitoare, obsesia tanatică și tentaţia senzualităţii fruste – dobândește accente dominante. Eul înstrăinat în „lemnăria subconștientului” își proiectează stările în imaginea unui univers ostil, într-un spaţiu de o materialitate densă, grea, dizarmonică. Alternativa refugiului salvator în edenica lume originară, a satului, a naturii, niciodată uitată, rămâne de domeniul reveriei compensatoare și al unei chemări/ întrebări fără răspuns: „Veniţi cu mine pe câmp să privim de aproape spicul de grâu și să tragem adânc/ în piepturi mirosuri de iasomie și de rogoz. Veniţi/ să dormiţi într-o păstaie răcoroasă de mazăre./ De când nu aţi mai stat de vorbă cu sturzul?/ De când nu aţi mai înnoptat, lângă foc, într-o luncă?”. În <span class="CharOverride-2">Anotimpurile unui cătun</span> (2003; Premiul Filialei Pitești a Uniunii Scriitorilor) și în <span class="CharOverride-2">Monede cu portretul meu</span> (2009; Premiul Cartea Anului, oferit de Filiala Pitești a Uniunii Scriitorilor) se atinge o limpiditate și o resemnare clasică în poeme precum <span class="CharOverride-2">O nouă vârstă</span>: „Am cincizeci de ani. Spre mirarea zeilor de argint/ scriindu-mă, noaptea, pe una din listele lor,/ și care mă șterg din nou, în ziua următoare,/ am cincizeci de ani./ Este ca și cum aș visa, dar nu visez. O nouă vară/ și mai ales o nouă vârstă: o simt în mirosul prafului/ ce se ridică seara, pe drumuri, în urma oilor tunse./ În tânguirea de amant părăsit – sau poate chiar de ascet –/ a sfrânciogului și-n privilegiul de a fi sfrânciog./ În fugara prezență a norilor/ ieșiți, ca niște rechini, după pradă/ sau pur și simplu pentru a-și face obișnuita/ plimbare de amiază./ Obișnuita plimbare de aluminiu”. Evoluție subtilă, satul se schimbă în metaforă; tema bucolică generează acum un lirism elegiac având ca principiu generator și organizator singurătatea și moartea: „Mi se întâmplă și mie, încet, încet, partea./ Sunt o fântână fără cumpănă, fără ciutură, fără sens.// O pășune pe a cărei întindere în pantă/ risipitele oi sunt de fapt niște cutii goale/ în care au fost ambalate aparate electrice.[…]Ce a mai rămas din tine, viaţă,/ decât puţin untdelemn într-un ulcior smălţuit?”. Structura poemelor este binară, corpul versurilor evocatoare ocupă cea mai mare parte a textului, dar un distih final vine să ridice totul în zona meditaţiei și confesiunii aforistice grave, repotenţând astfel restul poemului. Numai perpetuarea unui clișeu critic mai poate plasa în sfera bucolismului poezia lui <span class="CharOverride-1">B.</span> din această fază, care întregește opera unui neomodern rătăcit doar prin vârstă biologică în generaţia ’80. <span class="CharOverride-1">B.</span> este și comentator de poezie, cum atestă cronicile din revistele „Calende” și „Argeș” (dedicate cărţilor la zi), eseurile din <span class="CharOverride-2">Lecturi</span> (2001),<span class="CharOverride-2"> Poeți</span> <span class="CharOverride-2">contemporani</span> (2006) și <span class="CharOverride-2">Teme literare</span> (2009) sau cărțile dedicate lui Al. A. Philippide și lui Nichita Stănescu – <span class="CharOverride-2">„Vârsta de fier” în viziunea lirică a lui Al. Philippide</span> (2006; Premiul Filialei Pitești a Uniunii Scriitorilor),<span class="CharOverride-2"> Dimensiunea ludică a poeziei lui Nichita Stănescu</span> (2001), <span class="CharOverride-2">Introducere în poetica lui Nichita Stănescu</span> (2006), <span class="CharOverride-2">Teme și aspecte semnificative în lirica lui Nichita Stănescu și Al. Philippide</span> (2009). Eseurile și studiile, unele apărute din necesităţi didactice, au meritul de a defini cu limpezime universul și structura lirismului unor poeţi importanți sau urmăresc destinul unor teme de mare anvergură și circulaţie universală (vârsta de fier, infernul, moartea, viziunea apocaliptică).</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Obrazul celălalt al Lunii</span>, București, 1982; <span class="CharOverride-2">Argint galben</span>, București, 1988; <span class="CharOverride-2">Scutul lui Perseu</span>, Pitești, 1993; <span class="CharOverride-2">Fecioara divină și cerbul</span>, Pitești, 1999; <span class="CharOverride-2">O linie aproape neagră – Une Ligne presque noire</span>, ed. bilingvă, tr. Ana Maria Baros, București, 2000; <span class="CharOverride-2">Acordeonul soarelui</span>, Pitești, 2001; <span class="CharOverride-2">Dimensiunea ludică a poeziei lui Nichita Stănescu</span>, Pitești, 2001; <span class="CharOverride-2">Lecturi</span>, Pitești, 2001; <span class="CharOverride-2">Anotimpurile unui cătun</span>, Pitești, 2003; <span class="CharOverride-2">Introducere în poetica lui Nichita Stănescu</span>, Pitești, 2006; <span class="CharOverride-2">Poeți</span> <span class="CharOverride-2">contemporani</span>, Pitești, 2006; <span class="CharOverride-2">„Vârsta de fier” în viziunea lirică a lui Al. Philippide</span>, Pitești, 2006; <span class="CharOverride-2">Monede cu portretul meu</span>, Pitești, 2009; <span class="CharOverride-2">Teme și aspecte semnificative în lirica lui Nichita Stănescu și Al. Philippide</span>, Pitești, 2009; <span class="CharOverride-2">Teme literare</span>, Pitești, 2009. <span class="CharOverride-1">Antologii</span>: <span class="CharOverride-2">Mari poeţi ai secolului al XX-lea</span>, Pitești, 2009.</p>
			<p class="Heuristica___m_RPR"><span class="CharOverride-1">Repere bibliografice: </span>Constanţa Buzea, <span class="CharOverride-2">Poeme despre seninătatea necesară</span>, AFT, 1989, 2; Mircea Mihăieș, <span class="CharOverride-2">Faţa ascunsă a</span> <span class="CharOverride-2">poemului</span>, O, 1989, 3; Daniel Dimitriu, <span class="CharOverride-2">„Argint galben”</span>, CL, 1989, 5; Al. Cistelecan, [<span class="CharOverride-2">Mircea Bârsilă</span>], VTRA, 1989, 5, CLT, 2010, 38; Cristea, <span class="CharOverride-2">A scrie</span>,<span class="CharOverride-2"> 238–241</span>; Ţeposu, <span class="CharOverride-2">Istoria</span>,<span class="CharOverride-2"> 105–106</span>; Dan Cristea, [<span class="CharOverride-2">Mircea Bârsilă</span>], LCF, 1995, 3, 2009, 38; Eugen Bunaru, <span class="CharOverride-2">Pariul cu poezia</span>, O, 1998, 2; Grigurcu, <span class="CharOverride-2">Poezie</span>, I, <span class="CharOverride-2">104–111</span>; Mircea A. Diaconu, <span class="CharOverride-2">„O linie aproape neagră”</span>, CL, 2001, 7; Nicolae Coande, [<span class="CharOverride-2">Mircea Bârsilă</span>], VTRA, 2002, 8–9, „Calende”, 2004, 1–2; Radu Voinescu, <span class="CharOverride-2">Printre primejdiile criticii</span>, Constanța, 2004, <span class="CharOverride-2">171–183</span>; Ulici, <span class="CharOverride-2">Prima verba</span>, IV, <span class="CharOverride-2">103–106</span>; Nicolae Oprea, <span class="CharOverride-2">Nopți de insomnie</span>, Pitești, 2005, <span class="CharOverride-2">184–188</span>; Ștefănescu, <span class="CharOverride-2">Istoria</span>, <span class="CharOverride-2">945–949</span>; Gheorghe Grigurcu, <span class="CharOverride-2">Catalog liric</span>, Iași, 2010, <span class="CharOverride-2">28–31</span>. &#9;<span class="Semnatura">C.H.</span></p>
			<p class="Heuristica-PRIMUL"><span class="titlu-12">BECESCU, Florian I. </span>(25.III.1878, Pitești – 7.V.1914, Pitești), poet, prozator. Este fiul Mariei și al lui Ion Becescu, preot, originar din Homorod. A absolvit în 1893 gimnaziul în orașul natal. A urmat, probabil, și o altă școală, căci devine curând telegrafist, profesie ce îl va face să peregrineze prin ţară. În anii 1903 și 1904 se găsea la Bruxelles, după unii pentru a-și îngriji sănătatea precară. Aici era ales președinte al Societăţii Studenţilor Români din Belgia. Debutează, cu o schiţă și cu o poezie, în 1896, la ziarul „Dreptatea” din Turnu Severin. În continuare, va colabora asiduu cu versuri, proză, note și comentarii, iscălite și cu pseudonimele Floreal, Florib, Ieșanu, Juvenal, Rocambole, Telegrafistul X.Y., Zed, Zefirina ș.a., la „Foaia pentru toţi”, „Adevărul ilustrat”, „Povestea vorbei”, „Epoca”, „Convorbiri literare”, „Literatură și artă română”, „Pagini literare”, „Revista modernă”, „Noua revistă română”, „Arhiva”, „Pagini alese”, „Ovidiu”, „Cronica”, „Jurnalul”, „Românul literar”, „Revista idealistă”, „Convorbiri critice” ș.a. În 1901, pe când era considerat de unii o mare făgăduinţă, i se tipărește, prin subscripţie publică, volumul de versuri <span class="CharOverride-2">Vise și lacrimi</span>, căruia îi vor urma <span class="CharOverride-2">Spre ziuă</span> (1906), <span class="CharOverride-2">Poveste grozavă</span> (1909) și <span class="CharOverride-2">În valuri</span> (1911). <span class="CharOverride-2">Domnișoara Sécession</span> (1908) cuprinde „disertaţii”. Apărute parţial ori integral în periodice, sub varii generice, <span class="CharOverride-2">Impresii de călătorie prin Europa</span>,<span class="CharOverride-2"> Poveștile telegrafistului X.Y.</span>,<span class="CharOverride-2"> Din memoriile unui neuroastenic</span>,<span class="CharOverride-2"> „Vorbe… vorbe” </span>au rămas netipărite în volum. </p>
			<p class="Heuristica-BASE">În publicistica lui <span class="CharOverride-1">B.</span> impulsiunile umorale prevalează. La început apropiat de junimiști, pe care îi adulează în scrisori și dedicaţii, el denunţă ca „primejdie naţională” literatura „falsă”, prin care înţelege atât veleitarismul impenitent, cât și tentativele moderniste. Ulterior se arată deosebit de agresiv faţă de „ardeleni”, atacul extinzându-se și asupra „Sămănătorului”, ceea ce îi va atrage simpatia cercului de la „Românul literar și politic”. Înzestrat cu o abilitate rară, chiar cu talent, <span class="CharOverride-1">B.</span> nu are forţă de creaţie poetică, nici cultură suficientă și, ca urmare, e predispus la imitaţie. Iniţial îl imită pe George Coșbuc, apoi pe M. Eminescu, ale cărui poeme le transcrie, diluându-le. Ambiţios, încearcă și o <span class="CharOverride-2">Poveste a Omului</span>, precum și ample poeme istorice (<span class="CharOverride-2">Ultimul vis al lui Bonaparte, Moartea lui Mihai Viteazul</span>), dar orice emoţie e strivită sub figuraţia desuet romantică și mașinăria retorică. În <span class="CharOverride-2">Spre ziuă</span> se distinge un halou de lirism autentic, susţinut îndeosebi de toposul căminului, mai consistent în ultimul volum, <span class="CharOverride-2">În valuri</span>. Multul dor de soare și de primăvară, într-o formă totuși banalizată, dezvăluie aprehensiuni profunde. Sensibilitatea faţă de soarta oropsiţilor și de nedreptăţile sociale, reală, nu izbutește să ocolească melodramaticul. Poemul <span class="CharOverride-2">Poveste grozavă,</span> prilejuit de răscoala din 1907, adoptă ca soluţie alegoria, însă personificările sunt comode. Se reţin totuși câteva scene, pentru realismul și vivacitatea lor. În proză <span class="CharOverride-1">B.</span> utilizează clișeele timpului, adăugându-le uneori un haz sumbru. Crispate, alunecând adesea în autocompătimire, sunt „poveștile telegrafistului X.Y.”, în schimb „disertaţiile” – conferinţe libere pe teme ca „domnișoara Sécession”, poetul veleitar, militarul fanfaron etc. – sunt pline de vervă, mordante.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Vise și lacrimi</span>, Craiova, 1901; <span class="CharOverride-2">Spre ziuă</span>, Constanţa, 1906; <span class="CharOverride-2">Domnișoara Sécession</span>, Constanţa, 1908; <span class="CharOverride-2">Poveste grozavă</span>, ed. 2, Constanţa,1909; <span class="CharOverride-2">În valuri</span>, Constanţa, 1911.</p>
			<p class="Heuristica___m_RPR"><span class="CharOverride-1">Repere bibliografice: </span>D.C. Ollănescu, <span class="CharOverride-2">„Vise și lacrimi”</span>, AAR, partea administrativă și dezbaterile, t. XXIV, 1901–1902; Chendi, <span class="CharOverride-2">Scrieri</span>, II, <span class="CharOverride-2">97–101</span>, III, <span class="CharOverride-2">142–144</span>; [Ovid Densusianu], <span class="CharOverride-2">„Spre ziuă”</span>,<span class="CharOverride-2"> </span>VAN, 1906, 21; Mihail Dragomirescu, <span class="CharOverride-2">Repere critice</span>, CVC, 1907, 3; D. C. Ollănescu, <span class="CharOverride-2">„Spre ziuă”</span>, AAR, partea administrativă și dezbaterile, t. XXIX, 1906–1907; Mihail Dragomirescu, <span class="CharOverride-2">„Poveste grozavă”</span>, CVC, 1909, 9; Cornel, <span class="CharOverride-2">Figuri</span>,<span class="CharOverride-2"> </span>I, <span class="CharOverride-2">230–231</span>; Predescu, <span class="CharOverride-2">Encicl.</span>,<span class="CharOverride-2"> 91. &#9;</span><span class="Semnatura">V.D.</span></p>
			<p class="Heuristica-PRIMUL"><span class="titlu-12">BEHRING, Eva</span> (28.VI.1936, Stettin, azi Szczecin, Polonia – 26.I.2004, Berlin), istoric literar, traducătoare, editoare germană. Este fiica Elisabetei și a lui Karl Mierke. Face studii medii la Schwerin și Halle, iar între 1956 și 1961 urmează cursurile Facultăţii de Filologie a Universităţii din București, secția limba și literatura română și limbi romanice. În 1971 obţine titlul de doctor în filologie <span class="CharOverride-2">magna cum laude</span>, în urma susţinerii, la Berlin, a disertaţiei despre metafora în poezia de dragoste a lui Mihai Eminescu (<span class="CharOverride-2">Die Liebesauffassung Mihai Eminescus im Spiegel ihrer Bilder und Metaphern</span>). A fost cercetător știinţific la Institutul Central de Istorie Literară al Academiei de Știinţe din RDG, devenind în 1990–1991 șefa sectorului romanistică–anglistică–americanistică, continuând să colaboreze până în 2001. La Universitatea Humboldt din Berlin a ţinut prelegeri despre literatura română (1979–1981). Membră până în 1990 a Comitetului Naţional al RDG pentru studiile sud-est europene, este din 1994 membră a prezidiului Societăţii Sud-Est-Europa din München. Pentru întreaga activitate de mesageră a literaturii române în spaţiul german i s-a conferit în 1995 titlul de membră de onoare a Fundaţiei Culturale Române.</p>
			<p class="Heuristica-BASE"><span class="CharOverride-1">B.</span> debutează în 1966 cu un articol despre studii românești referitoare la Eminescu (în „Beiträge zur Romanischen Philologie” din Berlin). Au urmat numeroase colaborări atât la reviste germane, cât și românești: „Zur Gegenwartsliteratur in den romanischen Ländern”, „Weimarer Beiträge”, „Revista de istorie și teorie literară”, „Lettre internationale” (ediţia română) ș.a. sau în volumele colective <span class="CharOverride-2">Interferenţe culturale româno-germane</span> și <span class="CharOverride-2">Contribuţii ieșene de germanistică</span>. Studiile publicate aici (<span class="CharOverride-2">Despre problemele periodizării literaturii române</span>,<span class="CharOverride-2"> Literatura română a anilor ’70</span>,<span class="CharOverride-2"> Literatura română de după 1944</span>), postfeţele semnate la traducerile în germană ale unor romane precum <span class="CharOverride-2">Creanga de aur</span> (Mihail Sadoveanu), <span class="CharOverride-2">Bietul Ioanide</span> și <span class="CharOverride-2">Scrinul negru</span> (G. Călinescu), <span class="CharOverride-2">Delirul</span> (Marin Preda) și, nu în ultimul rând, medalioanele despre scriitorii români redactate în cadrul unor prestigioase lexicoane (<span class="CharOverride-2">Lexikon fremdsprachiger Schriftsteller von den Anfängen bis zur Gegenwart</span>, Leipzig, I–III, 1977–1980; <span class="CharOverride-2">Lexikon ost- und</span> <span class="CharOverride-2">südosteuropäischer Literaturen</span>, Leipzig, 1990; <span class="CharOverride-2">Kindlers Neues Literatur Lexikon</span>, München, ediţia a doua, I–XXI, 1988–1992) au contribuit substanţial la cunoașterea literaturii române în perimetrul cultural german. De o mare mobilitate intelectuală, posedând în egală măsură spirit analitic și putere de sinteză, <span class="CharOverride-1">B.</span> a reușit să ofere de-a lungul unui sfert de secol publicului german câteva antologii comentate, exemplare ca selecţie și informaţie. Se adaugă lucrarea de anvergură <span class="CharOverride-2">Rumänische Literaturgeschichte von den Anfängen bis zur Gegenwart </span>(1994), exegeză care încununează fericit cariera de excepţie a unei cercetătoare atât de devotate fenomenului cultural românesc. În numai 316 pagini sunt surprinse principalele aspecte ale literaturii române (de la folclor până la generaţia ’80 a secolului trecut), acordându-se un spaţiu amplu atât „emigraţiei interioare” (A.E. Baconsky, Adrian Marino, I. Negoiţescu, Nicolae Balotă și Alexandru Paleologu), cât și contribuţiei exilului (Mircea Eliade, Emil Cioran, Monica Lovinescu, Virgil Ierunca, Dumitru Ţepeneag, Paul Goma). O carte dedicată exclusiv exilului românesc apare mai întâi în 2001, publicată în traducere românească, iar în 2002 în limba germană. Aici, cum remarca Mircea Anghelescu, „sunt vizibile marile calităţi ale cercetătoarei, care găsește și pune în evidenţă liniile de forţă într-o materie aparent confuză”.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Rumänische Literaturgeschichte von den Anfängen bis zu Gegenwart</span>, Konstanz, 1994; <span class="CharOverride-2">Scriitori români din exil. 1945–1989</span>, tr. Tatiana Petrache și Lucia Nicolau, București, 2001; ed. (<span class="CharOverride-2">Rumänische Schriftsteller im Exil. 1945–1989</span>), Stuttgart, 2002. <span class="CharOverride-1">Antologii:</span> Marin Sorescu, Nichita Stănescu, Ioan Alexandru, Ana Blandiana<span class="CharOverride-2">, Gedichte,</span> Berlin, 1976; <span class="CharOverride-2">Lyrik aus Rumänien</span>, Leipzig, 1980; <span class="CharOverride-2">Die tanzende Katze. Rumänische Erzähler des 20. Jahrhunderts</span>, Leipzig, 1985; <span class="CharOverride-2">Erkundungen</span>, vol. II: <span class="CharOverride-2">33</span><span class="CharOverride-2"> rumänische Erzähler</span>, Berlin, 1985; <span class="CharOverride-2">Texte der</span> <span class="CharOverride-2">rumäni&#173;sc&#173;hen</span><span class="CharOverride-2"> Avantgarde. 1907–1947</span>, Leipzig, 1988; <span class="CharOverride-2">Auswahl „Poesiealbum 154 – Tudor Arghezi</span>”, Berlin, 1990; <span class="CharOverride-2">Rumänische Exilliteratur: 1945–1989 und ihre Integration heute</span>, München, 1999; <span class="CharOverride-2">Geschichtliche Mythen in den Literaturen und Kulturen Ostmittel- und Südosteuropas</span>, Stuttgart, 1999 (în colaborare).</p>
			<p class="Heuristica___m_RPR"><span class="CharOverride-1">Repere bibliografice: </span>Adrian Marino, <span class="CharOverride-2">Lucrări estetice despre avangardă</span>, TR, 1989, 6; Radu Ciobanu, <span class="CharOverride-2">O nouă antologie românească în RDG</span>, T, 1989, 5; Ov. S. Crohmălniceanu, <span class="CharOverride-2">Producţiile avangardei românești peste hotare</span>, R, 1989, 8; Andrei Corbea, <span class="CharOverride-2">Ego, Alter, Alter ego</span>, Iași, 1993, <span class="CharOverride-2">110–111</span>; Adrian Marino, <span class="CharOverride-2">O sinteză germană a literaturii române</span>, LAI, 1994, 66; Florin Manolescu, „<span class="CharOverride-2">Istoria literaturii române de la origini până în prezent” de Eva Behring</span>, „Synthesis”, 1994; Mircea M. Pop, <span class="CharOverride-2">Un eveniment editorial pentru literatura română</span>, ST, 1995, 6; Roxana Sorescu, <span class="CharOverride-2">Cu Eva Behring despre literatura exilului</span> <span class="CharOverride-2">românesc</span>, LCF, 1996, 45; Liviu Grăsoiu, <span class="CharOverride-2">O privire asupra exilului românesc,</span> CL, 2001, 1; Mioara Apolzan, <span class="CharOverride-2">Privire „din afară”. O carte despre exil</span>, RL, 2002, 2; Daniel Cristea-Enache, <span class="CharOverride-2">Vârstele exilului</span>, ALA, 2002, 601; Mircea Anghelescu, [<span class="CharOverride-2">Eva Behring</span>], RL, 2002, 30, ALA, 2004, 703. &#9;<span class="Semnatura">D.Gr.</span></p>
			<p class="Heuristica-PRIMUL"><span class="titlu-12">BEKE György</span> (3.VIII.1927, Ozun, j. Covasna – 20.I.2007, Budapesta), publicist, traducător. Face școala medie la Sfântu Gheorghe și studii universitare de filologie la Universitatea din Cluj. A lucrat ca reporter al ziarului „Népi Egység” din Sfântu Gheorghe (1947), apoi al cotidienelor „Romániai Magyar Szó” (1948–1952) și „Előre” (1953–1972) și al revistei „A Hét” (1973–1989) din București. După pensionare s-a stabilit în Ungaria. </p>
			<p class="Heuristica-BASE">Călător pasionat pe drumurile ţării, <span class="CharOverride-1">B.</span> a urmărit constant problemele relaţiilor culturale româno–maghiare, căutând urmele, semnele și manifestările unui destin cultural comun. Reportajele sale, adunate în mai multe volume, continuă tradiţiile cele mai bune ale scriitorilor sociografi maghiari din anii ’30 ai secolului trecut, făcând parte dintr-o categorie care a primit drept de cetăţenie în literatură. Un loc deosebit îl ocupă lucrarea <span class="CharOverride-2">Fără interpret</span> (1972), apărută simultan în limba română și în limba maghiară (<span class="CharOverride-2">Tolmács nélkül</span>, 1972), care cuprinde convorbiri cu 56 de scriitori români și maghiari despre relaţiile literare româno–maghiare. Cartea este o mărturie despre prietenia literară și un document al respectului reciproc, al solidarităţii umane. <span class="CharOverride-1">B.</span> s-a dovedit și un traducător devotat al prozei românești. În sfera preocupărilor sale intră atât proza literară, cât și cea știinţifică, atât proza contemporană, cât și cea din secolele trecute. Din Jean Bart traduce aproape toate nuvelele, precum și romanul <span class="CharOverride-2">Europolis</span> (1960), versiune tipărită apoi în repetate ediţii. Din proza contemporană dă tălmăciri în maghiară la <span class="CharOverride-2">Ce mult te-am iubit</span> de Zaharia Stancu (1970), <span class="CharOverride-2">Descoperirea familiei</span> de Ion Brad (1979), <span class="CharOverride-2">Săptămâna neterminată</span> de Petre Sălcudeanu (1971) și <span class="CharOverride-2">Drum deschis</span> de Șerban Nedelcu (1962). Mai traduce povestiri și nuvele de Emil Gârleanu, memorialul de călătorie al lui Dinicu Golescu, <span class="CharOverride-2">România pitorească </span>de Al. Vlahuţă. <span class="CharOverride-1">B.</span> alcătuiește și traduce o antologie de aforisme românești (1967) care, revizuită și lărgită, va apărea în alte două ediţii, sub titlul <span class="CharOverride-2">Kagylók tengerzúgáhrsal </span>(1971)<span class="CharOverride-2"> </span>și <span class="CharOverride-2">Vércseppek az író asztalán </span>(2000). Volumul cuprinde aforisme din <span class="CharOverride-2">Învăţăturile lui Neagoe Basarab către fiul său Theodosie</span>, din Dimitrie Cantemir, Anton Pann, Titu Maiorescu, M. Eminescu, I.L. Caragiale, N. Iorga, Tudor Arghezi, Mihail Sadoveanu, Lucian Blaga, Tudor Vianu, G. Călinescu ș.a., constituind un adevărat „florilegiu gnomico-sapienţial al literelor române” (Nicolae Balotă). Versiunile realizate sunt însoțite frecvent de studii introductive sau postfeţe în care se prezintă autorii și operele tălmăcite. Prin numeroasele sale articole, interviuri, recenzii și reportaje, unele reunite în volum și publicate la București sau la Budapesta, cum este seria <span class="CharOverride-2">Barangolások Erdélyben </span>(I–VII, 1996–2005), <span class="CharOverride-1">B.</span> a contribuit la apropierea literaturii și culturii românești de cititorii maghiari.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Fără interpret</span>,<span class="CharOverride-2"> </span>București, 1972; ed. (<span class="CharOverride-2">Tolmács nélkül</span>), București, 1972. <span class="CharOverride-1">Traduceri:</span> Alexandru Vlahuţă, <span class="CharOverride-2">Szépséges Románia </span>[<span class="CharOverride-2">România pitorească</span>], București, 1956; Emil Gârleanu, <span class="CharOverride-2">Elbeszélések </span>[<span class="CharOverride-2">Povestiri</span>], București, 1958, <span class="CharOverride-2">Akik a természet nyelvén szólnak </span>[<span class="CharOverride-2">Din</span> <span class="CharOverride-2">lumea celor cari nu cuvântă</span>], București, 1963, <span class="CharOverride-2">Az első fájdalom </span>[<span class="CharOverride-2">Cea dintâi durere</span>], București, 1974; Jean Bart, <span class="CharOverride-2">Europolis</span>, București, 1960; Șerban Nedelcu, <span class="CharOverride-2">Szabad úton </span>[<span class="CharOverride-2">Drum deschis</span>], București, 1962; <span class="CharOverride-2">Román aforizmák </span>[<span class="CharOverride-2">Aforisme românești</span>], București, 1967; ed. (<span class="CharOverride-2">Kagylók tengerzúgáhrsal </span>[<span class="CharOverride-2">Scoici cu vuietul mării</span>]), București, 1971; ed. (<span class="CharOverride-2">Vércseppek az iró asztalán </span>[<span class="CharOverride-2">Picături de sânge pe birou</span>]), București, 2000; Zaharia Stancu, <span class="CharOverride-2">Sirató </span>[<span class="CharOverride-2">Ce mult te-am iubit</span>], București, 1970; Petre Sălcudeanu, <span class="CharOverride-2">Csonkahét </span>[<span class="CharOverride-2">Săptămâna neterminată</span>], București, 1971; Dinicu Golescu, <span class="CharOverride-2">Utazásaim leirása. 1824, 1825, 1826 </span>[<span class="CharOverride-2">Însemnare a călătoriei mele. 1824, 1825, 1826</span>], București, 1977; Ion Brad, [<span class="CharOverride-2">Descoperirea familiei</span>], București, 1979; Dinu Săraru, <span class="CharOverride-2">Rokavadaszat </span>[<span class="CharOverride-2">Niște țărani</span>], București, 1983.</p>
			<p class="Heuristica___m_RPR"><span class="CharOverride-1">Repere bibliografice: </span>Polgár István, <span class="CharOverride-2">Jean Bart, „Europolis”</span>,<span class="CharOverride-2"> </span>IGZ, 1961, 1; Szemlér Ferenc, „<span class="CharOverride-2">România pitorească” în limba maghiară</span>, „Scânteia”, 1969, 8071; Török László, „<span class="CharOverride-2">Kagylók tengerzúgáhrsal”</span>, IGZ, 1972, 5; Balotă, <span class="CharOverride-2">Scriitori maghiari</span>, <span class="CharOverride-2">508–513</span>; <span class="CharOverride-2">Rom. magy. ir. lex</span>., I, <span class="CharOverride-2">189–191</span>.<span class="CharOverride-1"> &#9;</span><span class="Semnatura">O.K.</span></p>
			<p class="Heuristica-PRIMUL"><span class="titlu-12">BELCIU, Maya</span> (22.V.1926, Lugoj – 11.IV.2012, București), prozatoare. Este fiica Alexandrinei (n. Siminescu) și a lui Tiberiu Belciu, funcţionar. Face gimnaziul la Caransebeș și Craiova, iar liceul la Timișoara (Notre-Dame și Carmen Sylva), după care se înscrie la Facultatea de Drept din Cluj, dar va absolvi doi ani la Facultatea de Medicină și va trece apoi la Academia de Muzică și Artă Dramatică din Cluj, pe care o termină în 1948. În anul al doilea intră în trupa Teatrului Naţional din Cluj, după un timp se transferă la Teatrul „Maria Filotti” din Brăila, iar din 1957 la Teatrul Naţional din Timișoara. În 1961, în urma unui concurs, vine la București la Teatrul Regional (dramă și estradă). Renunţă la cariera teatrală și este angajată la Editura Meridiane, ca redactor la secţia teatru–cinema. <span class="CharOverride-1">B. </span>scrie versuri de la vârsta de paisprezece ani, publicându-le, începând din 1942, în revista pentru copii și studenţi „Ţara visurilor noastre”. Atunci își alege pseudonimul Maya Bistra, sub care colaborează la diferite reviste culturale din Timișoara și Cluj. Redactează, împreună cu Raoul Șorban, „caietele” de spectacol ale Teatrului Naţional din Cluj. Redebutează în „Luceafărul” (1964) cu un fragment de roman, și editorial cu romanul <span class="CharOverride-2">Blana de focă</span> (1966). Publică fragmente de roman, reportaje literare, interviuri, reportaje despre localităţi bănăţene în principalele reviste bucureștene și face filme documentare. </p>
			<p class="Heuristica-BASE">Acţiunea celui dintâi roman semnat de <span class="CharOverride-1">B.</span>, <span class="CharOverride-2">Blana de focă</span>, se desfășoară pe două planuri: real – un sat bănăţean și lumea fiordurilor nordice; imaginar – tradiţia evanescentă a lumii satului și fantomatica apariţie a unui marinar, prezenţă nicicând sigură, între vis și realitate. Ambele se lasă descoperite prin mijlocirea culorii specifice fiecărui tărâm în parte, prin diversitatea expresiei care, elocventă până la senzorialitate, atinge parcă esenţa lucrurilor și a faptelor, acestea mereu fulgurante, incisive, de o concentrată forţă epică. Al doilea roman, <span class="CharOverride-2">A XI-a poruncă</span> (1969), are la bază experienţa teatrală a autoarei. Scena și culisele ei sunt descrise cu o claritate analitică din care nu lipsesc nici melancolia, nici cinismul sau sinceritatea brutală, alternând într-un joc de trăiri subtile. <span class="CharOverride-2">Moartea centaurului</span> (1970), volum de proze scurte și nuvele, prefigurează romanul <span class="CharOverride-2">Dyonis sărmanu</span> (1984). Universul romanului este unul concentraţionar: într-un oraș care trebuia scufundat și reconstruit, sosește un ordin de „dispersare” a trei categorii de oameni: bătrâni, oligofreni și intelectuali. Aceștia trebuia să fie supuși la tot felul de experienţe de supravieţuire. Și <span class="CharOverride-2">Dyonis sărmanu</span> este conceput în dublu plan, al iubirii și al revoltei, bine sugerate prin simboluri cu accente pasionale, febrile. Există și un roman în roman, <span class="CharOverride-2">Trista poveste a doamnei Maderbach și a</span> <span class="CharOverride-2">domnului general Bem</span>, istoria contemporană legându-se astfel de istoria trecutului, la distanţă de un secol (1848). În romanul <span class="CharOverride-2">La cules de vipere </span>(1978) se mișcă o lume ruptă brusc și brutal de toate tradiţiile ei, de toate cutumele de clasă și de familie. O lume automatizată și bolnavă, victimă a unui morb ce macină dintotdeauna omenirea: acapararea și răzbunarea. Evocările sunt precise, stilul nervos, verva de povestitor e dublată de viziunea unui dramaturg. Personajele sunt un amestec de grotesc, ridicol și tragic, la limita dintre patetic și absurd. <span class="CharOverride-2">Vin americanii… destin amânat </span>(1998) interferează realităţi și destine din cea de-a doua parte a secolului al XX-lea, după ce în locul celor așteptaţi ţara cunoaște experienţa invadării de către Armata Roșie. Romanciera reconstituie atmosfera unei epoci de mari răsturnări, prin alăturarea unor scene din prezent cu altele aduse din amintire. Ramificată ca un arbore genealogic, pentru a urmări cât mai multe destine misterios îngemănate de istorie, cartea e scrisă cu ironie și gravitate, dar mai ales cu o vibraţie specială la amănunt, la inefabil, la insesizabil, element propriu prozei sale, aproape lirică fără a fi vreodată sentimentală, exactă și acidă fără a cădea în cinism. <span class="CharOverride-2">Întâmplare cu Zâna Mirării</span> (2002), o povestire cu inserţii autobiografice, se definește ca parte dintr-o „biografie a fantazării”.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Blana de focă</span>, București, 1966; ed. București, 2002; <span class="CharOverride-2">A XI-a poruncă,</span> București, 1969; <span class="CharOverride-2">Moartea centaurului</span>, București, 1970; <span class="CharOverride-2">La cules de vipere</span>, București, 1978; <span class="CharOverride-2">Dyonis sărmanu,</span> București, 1984; <span class="CharOverride-2">Vin americanii… destin amânat,</span> București, 1998; <span class="CharOverride-2">Întâmplare cu Zâna Mirării</span>, București, 2002. </p>
			<p class="Heuristica___m_RPR"><span class="CharOverride-1">Repere bibliografice: </span>Voicu Bugariu, <span class="CharOverride-2">„Blana de focă”</span>, AST, 1966, 5; Al. Săndulescu, <span class="CharOverride-2">„Blana de focă”</span>,<span class="CharOverride-2"> </span>GL, 1966, 41; Gabriel Dimisianu, <span class="CharOverride-2">„Blana de focă”</span>,<span class="CharOverride-2"> </span>VR, 1967, 5; Valeriu Cristea, <span class="CharOverride-2">„A XI-a poruncă”</span>, RL, 1969, 14; Mihai Ungheanu, <span class="CharOverride-2">„A XI-a poruncă”</span>,<span class="CharOverride-2"> </span>LCF, 1969, 32; Mircea Iorgulescu, <span class="CharOverride-2">„Moartea centaurului”</span>,<span class="CharOverride-2"> </span>RL, 1970, 40; Cornelia Ștefănescu, [<span class="CharOverride-2">Maya Belciu</span>], VR, 1979, 6, „Anotimpuri literare”, 2000, 17, RL, 2001, 21; Ungureanu, <span class="CharOverride-2">Imediata</span>, I, <span class="CharOverride-2">212–217</span>; Barbu Cioculescu, <span class="CharOverride-2">Putere de evocare</span>, LCF,1999, 16; Ada D. Cruceanu, <span class="CharOverride-2">Întâmplări cu Zâna Mirării</span>, „Reflex” (Reșiţa), 2002, 4–6; Gabriel Dimisianu, <span class="CharOverride-2">„Blana de focă”</span>,<span class="CharOverride-2"> </span>RL, 2003, 6; Ungureanu, <span class="CharOverride-2">Geografia lit.</span>, IV, <span class="CharOverride-2">24–26; In memoriam.Maya Belciu, </span>APF, 2012, 5<span class="CharOverride-2">.</span> &#9;<span class="Semnatura">C.Ș.</span></p>
			<p class="Heuristica-PRIMUL"><span class="titlu-12">BELCIUGĂŢEANU, Corneliu</span> (18.VII.1922, București – 11.IX.1973, București), poet. Este fiul italienistei Anita Belciugăţeanu. Urmează în Capitală cursurile școlii primare, apoi pe cele ale Liceului „Spiru Haret” și ale Facultăţii de Medicină, după care profesează ca medic psihiatru la Spitalul „Gheorghe Marinescu” din București.</p>
			<p class="Heuristica-BASE"><span class="CharOverride-1">B.</span> debutează cu un poem și cu un articol-confesiune în 1938 la „Vlăstarul”, revista literară a Liceului „Spiru Haret”. Colaborează sporadic, semnând recenzii și articole, la „Preocupări literare”, „Preocupări universitare”, precum și la mai puţin cunoscuta revistă,,Memnon”. Cele câteva poezii apărute în „Vlăstarul” nu anunţau în nici un fel fronda și agresivitatea exclusivistă etalate în <span class="CharOverride-2">Fugind de neant</span> (1946). Placheta, care inaugura colecţia „Confesiuni lirice” a Editurii Boema, este prefaţată de autor, cele cincisprezece poeme fiind însoţite de tot atâtea „autocomentarii” bizare. Ideea de la care pleacă <span class="CharOverride-1">B.</span> în consideraţiile introductive, cu aplicare la fiecare text din cuprins, ar fi aceea că poetul este cel mai bun (și singurul adevărat) critic al scrierilor sale. Autorul avansează, cu gravitate, premisa propriei genialităţi, care s-ar afla într-o antiteză tranșantă cu mediocritatea literaturii autohtone. Asocierea declarată, ca dimensiune a valorii, cu nume ca Verlaine, Hölderlin, Valéry, Pușkin, Byron, Shelley, Apollinaire, Keats, Stefan George, Hofmannsthal, Baudelaire, Leopardi, iar din literatura română cu Eminescu, Arghezi, Bacovia, <span class="CharOverride-1">B.</span> revendicându-și, cel puţin, egalitatea cu toţi aceștia, imprimă demonstraţiei o notă de comic grotesc. Autorul, încredinţat că produce „mutaţia speciei umane” și că fiecare lucrare a sa este destinată nemuririi, lansează și un „manifest fulgerat cu frenezie hugoliană”, recomandând un nou curent literar, „concretismul”, care-și propune „să liricizeze materialul special și arid al profesiunilor intelectuale”. În acest sens, se oferă și un „model”, <span class="CharOverride-2">Poema meningococului</span>, având ca temă elogierea semnificaţiilor poetice ale microbului în cauză. Apelul „teoreticianului” a rămas, desigur, fără ecou printre confraţi. Peste ani, în 1969, volumul <span class="CharOverride-2">Versuri din patru decenii</span> grupează producţia lui <span class="CharOverride-1">B.</span>, în funcţie de data elaborării lor, în trei secţiuni: 1937–1940, 1943–1949, 1956–1963. Alături de compoziţii cursive, bogate în imagini reușite sau mărturisind influenţe folclorice elegant asimilate, sunt incluse pasteluri calme, cu o melodică interioară bine cumpănită, dar și demonstraţii ostentative de versificare preţioasă.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Fugind de neant</span>, București, 1946; <span class="CharOverride-2">Versuri din patru decenii</span>, pref. Miron Radu Paraschivescu, București,1969.</p>
			<p class="Heuristica___m_RPR"><span class="CharOverride-1">Repere bibliografice: </span>Piru, <span class="CharOverride-2">Panorama</span>,<span class="CharOverride-2"> 182–184</span>; Emil Manu, <span class="CharOverride-2">Medicină și poezie</span>, LCF, 2004,14. &#9;<span class="Semnatura">C.P.</span></p>
			<p class="Heuristica-PRIMUL"><span class="titlu-12">BELDEANU, Adrian</span><span class="CharOverride-1"> </span>(10.VI.1935, Lugoj – 30.VI.1994, București), poet, prozator. Fiu al unui medic veterinar, <span class="CharOverride-1">B.</span> a absolvit liceul la Bârlad (1952), urmând apoi, la București, Școala de Literatură „M. Eminescu” (1952–1954) și Facultatea de Drept (1954–1958). Din 1959 s-a înscris în barou și a funcţionat ca avocat pledant. Debutează la „Luceafărul” în 1966. Prima carte, <span class="CharOverride-2">Vitralii cu păsări</span>, îi apare în 1967. Desfășoară regulat și activitate publicistică (mai ales cronică plastică) în revistele conduse de Eugen Barbu (în „Săptămâna culturală a Capitalei”, semnează, în serial, între 1973 și 1977, un <span class="CharOverride-2">Dicţionar plastic selectiv</span>, alcătuit din articole micromonografice despre plasticieni români contemporani), scriitor de care este apropiat și care îl sprijină. </p>
			<p class="Heuristica-BASE">Ca poet, <span class="CharOverride-1">B.</span> a produs compuneri intimiste și calofile, de atmosferă și de expresie îngrijit-ingenioasă, convenţională, vădind abilitate și „meserie”. Poemele lui sunt crochiuri, pasteluri ori tablouri (de interior, cu recuzită domestică etc.), montaje de imagini și descripţii detaliate și consistente (uneori parcă prea insistent exploatate), dublate de mici solilocvii, de „declaraţii” ori comentarii lirice intermitente. La orizontul epocii în care a fost scrisă și publicată, este o poezie banală, „corectă”, nu dezagreabilă, incontestabil rutinieră și minoră. O anumită atmosferă casnică și gastronomică poate uneori aminti, prin ingrediente și recuzită, de cea din lirica lui Emil Brumaru ori a lui George Almosnino, însă fără concreteţea fascinant-enigmatică obţinută de aceștia, fără fior, mai degrabă marcată de un fel de suficienţă discret egolatră și compromisă prin proliferarea mecanică a expresiei, prin metaforizarea previzibilă (chiar atunci când e construită în genul șaradei, și ea limitat surprinzătoare). Poetul a practicat și formele prozodice fixe (rondelul, sonetul). Romanele lui <span class="CharOverride-1">B.</span> – <span class="CharOverride-2">Canapeaua cu pisici</span> (1971), <span class="CharOverride-2">Să mai câștigi o zi</span> (1972) – constituie un fel de completare prozastică a poemelor, ţinând de aceeași viziune măruntă, hedonistă, intimistă, intensiv și neconvingător sinestezică, cu scurte, rapid istovite elanuri generalizatoare și pilduitoare. Pe ample porţiuni discursul narativ se plasează la limita dintre reportaj și consemnarea diaristică. Priceperea exprimării și o oarecare înzestrare pentru observaţia detaliată nu sunt susţinute de aptitudinea construcţiei romanești. Prozatorul practică un descriptivism atent, omniprezent: se succedă peisaje, interioare, toalete și veșminte sau vestimentaţii, piese de mobilier și alte obiecte (artistice sau utilitare, tehnice sau artizanale etc.), toate supuse unei descripţii minuţioase, ironic-vioi comentate. De același tratament au parte și fizionomiile sau trupurile umane (în special feminine). În fond, romanele lui <span class="CharOverride-1">B. </span>sunt, în bună parte, formate din publicistică de observaţie – în sens larg – mondenă, travestită în proză de ficţiune. Vigoarea epică e cvasinulă, „conflictele” convenţionale, minimale, arhicunoscute, iar pasajele analitice de asemenea superficiale. E vorba de romane (semi)populare, kitsch, fie și moderat. Marcate de o înclinaţie spre consemnarea unui anumit hedonism erotic, ele pun în scenă povești de dragoste sau aventuri amoroase, consumate în medii „moderne” și „mondene” ale citadinismului anilor ’60–’70 ai secolului trecut. Personajele, care lucrează în institute de proiectări ori sunt balerine, pictori, gazetari etc., se preocupă de vestimentaţie, de confortul lor domestic și de amenajarea rafinată a locuinţei, dau – sau se duc la – petreceri dansante, la care se bea neapărat whisky Black &amp; White și se dansează după ultimele șlagăre ale momentului, unele au automobil propriu etc. E o lume de epicurei, unii cam cinici, chiar abjecţi, alţii, mai puţin reliefaţi, par „pozitivi” moralmente, în ultimă analiză. Nu se poate contesta însă o anumită validitate a reconstituirii cotidianului, detaliile percepţiei fiind convingătoare. E o panoramare – convenţională, dar pitorească, cu un vag farmec retro – a epocii barului Katanga, a muzicii lui Adamo, a ceaiurilor dansante cu magnetofon, a generalizării frigiderului și televizorului, a primelor „autoturisme proprietate personală”, dar și (încă) a locuirii „la comun” ș.a.m.d. În <span class="CharOverride-2">Să mai câștigi o zi</span> statutul de avocat al protagonistului-narator dă prilejul etalării unei serii de cazuri (procesuale, juridice), motivând mici „reportaje” sau portrete umane voite pitorești. </p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Vitralii cu păsări</span>, București, 1967; <span class="CharOverride-2">Corrida</span>, București, 1968; <span class="CharOverride-2">Variaţiuni pentru speranţă</span>, București, 1970; <span class="CharOverride-2">Canapeaua cu pisici</span>, București, 1971; <span class="CharOverride-2">Să mai câștigi o zi</span>, București, 1972; <span class="CharOverride-2">Ceasornicul de</span> <span class="CharOverride-2">aer</span>, București, 1974; <span class="CharOverride-2">Floarea de</span> <span class="CharOverride-2">fân</span>, București, 1977; <span class="CharOverride-2">Ceaiul de la ora cinci</span>, București, 1983; <span class="CharOverride-2">Tacâmuri de argint</span>, București, 1983; <span class="CharOverride-2">A treia repriză</span>, București, 1988. </p>
			<p class="Heuristica___m_RPR"><span class="CharOverride-1">Repere bibliografice: </span>Dinu Flămând, <span class="CharOverride-2">Adrian Beldeanu</span>, ST, 1969, 4; Dumitru Micu, <span class="CharOverride-2">„Corrida”</span>, RL, 1969, 41; Ioan Neacșu, <span class="CharOverride-2">„Corrida”</span>, ATN, 1969, 10; Ilie Constantin, <span class="CharOverride-2">„Variaţiuni pentru speranţă”</span>, RL, 1970, 26; Val Condurache, <span class="CharOverride-2">„Să mai câștigi o zi”</span>, CRC, 1972, 37; Emil Manu, <span class="CharOverride-2">„Floarea de fân”</span>, SPM, 1978, 381;<span class="CharOverride-1"> </span>Regman, <span class="CharOverride-2">Noi explorări</span>, <span class="CharOverride-2">238–242. &#9;</span><span class="Semnatura">N.Br. </span></p>
			<p class="Heuristica-PRIMUL"><span class="CharOverride-1">BELDEANU, Ion</span> (22.VIII.1939, Zamostea, j. Suceava), poet, prozator, gazetar. Este fiul Olimpiei (n. Irimescu) și al lui Ion Beldeanu, militar căzut pe front la Odessa (1941). A absolvit Școala Pedagogică din Rădăuţi (1956), apoi a urmat cursurile unei școli postliceale de bibliotecari (1957–1959) și pe cele ale Facultăţii de Filologie de la Universitatea „Al. I. Cuza” din Iași, după care, vreme de un an, a fost învăţător la ţară, iar din 1966 s-a consacrat gazetăriei. A lucrat în presa locală, apoi a devenit corespondent Agerpres pentru judeţul Suceava. A făcut parte din echipa care, în 1981, a fondat Cenaclul Suceava al Uniunii Scriitorilor și care a realizat publicaţia „Pagini bucovinene”, supliment al revistei „Convorbiri literare”. A fost secretar, apoi președinte al Societăţii Scriitorilor Bucovineni (din 1995). Între 1999 și 2010 a fost redactor-șef la „Bucovina literară”. Ca poet, a debutat în 1964 la „Ateneu”. A colaborat la numeroase reviste literare și de cultură, semnând și cu pseudonimul Ioanid Deleanu. A fost recompensat, între altele, cu Premiul pentru Poezie pe anul 1995, acordat la Festivalul Naţional de Literatură „Mihai Eminescu” de la Suceava–Putna, cu Premiul Filialei Iași a Uniunii Scriitorilor (1996, 2002) și cu Premiul Uniunii Scriitorilor din Republica Moldova (2002).</p>
			<p class="Heuristica-BASE">Primul volum de versuri al lui <span class="CharOverride-1">B.</span>, <span class="CharOverride-2">Mirele pâinii</span> (1976), evidenţiază rafinamentul metaforic specific promoţiei ’70, chemat parcă, în cazul său, de splendoarea peisajului bucovinean. Idilismului calofil i se asociază sentimentalismul discret și incantaţia elegiacă. În <span class="CharOverride-2">Bună seara, frumoasă poveste</span> (1981) aceeași tehnică a „acuarelei” combină abil nuanţele, lirismul confesiv fiind marcat de o „cuminte melancolie”. În <span class="CharOverride-2">Armura solară</span> (1983) peisajul e mirific, lumina îl face strălucitor sau îi relevă transparenţa. Se regăsește aici „eșarfa melancoliei” care învăluie elegia subtil ticluită. Totodată, un segment important al scrisului lui <span class="CharOverride-1">B.</span> este poezia erotică, închinată adesea frumoasei numite Eldòra, misterios alter ego ce își va schimba treptat semnificaţiile, devenind jumătatea nocturnă a poemului însuși. În <span class="CharOverride-2">Lecţia de melancolie</span> (1987) elegia nu mai este menţionată în titluri, însă rezonanţa ei persistă, căpătând accente bacoviene. În <span class="CharOverride-2">Seminţe eterne</span> (1990) evocării elegiace a ţinutului bucovinean și a neamului din care se trage poetul i se adaugă oda „ostașilor căzuţi la datorie” și „lauda cuvântului” în care „susură cântecul” gliei. Sesizând riscul de a se bloca într-un lirism minor, al efectelor, poetul își dezvăluie un alt chip în <span class="CharOverride-2">Proba mea de viaţă</span> (1995). Tonalitatea sentimental-melancolică e „bruiată” de rostirea ironică sau chiar de strigătul sarcastic. Schimbarea e și mai vizibilă în următoarele cărţi: <span class="CharOverride-2">Indiferenţa textului</span> (2005), <span class="CharOverride-2">Chiar dacă?</span> (2008) și <span class="CharOverride-2">Dimineţi fără glorie</span> (2011). Sufocat de „aerul puturos/ al fiecărei dimineţi”, copleșit de simbolurile agresiunii, pe care le întâlnește peste tot, poetul nu își mai găsește salvarea decât în cuvinte: „Nu mă pot apăra decât cuvintele/ Ies în stradă și aud grohăitul rinocerilor/ care dau năvală”. Potenţialului taumaturgic al cuvintelor i se adaugă frecvent miza identitară a utilizării lor în discurs. Poetul pare din ce în ce mai preocupat de reliefarea, prin cuvinte, a desenului unei fiinţe care se străduiește să depășească limitele provinciei. Procesul se încheie adesea cu o contabilizare ironică a minusurilor existenţiale: „am fost aici și am numărat/ toate corăbiile noastre eșuate”. Ca prozator, <span class="CharOverride-1">B.</span> debutează cu un volum de reportaje literare, realizat în colaborare cu Alexei Rudeanu și intitulat <span class="CharOverride-2">Destine din Nord </span>(1974). Aici contactul gazetarului cu realitatea imediată nu împiedică, ci stimulează absorbirea contingentului într-o realitate permanentă și reprezentativă (locuri pitorești, îndeletniciri, mentalităţi specifice etc.). <span class="CharOverride-2">Albastru de Bucovina </span>(1979) restrânge această reprezentare la spaţiul indicat de titlu, spaţiu transformat într-un decor fermecător, din care au dispărut plutașii, dar nu și caii de la Brodina, locuri în care frumuseţea naturii e concurată de munca omului, ajuns chiar să decoperteze un vârf de munte din Călimani pentru a-i exploata zăcământul de sulf. <span class="CharOverride-2">După-amiaza unei amintiri</span> (1985) se apropie mai mult de ficţiune, reportajului propriu-zis i se substituie portretul și dialogul cu un interlocutor devenit personaj literar (femeia frumoasă, bărbatul viteaz, de pildă). Experienţa gazetarului e un pretext pentru autorul de proză scurtă. În <span class="CharOverride-2">Iarba iubirii</span> (1989) reporterul-scriitor poposește acasă la Nicolae Labiș sau la Ciprian Porumbescu, face istoria plutăritului, prezintă „cronicile” și casa-muzeu a lui Toader Hrib de la Arbore, descrie ţinutul Ostrei, codrii Rădăuţilor, Cetatea Sucevei, reproduce discuţii, conturează portrete. În proza lui <span class="CharOverride-1">B.</span> se regăsesc pitorescul nuanţat și lirismul contemplativ-sentimental al poetului. <span class="CharOverride-2">Bucovina care ne doare</span> (I–III, 1996–2007) este un dosar de documente și impresii referitoare la ce au fost și ce sunt acum zonele Bucovina de Nord și Ţinutul Herţei. Ceea ce au trăit și trăiesc azi românii din aceste teritorii înstrăinate de ţară este reconstituit prin note de călătorie, prin relatarea participării la acţiuni culturale, prin reproducerea unor texte apărute în presa locală sau prin comentarii pe marginea unor cărţi cu tematică bucovineană. Din nou gazetarul și scriitorul colaborează eficient. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Destine din Nord</span> (în colaborare cu Alexei Rudeanu), Iași, 1974; <span class="CharOverride-2">Mirele pâinii</span>, București, 1976; <span class="CharOverride-2">Albastru de Bucovina</span>, București, 1979; <span class="CharOverride-2">Bună seara, frumoasă poveste</span>, Iași, 1981; <span class="CharOverride-2">Armura solară</span>, București, 1983; <span class="CharOverride-2">După-amiaza unei amintiri</span>, Iași, 1985; <span class="CharOverride-2">Lecţia de melancolie</span>, Cluj-Napoca, 1987; <span class="CharOverride-2">Iarba iubirii</span>, Iași, 1989; <span class="CharOverride-2">Seminţe eterne</span>, București, 1990; <span class="CharOverride-2">Proba mea de viaţă,</span> Iași, 1995; <span class="CharOverride-2">Bucovina care ne doare</span>, I–III, Iași, Suceava, 1996–2007; <span class="CharOverride-2">O dimineaţă pentru fiecare</span>, Suceava, 1998; <span class="CharOverride-2">Ceaiul de după execuţie</span>, Timișoara, 1999; <span class="CharOverride-2">Glontele de cucută</span>, Timișoara, 2001; <span class="CharOverride-2">Realitatea are chipul tău</span>, Cluj-Napoca, 2002; <span class="CharOverride-2">Indiferenţa textului</span>, Timișoara, 2005; <span class="CharOverride-2">Starea de vid</span>, Suceava, 2005; <span class="CharOverride-2">Chiar dacă ?</span>, Timișoara, 2008; <span class="CharOverride-2">Dimineţi fără glorie</span>, Iași, 2011; <span class="CharOverride-2">Cămașa de trecere, </span>pref. Adrian Dinu Rachieru, postfaţă Ioan Holban, Suceava, 2012. </p>
			<p class="Heuristica___m_RPR"><span class="CharOverride-1">Repere bibliografice: </span>Constantin Călin, <span class="CharOverride-2">„Mirele pâinii”</span>, ATN, 1977, 129; Al. Cistelecan, <span class="CharOverride-2">Vitrina cu cărţi</span>, F, 1982, 5; Valentin Tașcu, <span class="CharOverride-2">„Bună seara, frumoasă poveste”</span>, ST, 1982, 8; Liviu Papadima, <span class="CharOverride-2">„Lecţia de melancolie”</span>, TBR, 1988, 375; Liviu Leonte, <span class="CharOverride-2">O nouă lecţie de melancolie</span>, CRC, 1995, 12; Mircea A. Diaconu, <span class="CharOverride-2">„Proba mea de viaţă”</span>, PSS, 1995, 12; Ioan Holban, [<span class="CharOverride-2">Ion Beldeanu</span>], RL, 1999, 9, CL, 2003, 5; Vlad Sorianu, <span class="CharOverride-2">Între simbolism și expresionism</span>, ATN, 2000, 39; Constantin Pricop, <span class="CharOverride-2">Cu buzunarele pline de vrăbii</span>, „Bucovina literară”, 2000, 7–8; Constantin Ciopraga, <span class="CharOverride-2">Proze recente</span>, CL, 2002, 11; Geo Vasile, <span class="CharOverride-2">Filonul orfic și alte măști stilistice</span>,<span class="CharOverride-2"> </span>LCF, 2003, 28; Gheorghe Grigurcu, <span class="CharOverride-2">Dincolo de provincie</span>, RL, 2003, 32; Ioan Moldovan, <span class="CharOverride-2">În căutarea bunului echilibru</span>, F, 2006, 7–8; Emanuela Ilie, <span class="CharOverride-2">Ion Beldeanu–70</span>, CRC, 2009, 3; Tudorel Urian, <span class="CharOverride-2">Melancolii și dileme</span>,<span class="CharOverride-2"> </span>RL, 2009, 11. &#9;<span class="Semnatura">D.D., E.I.</span></p>
			<div class="_idGenObjectLayout-1">
				<div id="_idContainer042">
					<div id="_idContainer040" class="Basic-Text-Frame">
						<p class="Titlu-Nume-H">BELDICEANU, Neculai</p>
						<p class="Titlu-mic-DATE"> (24.X.1844, Preutești, j. Suceava – 2.II.1896, Iași), poet. </p>
					</div>
					<div id="_idContainer041" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05B_710-765_BanescuN-Belicov-web-resources/image/beld1.jpg" alt="" />
					</div>
				</div>
			</div>
			<p class="Heuristica-PRIMUL">Tatăl, Nicolae Beldiceanu, avea moșie la Preutești; pierzând-o, ajunge judecător la Tribunalul din Suceava. Mama, Elena, descindea, de asemenea, dintr-o familie de mici boieri din Preutești. <span class="CharOverride-1">B.</span> a copilărit în sat și a învăţat la Fălticeni și la Iași, unde a urmat cursurile Academiei Mihăilene. A ocupat funcţii administrative: subprefect, comisar de poliţie. Între 1870 și 1874 era profesor suplinitor de limba română și latină la Liceul „Alecu Donici” din Fălticeni. Transferat în Botoșani (preda istoria și geografia), apoi la Iași, a rămas până la sfârșitul vieţii profesor (și director) la o școală de meserii și la Gimnaziul „Ștefan cel Mare”. Despărţirea de soţie, după douăzeci de ani de căsnicie, a pus la grea încercare sănătatea poetului, bolnav de nervi în ultimii ani de viaţă. A murit în urma unei comoţii cerebrale. <span class="CharOverride-1">B.</span> a fost în multe privinţe un om interesant. Citea mult și era pasionat de arheologie, epigrafie, numismatică. A învăţat paleoslava pentru a traduce vechi inscripţii, a strâns o bogată colecţie de hrisoave și de monede antice, pe care a donat-o Institutului de Geologie din Iași. A descoperit, la Cucuteni, urmele celei mai vechi civilizaţii de pe teritoriul ţării noastre. Singur sau împreună cu profesorul Grigore Buţureanu, a făcut săpături arheologice la Rădășeni, Preutești, Belcești, Dolhasca, Siret, Volovăţ, Sârca ș.a. Plănuia o lucrare fundamentală pentru istoria ţării, inspirată de <span class="CharOverride-2">Corpus Inscriptionum</span> <span class="CharOverride-2">Latinarum</span> al lui Theodor Mommsen. S-a numărat printre fondatorii Societăţii Știinţifice și Literare din Iași. A publicat două lucrări de arheologie, <span class="CharOverride-2">Antichităţile de la Cucuteni</span> (1885) și <span class="CharOverride-2">Epitaful aflat la Bunești </span>(1888). În manuscris a lăsat lucrarea <span class="CharOverride-2">Inscripţiile și notele adunate din</span> <span class="CharOverride-2">mănăstirile Moldovei și Bucovinei</span>. Îl interesau istoria pământului, evoluţia speciilor, originea omului. Împreună cu Eduard Gruber a făcut experienţe psihologice în domeniul „audiţiei colorate”, adică al corespondenţei sunet–culoare. Era membru al Academiei de Știinţe din Berlin.</p>
			<p class="Heuristica-BASE">Ca poet, <span class="CharOverride-1">B.</span> a debutat în 1863 la ziarul lui B.P. Hasdeu, „Lumina”. O perioadă a publicat pasteluri în „Convorbiri literare” (1872–1881) și un timp a frecventat cenaclul junimist, iar ulterior a editat revista „Cultura” (1883). Decisive în formaţia lui au fost însă apropierea de socialiștii ieșeni și colaborarea la „Contemporanul”. Poezia sa se înscrie astfel în lirica socială, protestatară și umanitară. În „Contemporanul” îi apar <span class="CharOverride-2">Dezmoșteniţii, Lăutarul, Vechituri</span>, <span class="CharOverride-2">Amur&#173;&#173;gul </span><span class="CharOverride-2">veacului,</span> piese în care, înrâurit de ideologia socialistă, evoluează spre un umanita&#173;rism militant. În 1887, în urma unor neînţelegeri cu <br />V.G. Morţun, <span class="CharOverride-1">B.</span> părăsește cercul „Contem&#173;poranului” și își formează un cenaclu propriu, din care au făcut parte Eduard Gruber, Artur Gorovei, Izabela Sadoveanu, D. Anghel, A. Steuerman, Artur Stavri, Vasile Lateș. La ședinţe a participat de mai multe ori Ion Creangă, care a citit, la 4 mai 1888, o parte inedită din <span class="CharOverride-2">Amintiri din</span> <span class="CharOverride-2">copilărie</span>. <span class="CharOverride-1">B.</span> l-a încurajat pe D. Anghel, aflat la începuturile carierei sale literare. Intenţiona să scoată o publicaţie a cenaclului, sub conducerea lui C. Dobrogeanu-Gherea, dar cercul s-a dizolvat în 1889, prin plecarea lui Gruber în străinătate, a lui Artur Stavri la București și, mai ales, datorită izolării lui <span class="CharOverride-1">B.</span>, deprimat de moartea unuia dintre copii. Versurile și le strânge în volumul <span class="CharOverride-2">Poezii</span> (1893). Creaţii după modele folclorice dă în culegerea <span class="CharOverride-2">Doine</span> (1893). Părăsind tradiţionalismul primei perioade – pasteluri în maniera Alecsandri, meditaţii în nota decepţionismului posteminescian (<span class="CharOverride-2">Geniu și nefericire</span>) –, <span class="CharOverride-1">B.</span> a încercat o nouă formulă prin abordarea unei tematici care de obicei formează obiectul știinţelor exacte. Un amplu poem, <span class="CharOverride-2">Pământul,</span> evocă geneza și istoria planetei, erele geologice, apariţia omului. A teoretizat poliritmia, experimentând-o, pe teme tradiţionaliste, în poema <span class="CharOverride-2">Ţăranii.</span> Vorbește, pentru prima dată la noi, despre versul polifonic și <span class="CharOverride-2">Poliritmicele </span>sale anunţă tehnici ale poeziei ce vor fi experimentate de simboliști. Când reușește să se desprindă de cadre prestabilite și să exprime cu spontaneitate impulsurile sufletului (<span class="CharOverride-2">Sorin</span>), lirica lui capătă simplitate, iar unele accente grave îl apropie, surprinzător, de Tudor Arghezi. Alteori sonorităţi sprintene anunţă ritmurile primăvăratice ale lui St. O. Iosif. <span class="CharOverride-1">B.</span> este autorul unei drame, <span class="CharOverride-2">Dorman</span>, cu un subiect situat în perioada formării poporului român, dramă ce a servit ca libret de operă (muzica Eduard Caudella), precum și al unei satire în versuri, <span class="CharOverride-2">Tala. Nuvelă contimporană </span>(1882), având ca model poemul <span class="CharOverride-2">Rolla</span> al lui Alfred de Musset.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Tala. Nuvelă contimporană</span>, Iași, 1882; <span class="CharOverride-2">Poezii</span>, Iași, 1893; <span class="CharOverride-2">Doine</span>, Iași, 1893; <span class="CharOverride-2">Poezii</span>, pref. I. Vitner, București, 1951.</p>
			<p class="Heuristica___m_RPR"><span class="CharOverride-1">Repere bibliografice: </span>Raicu Ionescu-Rion, <span class="CharOverride-2">Arta revolu&#173;ţionară</span>, îngr. și introd. Victor Vișinescu, București, 1972, <span class="CharOverride-2">107–112</span>; Anghel–Iosif, <span class="CharOverride-2">Portrete</span>, <span class="CharOverride-2">3–9</span>; Călinescu, <span class="CharOverride-2">Ist. lit.</span> (1941), <span class="CharOverride-2">482–483</span>, <span class="CharOverride-2">Ist. lit.</span> (1982), <span class="CharOverride-2">547–54</span>8; Cioculescu–Streinu–Vianu, <span class="CharOverride-2">Ist. lit.</span>,<span class="CharOverride-2"> 199–200</span>; G. G. Ursu, <span class="CharOverride-2">N. Beldiceanu</span>, București, 1961; Streinu, <span class="CharOverride-2">Versificaţia</span>, <span class="CharOverride-2">178–179</span>; <span class="CharOverride-2">Ist. lit.</span>, III, <span class="CharOverride-2">574–576</span>; <span class="CharOverride-2">Dicţ. lit. 1900</span>, <span class="CharOverride-2">95–96</span>;<span class="CharOverride-2"> Dicţ. scriit. rom.</span>,<span class="CharOverride-2"> </span>I, <span class="CharOverride-2">252–254</span>; Lelia Nicolescu, <span class="CharOverride-2">Beldicenii</span>, Cluj-Napoca, 2010, <span class="CharOverride-2">14–75. &#9;</span><span class="Semnatura">S.C.</span></p>
			<div class="_idGenObjectLayout-1">
				<div id="_idContainer045">
					<div id="_idContainer043" class="Basic-Text-Frame">
						<p class="Titlu-Nume-H">BELDICEANU, <br />Nicolae N. <br /><span class="CharOverride-5">(15.V.1881, Rădășeni, j. Suceava – 9.VI.1923, Sibiu), prozator. </span></p>
					</div>
					<div id="_idContainer044" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05B_710-765_BanescuN-Belicov-web-resources/image/bledicn_5.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Aglaei, fiica preotului Gheorghe Lateș din Rădășeni, și al lui Neculai Beldiceanu, poetul de la „Contemporanul”. <span class="CharOverride-1">B.</span>, încredinţat tatălui în urma despărţirii părinţilor, își face studiile secundare în Iași. La Liceul Naţional îl cunoaște pe Mihail Sadoveanu și, din 1896, cei doi rămân legaţi printr-o nezdruncinată prietenie, evocată de Sadoveanu în <span class="CharOverride-2">Anii de ucenicie</span> și de <span class="CharOverride-1">B.</span> într-o proză intitulată <span class="CharOverride-2">Visuri</span>. Împreună au tradus din I.S.Turgheniev <span class="CharOverride-2">Povestiri vânătorești</span>, plănuind și un roman satiric, <span class="CharOverride-2">Isprăvile părintelui Tărăboi</span>; materia unor povestiri sadoveniene din <span class="CharOverride-2">Crâșma lui Moș Precu</span> se trage din acest proiect. Constrâns să-și găsească o slujbă, <span class="CharOverride-1">B.</span> vine la București, unde locuia mama sa. Începe să frecventeze Academia Liberă de Muzică și Artă Dramatică a poetului Theodor M. Stoenescu. În 1900 publică în „Revista literară”, debutul, sub pseudonimul N.B. Rădășeanu, fiind o traducere din <span class="CharOverride-6">é</span>mile Zola. Colaborează la „Revista modernă”, „Pagini alese”, „Zeflemeaua”. În „Sămănătorul” proza și versurile sale sunt susţinute de încurajarea generoasă a criticii lui N. Iorga. <span class="CharOverride-1">B.</span> își câștigă viaţa ca funcţionar. Era căsătorit cu Victoria, fiica lui Ioan Nădejde și a Sofiei Nădejde. În 1905 îi apăruse volumul de nuvele <span class="CharOverride-2">Chipuri de la mahala</span>, urmat de <span class="CharOverride-2">Cea dintâi iubire</span> (1908), <span class="CharOverride-2">Maica Melania</span> și <span class="CharOverride-2">Taina</span> (1909), <span class="CharOverride-2">Povestiri mărunte </span>și <span class="CharOverride-2">Un singuratic</span> (1910), <span class="CharOverride-2">Neguri</span> și <span class="CharOverride-2">La un han, odată…</span> (1911), <span class="CharOverride-2">Chilia dragostii</span> (1913), <span class="CharOverride-2">Fetiţa doctorului</span> (1914). Prezent în periodicele vremii („Făt-Frumos”, „Voinţa românească”, „Facla”, „Convorbiri literare”, „Minerva”, „Viaţa socială”, „Universul literar”, „Ramuri”, „Dimineaţa”, „Drum drept”), devenise în 1909 membru fondator al Societăţii Scriitorilor Români și în 1914 făcea chiar parte din comitetul societăţii în calitate de cenzor, alături de Gala Galaction. Avea și preocupări legate de teatru: în 1912 Teatrul Naţional din Craiova anunţă deschiderea stagiunii cu două comedii de <span class="CharOverride-1">B.</span>, <span class="CharOverride-2">O inaugurare</span> și <span class="CharOverride-2">La manevre</span>, în 1915 tălmăcea o piesă a lui Francis de Croisset, <span class="CharOverride-2">Uliul</span>, iar în 1917 Teatrul Naţional din Iași obţine un succes cu drama <span class="CharOverride-2">În întuneric</span>. Anii primei conflagraţii mondiale îl găsesc soldat într-un regiment, iar în 1917 este chemat în redacţia ziarului de front „România”, sub conducerea lui M. Sadoveanu. Publică volumele de povestiri <span class="CharOverride-2">Prăpastia lui Hortopan</span> (1918), <span class="CharOverride-2">Fântâna balaurului</span> (1920), <span class="CharOverride-2">Ospăţul</span> (1921). După război face parte din conducerea Editurii Luceafărul din Chișinău, lucrează un almanah pentru Basarabia, publică în „Adevărul” din București și în „Dreptatea” din Chișinău pledoarii pentru refacerea prin cultură a unităţii neamului, colaborează la „Școala Basarabiei” și „Glasul Bucovinei”, înfiinţează societatea Cetatea Luminii. Publicistica din această perioadă este reunită în culegerea <span class="CharOverride-2">Între Prut și Nistru</span> (1922). Cu toate că apărea în „Ţara nouă”, „Straja”, „Lamura”, „Stropi de rouă”, „Ora”, „Gândul nostru”, <span class="CharOverride-1">B.</span> se simţea singur, marginalizat. Apar și primele semne de boală mintală. A fost internat la Mărcuţa, apoi la Sibiu, unde și moare. Volumul pe care îl pregătea, <span class="CharOverride-2">În munţii Bulgariei</span>, nu a mai fost editat; în manuscris a lăsat o piesă de teatru, <span class="CharOverride-2">Floarea morţii</span>, care urma să intre în repetiţie pe scena Naţionalului ieșean. </p>
			<p class="Heuristica-BASE">Înainte de a descoperi viaţa, ca prozator, <span class="CharOverride-1">B.</span> a avut imaginea ei fixată prin grila maeștrilor pe care, într-o admiraţie fidelă, i-a urmat toată viaţa: Guy Maupassant, M. Sadoveanu, I.L. Caragiale. Cartea de debut, <span class="CharOverride-2">Chipuri de la mahala</span>, vădea influenţe venind dinspre Caragiale. Ele se situează la nivelul cel mai vizibil: în limbajul personajelor, imitat pentru efectul de ridicol ilar, nu ca mărturie a golului interior ce îl generează. Totuși, cu sfială, <span class="CharOverride-1">B.</span> reușește să aducă în aceste încercări o notă proprie: în lumea micilor drame, mereu aceleași, comice, meschine ori vulgare, o clipă de duioșie, amintirea inocenţei pierdute, trezită de valsul melancolic al caterincii, vorbind despre omenescul periferiei (<span class="CharOverride-2">La Filaret</span>, <span class="CharOverride-2">Romanţa</span>). Alte asemenea momente se ivesc odată cu deșteptarea pământului în primăvară, când lumina invadează cadrele pustii care sunt personajele, biete făpturi uscate, fanfaroane și cu arţag, exprimând inconștient amărăciunea existenţei, în ipostaza ei umilă și mediocră. Schematismul sufletesc lasă să se vadă nu individul, ci categoria: fata bătrână (<span class="CharOverride-2">Tușa Ruxăndriţa</span>, <span class="CharOverride-2">Domnișoara Biţa</span>), femeia bărbătoasă și agresivă (<span class="CharOverride-2">Cucoana Vastica</span>), masculi masivi, grei de cap, cu ticuri milităroase (<span class="CharOverride-2">Focul lui Don Vagmistru</span>). Decorul mahalalelor are și el o stereotipie care nu e apăsătoare, ci doar pitorească. Numeroasele volume pe care <span class="CharOverride-1">B.</span> le-a scos nu au un profil aparte. În schimb, motivele, structura personajelor, climatul prezintă o recurenţă care, pe lângă acceptarea comodă a unor scheme, trădează convingeri, obsesii ale autorului. Ele nu se ridică la o filosofie a vieţii și a tainei, ca la M. Sadoveanu, cel din povestiri, model atât sub raportul lumii evocate, cât și al stilului. Apariţii fragile, suflete necăjite, candide, personajele lui <span class="CharOverride-1">B.</span> sunt dezarmate, incapabile să se apere, chiar dacă realizează distanţa dintre iluzii și josnicia vieţii. Prin bătrâni slăbiţi și oropsiţi (<span class="CharOverride-2">Mătușa Aniţa</span>), prin nebunul cu ochii curaţi (<span class="CharOverride-2">Lefter</span>) și căţelul chinuit (<span class="CharOverride-2">Mutul</span>), prin cruzimea inconștientă (<span class="CharOverride-2">Nepotul</span>), autorul urmărea nu doar să trezească mila, ci să zugrăvească „acele dureri abia simţite” de care vorbea Guy de Maupassant. De aceea, numeroase personaje sunt copii (<span class="CharOverride-2">Ionică, Fetiţa doctorului</span>), prozatorul<span class="CharOverride-1"> </span>evocând, în acord cu trăirile lor încărcate de spaime, jocuri de umbre ameninţătoare, case cu răceli de pivniţă, ploi mohorâte (<span class="CharOverride-2">Neguri</span>). Aureolate de o lumină lină, în care trece și ceva din convenţia sămănătoristă a frumuseţii refugiate în trecut și în puritatea vieţii la ţară, sunt icoanele bunicilor (<span class="CharOverride-2">Un crâmpei, Bunicii</span>), datinile sfinte (<span class="CharOverride-2">Interior</span>), tabloul câmpului, cu poezia văzduhului limpede și a muncii. Tonalităţi sămănătoriste transpar și în conturarea unor caractere puternice aparţinând trecutului eroic. Întâmplările vitejești cu haiduci (<span class="CharOverride-2">Gruia</span>,<span class="CharOverride-2"> La un han, odată…, Maica Melania</span>, <span class="CharOverride-2">Taina</span>), când senzaţionale, când cu ecouri de baladă și basm, nu ajung la acea forţă a vieţii pe care M. Sadoveanu știa a o transmite prin astfel de figuri. Curgerea melancolică a frazei este însă o trăsătură comună a celor doi scriitori. Cu <span class="CharOverride-2">Pâinea</span>, idilicul rural este părăsit. <span class="CharOverride-1">B.</span> dă o istorie aspră, în tonuri sobre, vădind cunoașterea exactă a sufletului ţărănesc. Interesantă pentru că a reușit să treacă în gest câte ceva din straturile obscure, realizând aliajul paradoxal dintre o curăţie de sfânt și nebunia instinctului erotic, e nuvela <span class="CharOverride-2">Chirică</span>, care a stat la baza dramei <span class="CharOverride-2">În întuneric</span>. În aducerea la suprafaţă și adâncirea unor stări întunecate, de coșmar (ca în <span class="CharOverride-2">Vulturul</span>, din seria povestirilor de război, acestea în genere slabe, teziste ori șocante), ar fi putut sta autenticitatea și reușita lui <span class="CharOverride-1">B.</span> Dar intuiţii adevărate se risipesc și aproape se șterg în ţesătura acestor povestiri ce se angajează, fără căutări, pe un drum sigur: impresionarea cititorului. De aici, pitorescul edulcorat și fiorii (teama, greaţa). Proza lui <span class="CharOverride-1">B.</span> nu a putut depăși condiţia de fragment, de decupaj nesemnificativ în ordinea vieţii, ca și a artei; ea procură o lectură plăcută datorită unei „vizualităţi” intense, plasticităţii descrierilor. În schimb, traducerile din povestirile lui Maupassant și versiunea sa la romanul acestuia <span class="CharOverride-2">Pierre et Jean</span> se desfășoară într-o curgere firească, bazată pe înţelegerea textului și un limbaj adecvat, demne de a trezi interesul cititorului. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Chipuri de la mahala</span>,<span class="CharOverride-2"> </span>București, 1905; <span class="CharOverride-2">Cea dintâi iubire</span>, București, 1908; <span class="CharOverride-2">Maica Melania</span>, București, 1909; <span class="CharOverride-2">Taina</span>, București, 1909; <span class="CharOverride-2">Povestiri mărunte</span>, București, 1910; <span class="CharOverride-2">Un singuratic</span>, București, 1910; <span class="CharOverride-2">Neguri</span>, București, 1911; <span class="CharOverride-2">La un han, odată…</span>, București, 1911; <span class="CharOverride-2">Chilia dragostii</span>, București, 1913; <span class="CharOverride-2">Fetiţa doctorului</span>, București, 1914; <span class="CharOverride-2">Prăpastia lui Hortopan</span>, Botoșani, 1918; <span class="CharOverride-2">Fântâna balaurului</span>, București, 1920; <span class="CharOverride-2">Ospăţul</span>, București, 1921; <span class="CharOverride-2">Între Prut și Nistru</span>, București, 1922. <span class="CharOverride-1">Traduceri: </span>I.S. Turgheniev, <span class="CharOverride-2">Povestiri vânătorești</span>, pref. Mihail Sadoveanu, București, 1909 (în colaborare cu Mihail Sadoveanu); Guy de Maupassant, <span class="CharOverride-2">Petru și Ioan</span>, București, 1909, <span class="CharOverride-2">Cei dintâi fulgi</span>, București, 1909, <span class="CharOverride-2">Pustiul</span>, București, 1915. </p>
			<p class="Heuristica___m_RPR"><span class="CharOverride-1">Repere bibliografice: </span>Chendi, <span class="CharOverride-2">Impresii</span>,<span class="CharOverride-2"> 189–200</span>; Chendi, <span class="CharOverride-2">Pagini</span>,<span class="CharOverride-2"> 467–468</span>; Iorga, <span class="CharOverride-2">Oameni</span>, II, <span class="CharOverride-2">467–469</span>; Sadoveanu, <span class="CharOverride-2">Opere</span>, XVI, <span class="CharOverride-2">539–547</span>, XIX, <span class="CharOverride-2">287–303</span>; Lovinescu, <span class="CharOverride-2">Scrieri</span>, V, <span class="CharOverride-2">55–57</span>; Călinescu, <span class="CharOverride-2">Ist. lit. </span>(1941), <span class="CharOverride-2">644</span>,<span class="CharOverride-2"> Ist. lit. </span>(1982), <span class="CharOverride-2">725</span>; Ciopraga, <span class="CharOverride-2">Lit. rom.</span>, <span class="CharOverride-2">514–517</span>;<span class="CharOverride-2"> </span>Micu, <span class="CharOverride-2">Început</span>, <span class="CharOverride-2">385</span>; <span class="CharOverride-2">Dicţ. scriit. rom.</span>,<span class="CharOverride-2"> </span>I, <span class="CharOverride-2">254–255; </span>Lelia Nicolescu, <span class="CharOverride-2">Beldicenii</span>, Cluj-Napoca, 2010, <span class="CharOverride-2">76-112. &#9;</span><span class="Semnatura">S.C. </span></p>
			<div class="_idGenObjectLayout-1">
				<div id="_idContainer048">
					<div id="_idContainer046" class="Basic-Text-Frame">
						<p class="Titlu-Nume-H">BELDIE, Constantin</p>
						<p class="Titlu-mic-DATE"> (8.IX.1887, București – 11.VI.1954, București), memorialist. </p>
					</div>
					<div id="_idContainer047" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05B_710-765_BanescuN-Belicov-web-resources/image/BELDIE_Constantin.jpg" alt="" />
					</div>
				</div>
			</div>
			<p class="Heuristica-PRIMUL">Tatăl său, Dumitru Georgescu Beldie, originar de prin Argeș (nepot de iobagi răsculaţi și fiu al lui Ghiţă Beldie, în tinereţe cioban), fusese socialist militant și ateu declarat, iar mama, Maria (n. Șercăianu) era fiică de ţărani iobagi de pe moșia unui grof din Șercaia Făgărașului. <span class="CharOverride-1">B.</span> și-a făcut studiile la București, la Gimnaziul „Gh. Șincai”, la Liceul „Sf. Sava” și la Facultatea de Litere și Filosofie, absolvită în 1921. În răstimp a fost secretar de redacţie la „Noua revistă română” (1908–1916) și la „Ideea europeană” pe tot parcursul apariției revistei (1919–1928), aici promovând în articole, note etc. modernismul. Înainte și după anii petrecuţi la cele două periodice a fost învăţător în Șotrile (lângă Doftana), bibliotecar la Facultatea de Litere și Filosofie, funcţionar la un laborator de analize medicale, profesor, corector, funcţionar la Loteria de Stat, la Monitorul Oficial, la Recensământ, la o fabrică de sticlărie etc., iar în intervalul 1924–1930 la Editura Cultura Națională. În tot acest timp preocuparea pentru literatură, pictură și muzică a rămas constantă. Expresie a acestei existenţe, într-un fel artistă, boemă, a fost și faptul că prin anii ’50 ai secolului trecut își ţinea casa, din strada Jules Michelet, deschisă unui cenaclu (el îi spunea „academie”), la care participau V. Voiculescu, care a citit aici <span class="CharOverride-2">Sezon mort</span>, Șerban Cioculescu, Aurel P. Bănuţ, Tit Simedrea, profesorul și academicianul Nae Popescu, doctorul N. Vătămanu. Încă din copilărie, scrie singur și editează într-un număr limitat de exemplare revista „Luna”. A mai colaborat la „Insula”, „Cuvântul”, „Dimineața”, „Revista Funda&#173;țiilor Regale” ș.a. </p>
			<p class="Heuristica-BASE"><span class="CharOverride-1">B.</span>, un bonom, un epicureu, a rămas multă vreme oarecum ignorat de istoria literară. În 1918 tipărise două broșuri: <span class="CharOverride-2">Glossa spiritului cărturăresc. Încercare antiintelectualistă</span> – în care, printre altele, exprima astfel de crezuri: „Suntem impetuoși, năvalnici. Dispreţuim pe molatici, pe îndoielnici și pe obosiţi”; „O voinţă mare și puternică și o mare speranţă”; „Drepturile noastre le cucerim”; „Convingem prin <span class="CharOverride-7">gest</span>, nu numai prin raţionament”; „Ne ferim de cărturarii pedanţi. Sunt totdeauna sterili și totdeauna făţarnici” – și <span class="CharOverride-2">Ce vrem. Catehism pentru suflete nehotărâte. </span>Autorul unor asemenea sentinţe care propovăduiau afirmarea impetuoasă era cunoscut până după al Doilea Război Mondial doar prin aceste broșuri. N. Vătămanu, participant la întâlnirile „academiei”, preţuind la <span class="CharOverride-1">B.</span> harul și hazul cu care nara momente din viaţa vechiului București, l-a îndemnat stăruitor să le transpună în scris. Astfel, cel care, autodefinindu-se, credea că fusese o viaţă întreagă marcat de un complex în care intrau deopotrivă „timidităţi ascunse cu grijă”, obsesia stilului frumos, „acele predispoziţii stricătoare de diletant și juisor al vieţii, atât de străine abstractorilor de chintesenţe”, „lipsa de aplicaţie și osârdie laborioasă la exerciţiul speculaţiilor spirituale”, cel care se socotea „un rătăcit prin lumea intelectualilor” s-a hotărât, în primăvara anului 1950, să-și redacteze amintirile, adunându-le în două impunătoare manuscrise: <span class="CharOverride-2">Lume și întâmplări dintr-o jumătate de veac (1900–1950) </span>și <span class="CharOverride-2">Oameni văzuţi de aproape (1900–1950). </span>O tentativă a fiului său de a le tipări, prin 1975, a rămas fără rezultat, astfel că lucrările au apărut abia după un sfert de secol, cea dintâi în 2000, cu titlul <span class="CharOverride-2">Memorii. Caleidoscopul unei jumătăţi de veac în București (1900–1950),</span> iar cea de-a doua în 2005. Trecerea amintirilor din ipostaza orală în cea de text nu a dus la pierderea acelor calităţi pe care le apreciaseră ascultătorii lor: C. Rădulescu-Motru, Șerban Cioculescu, Vladimir Streinu, Tudor Vianu, N. Petrescu, I. Brucăr, F. Aderca. Primele secţiuni ale amintirilor sunt consacrate originii autorului și copilăriei petrecute în mahalaua bucureșteană a Gorganului și Brezoianului. Amator de pitoresc, <span class="CharOverride-1">B.</span> consemnează, cu ochi de pictor și de etnograf, lumea pestriţă a Capitalei și spectacolul străzii cu „panorămile”, panopticumurile și menajeriile ei. Școlarul, studentul nu și-a dobândit instrucţia pe băncile liceului și ale facultăţii, ci, cum spunea el însuși, a acumulat o cultură liberă, frecventând biblioteci publice, anticariate, conferinţe, expoziţii, concerte. A făcut parte dintr-o echipă de boemi cu lavalieră care l-a avut membru, la un moment dat, și pe Urmuz. O bună parte din amintiri radiografiază o jumătate de veac de viaţă bucureșteană pe categorii socioprofesionale: scriitori, filosofi, gazetari (se reţine portretul venalului Dem. Theodorescu, poreclit Șacalul), profesori, ingineri, magistraţi, medici, diplomaţi, clerici. Imaginile despre Tudor Arghezi, de exemplu, nu sunt întru totul confortabile, un portret scris cu aciditate, cu o vervă în care răzbat resentimentele, fiind și acela al lui Nae Ionescu („o legendă caricaturală și un tineret fanatizat”). Doi critici, Perpessicius și Șerban Cioculescu, care citiseră manuscrisul, îi comunică autorului impresia că și-a caricat modelele reale, iar Cioculescu spune chiar că memorialistul își adunase informaţiile „de pe la bucătărie”. <span class="CharOverride-1">B.</span> se apără afirmând: „Ca și cum n-ar fi mai instructive pentru cunoașterea și înţelegerea unei lumi și a unei epoci indiscreţiile culese de Saint-Simon din gura lacheilor de la Versailles sau cele văzute de Brantôme prin gaura cheii, sau cele adunate de Proust printre bârfelile, intrigile și vanităţile snobilor și mondenelor din saloanele cu lume obosită de trândăveli și de viţii”. Totuși, același Cioculescu afirma că sunt „pagini de memorii cum nu s-au mai scris pe la noi, de o totală sinceritate, dincolo de bine și de rău, cum spunea Nietzsche”. Amintirile lui <span class="CharOverride-1">B.</span> vădesc un spirit iscoditor, ager, cu o „curiozitate avidă și maliţioasă”, cu „limbă rea” și „gură spartă”, uneori chiar „nespălată” (unii apropiaţi i-au reproșat că anumite pagini amintesc de Vitellius), însă nu pătimaș, invidios sau răzbunător. Știind ce „presă” are între anumiţi prieteni ai săi, memorialistul afirmă apăsat că și-a păstrat neatinsă obiectivitatea și, vorba lui Ion Neculce, n-a scris „pe voia cuiva sau în pisma cuiva”. Și-a făcut din respectarea adevărului, repetă el, o deviză, urmându-l și în acest sens pe Saint-Simon, din care extrage două citate plasate ca motto: „Il faut que celui qui écrit des mémoires aime la vérité jusqu’à lui sacrifier toute chose” și „J’ai chérie la vérité jusqu’à contre moi-même”. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Ce vrem. Catehism pentru suflete nehotărâte</span>,<span class="CharOverride-2"> </span>București, [1918]; <span class="CharOverride-2">Glossa spiritului cărturăresc. Încercare antiintelectualistă</span>, București, [1918]; <span class="CharOverride-2">Memorii. Caleidoscopul unei jumătăţi de veac în București (1900–1950)</span>, pref. Nicolae P. Leonăchescu, București, 2000; <span class="CharOverride-2">Oameni văzuți de aproape</span>, îngr. și pref. Dan Zamfirescu, București, 2005. <span class="CharOverride-1">Traduceri: </span>Villiers de <br />l’ Isle-Adam, <span class="CharOverride-2">Misterul eșafodului și alte nuvele</span>, București, 1915.</p>
			<p class="Heuristica___m_RPR"><span class="CharOverride-1">Repere bibliografice: </span>Cioculescu, <span class="CharOverride-2">Amintiri</span>, <span class="CharOverride-2">368–376</span>; Florin Faifer, <span class="CharOverride-2">Necruţătorul</span>, CL, 1999, 12; Iordan Datcu, <span class="CharOverride-2">Memoriile lui Constantin Beldie</span>, ALA, 2000, 537; Gheorghe Grigurcu, <span class="CharOverride-2">Memoriile unui hedonist</span>, RL, 2000, 41; Z. Ornea, <span class="CharOverride-2">Dezvăluirile lui Constantin Beldie</span>, RL, 2000, 46; Săndulescu, <span class="CharOverride-2">Memorialiști</span>, <span class="CharOverride-2">215–220</span>; Adrian Majuru, <span class="CharOverride-2">Antropologia omului bucureștean: Constantin Beldie</span>, ALA, 2004, 704; Mihăilescu, <span class="CharOverride-2">Lit. rom. postceaușism</span>, I, <span class="CharOverride-2">117–119</span>; Barbu Cioculescu, <span class="CharOverride-2">Posteritatea unui memorialist</span>,<span class="CharOverride-2"> </span>RL, 2006, 7; Valentin Chifor, <span class="CharOverride-2">Pana de iridium a memorialistului</span>, F, 2006, 11–12; George, <span class="CharOverride-2">Litere</span>, <span class="CharOverride-2">72–73</span>; Popa, <span class="CharOverride-2">Ist. lit.</span>,<span class="CharOverride-2"> </span>I, <span class="CharOverride-2">650–651</span>; Nicolae P. Leonăchescu, <span class="CharOverride-2">Constantin Beldie văzut din alt secol</span>,<span class="CharOverride-2"> </span>București, 2011; Iovănel, <span class="CharOverride-2">Evreul</span>, <span class="CharOverride-2">89–90</span>. &#9; <span class="Semnatura">I.D.</span></p>
			<p class="Heuristica-PRIMUL"><span class="titlu-12">BELDIMAN, Alecu (Alexandru)</span> (1760, Huși – 1825), poet, traducător. Era fiul Mariei (n. Costache-Epureanu) și al marelui vornic Gheorghe Beldiman. Se înrudea, prin mama sa, cu Enache Kogălniceanu, iar prin prima soţie cu Costache Conachi. Cariera administrativă a început-o în 1785, ajungând până la rangul de vornic. </p>
			<p class="Heuristica-BASE">Scrierile originale ale lui <span class="CharOverride-1">B.</span> sunt puţine: un acrostih din 1801, <span class="CharOverride-2">Stihuri făcute la Tazlău</span> (1824), meditaţii și poezii de dragoste, <span class="CharOverride-2">Tragodia sau mai bine a zice Jalnica Moldavei întâmplare după răzvrătirea grecilor, 1821</span>, tipărită prima oară de Alecu Balica, în 1861, sub titlul <span class="CharOverride-2">Eterie sau Jalnicile scene prilejite în Moldavia din răzvrătirile grecilor</span>. Adăugat la sfârșitul <span class="CharOverride-2">Tragodiei lui Sapor</span>, tradusă de el în 1801, acrostihul lui <span class="CharOverride-1">B.</span> este și una dintre cele dintâi manifestări de acest gen la noi. El este și autorul unora dintre primele meditaţii poetice din literatura română, mai toate influenţate de preromantism (<span class="CharOverride-2">Asupra lumei</span>, <span class="CharOverride-2">Pentru om</span>, <span class="CharOverride-2">Pentru dușmanul ominirei</span> ș.a.). Considerată opera sa reprezentativă, <span class="CharOverride-2">Tragodia…</span> urmărește cronologic întâmplările care au avut loc la 1821, în Moldova, odată cu intrarea eteriștilor. Relatare a unui martor al evenimentelor, lucrarea are mai ales o valoare documentară. Cuprinzând 4266 de versuri a câte cincisprezece silabe, cu ritm trohaic și rime masculine perechi, <span class="CharOverride-2">Tragodia…</span> este precedată, ca în poemele clasice, de o invocaţie. Prezentând Eteria într-o lumină total defavorabilă, scrierea cuprinde elemente de burlesc și satiră. Portretele personajelor sunt sumare și caricaturale, iar accentele de indignare se manifestă adesea violent, prin invectivă. G. Călinescu observa că „acolo unde ciuda lui Beldiman e mai tare și ocara mai cu spume, versurile capătă o săltare înveselitoare”. Tonul de relatare familiară face ca <span class="CharOverride-2">Tragodia…</span> să aparţină mai mult cronicilor versificate, a căror fază de sfârșit o reprezintă. <span class="CharOverride-1">B.</span> a fost un traducător înzestrat și totodată pasionat, atras îndeosebi de piese de teatru și romane. A dat versiuni din Metastasio, Homer, Florian, Gessner, Voltaire (<span class="CharOverride-2">Tragedia lui Orest</span>, 1820), Abatele Prévost ș.a., cele mai multe lăsate în manuscris. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Eterie sau Jalnicile scene prilejite în Moldavia din răzvrătirile grecilor</span>, îngr. Alecu Balica, Iași, 1861. <span class="CharOverride-1">Traduceri: </span>Salomon Gessner, <span class="CharOverride-2">Moartea lui Avel</span>,<span class="CharOverride-2"> </span>pref. Zaharia Carcalechi, Buda, 1818; Florian, <span class="CharOverride-2">Istoria lui Numa Pompilie, al doilea crai al Romii</span>,<span class="CharOverride-2"> </span>pref. trad., Iași, [1820]; Voltaire, <span class="CharOverride-2">Tragodia lui Orest</span>, pref. Zaharia Carcalechi, Buda, 1820. </p>
			<p class="Heuristica___m_RPR"><span class="CharOverride-1">Repere bibliografice: </span>Iorga, <span class="CharOverride-2">Ist. lit. XIX</span>, I, <span class="CharOverride-2">50–52</span>;<span class="CharOverride-2"> </span>Densusianu,<span class="CharOverride-2"> Lit. rom.</span>, II,<span class="CharOverride-2"> 27–33</span>;<span class="CharOverride-2"> </span>Iorga,<span class="CharOverride-2"> Ist. lit</span>., III, <span class="CharOverride-2">92–104</span>;<span class="CharOverride-2"> </span>Popovici, <span class="CharOverride-2">Studii</span>, I, <span class="CharOverride-2">154–160</span>; Călinescu, <span class="CharOverride-2">Ist. lit. </span>(1941),<span class="CharOverride-2"> 59–61</span>, <span class="CharOverride-2">Ist. lit. </span>(1982), <span class="CharOverride-2">53–55</span>; Călinescu, <span class="CharOverride-2">Opere</span>, VII, <span class="CharOverride-2">16–17</span>, XII, <span class="CharOverride-2">707–709</span>; Piru, <span class="CharOverride-2">Ist. lit.</span>,<span class="CharOverride-2"> </span>II, <span class="CharOverride-2">208–216</span>; Ivașcu, <span class="CharOverride-2">Ist. lit.</span>, I, <span class="CharOverride-2">344–345</span>; Anghelescu, <span class="CharOverride-2">Preromant. rom.</span>, <span class="CharOverride-2">94–102</span>; Cornea, <span class="CharOverride-2">Originile</span>,<span class="CharOverride-2"> 284–285</span>; <span class="CharOverride-2">Dicţ. lit. 1900</span>, <span class="CharOverride-2">96–97</span>; <span class="CharOverride-2">Dicţ. scriit. rom.</span>,<span class="CharOverride-2"> </span>I, <span class="CharOverride-2">255–256</span>; Ursu, <span class="CharOverride-2">Contribuţii ist. culturii</span>, <span class="CharOverride-2">243–261</span>; Sturdza, <span class="CharOverride-2">Familiile</span>, I, <span class="CharOverride-2">404–405. &#9;</span><span class="Semnatura">D.M.</span></p>
			<p class="Heuristica_PRIMUL_Semnat"><span class="titlu-12">BELGIA ORIENTULUI</span>, publicaţie apărută la București, săptămânal, între 7 februarie 1903 și 29 noiembrie 1907. Până la 5 februarie 1904 are subtitlul „Supliment gratuit al ziarului «Adevărul»”, dată după care devine autonomă, ca revistă politico-literară cu caracter umoristico-satiric. Pe prima pagină se reproduce caricatura oamenilor politici mai importanţi (D.A. Sturdza, Al. Marghiloman, P.P. Carp), iar printre rubricile mai importante se numără „Cronica melodramatică”, „Provincia are cuvântul”, „Simpatiile noastre”– aceasta fixând telegrafic profilul unor personalități ale vremii, sub sugestive crochiuri de Iser. Colaborează cu versuri D. Teleor, Cincinat Pavelescu, G. Caïr, Const. C. Brăescu, C. Cosco. De remarcat este faptul că <span class="CharOverride-1">B.O.</span> adăpostește în 1904 debutul lui G. Topîrceanu, care semnează Top<span class="CharOverride-2"> </span>câteva poezii (<span class="CharOverride-2">M-am procopsit</span>,<span class="CharOverride-2"> La mahala</span>,<span class="CharOverride-2"> Amorul. Femeia. Studiu filosofic pesimist</span>, <span class="CharOverride-2">Pisica miraculoasă</span>) și scurte proze, precum și începuturile literare ale lui Victor Eftimiu sub identitatea abreviată la Victor și I.B. Victor, cu poezii (<span class="CharOverride-2">Prigorii </span>și<span class="CharOverride-2"> Cârpaciul</span>) și texte umoristico-satirice (<span class="CharOverride-2">Magnum moftologicum</span>), iscălit B.P. Hasmodeu. Tânărul condeier excelează în parodii de romane de senzaţie, cum sunt <span class="CharOverride-2">Clopotele blestemate sau Cadavru-mblănit. Roman original de mare senzaţie destinat a face marţ pe dnii Xavier de Montepin, Ponson du Terrail et Co. </span>și<span class="CharOverride-2"> Dona Manda sau Cavalerii sângerânzi. Roman stupid de actualitate</span>, semnat Niţă Balamuceanu. &#9;<span class="Semnatura">M.Pp.</span></p>
			<p class="Heuristica-PRIMUL"><span class="titlu-12">BELICOV, Serafim</span> (9.III.1947, Viișoara–Edineţ), poet. Este fiul Mariei (n. Cebotaru) și al lui Constantin Belicov, ţărani. <span class="CharOverride-1">B. </span>a absolvit în 1970 Facultatea de Filologie, secţia ziaristică, a Uni&#173;versităţii de Stat din Chișinău. Funcţionează ca redactor la radio, la publicaţiile „Cultura” (1968–1986), unde este redactor-şef adjunct din 1976, „Literatura și arta”, „Moldova suverană”, „Viaţa Basarabiei” și ca secretar literar al formaţiei Joc. I s-au acordat mai multe distincţii, printre care Premiul „Mihai Eminescu”(Putna, 1992), Premiul Uniunii Scrii&#173;torilor din Republica Moldova și al Salonului Naţional de Carte (2000, 2003, 2012), titlul Maestru al Literaturii și Ordinul Gloria Muncii. </p>
			<p class="Heuristica-BASE"> <span class="CharOverride-1">B.</span> debutează editorial în 1976 cu placheta <span class="CharOverride-2">Veghe</span>, urmată în același an de volumul <span class="CharOverride-2">Nesfârșitul spicului</span>. El cultivă o lirică a mirării în faţa frumuseţii și luminii, care aureolează mugur, spic și om, totul fiind transpus mimetic în imagini simple și într-o prozodie melodioasă. În <span class="CharOverride-2">Vameș</span> (1991) și în <span class="CharOverride-2">Procesul lui Narcis</span> (1995) a încercat o actualizare a temelor. Este considerat de critica literară un poet al trăirii senine, cumpănite: „În contrabalanţă cu acest timp bolnav și dezaxat, poetul trăiește un timp senin – nichitastănescian – al bunătăţii, al purităţii originare” (Mihai Cimpoi), afirmaţie susţinută cu rânduri ca acestea: „Tot înfruntând topirile ce dor,/ Redându-vă colinelor alpine,/ V-am încărcat aripile cu zbor/ Și-n zborul cela m-am uitat pe mine.// Am râs nebun în ura de prieteni/ Și-n bunătatea de dușmani am plâns/ Când reclădeam copacilor în cetini/ Bucăţi de cer cu înlăuntrul nins// Astfel încât să fulguie spre noi/ Însemn că iarna pe aici mai trece./ Zăpezi, zăpezi, primiţi-mă-napoi/ Mi-e-atât de cald în haina voastră rece!”. Dintr-o solidaritate de breaslă, din admiraţia faţă de oamenii de cultură ai țării se nasc versurile și tabletele–portrete din <span class="CharOverride-2">Elegii contra frigului </span>(2002).</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Veghe</span>, pref. Anatol Ciocanu, Chișinău, 1976; <span class="CharOverride-2">Nesfârșitul spicului</span>, Chișinău, 1976; <span class="CharOverride-2">Ev</span>,<span class="CharOverride-2"> </span>pref. Mihai Cimpoi, Chișinău, 1987; <span class="CharOverride-2">Vameș</span>, Chișinău, 1991; <span class="CharOverride-2">Procesul lui Narcis</span>, pref. Mihai Cimpoi, Gheorghe Vodă,<span class="CharOverride-2"> </span>Chișinău, 2000; <span class="CharOverride-2">Elegii contra frigului</span>, Chișinău, 2002, <span class="CharOverride-2">Suflet minat</span>, Chişinău, 2011; <span class="CharOverride-2">101 poeme</span>, Bucureşti, 2012. </p>
			<p class="Heuristica___m_RPR"><span class="CharOverride-1">Repere bibliografice: </span>George Bădărău, <span class="CharOverride-2">„Vameș”</span>, CRC, 1991, 29; Ion Ciocanu, <span class="CharOverride-2">Șansele poeziei angajate</span>, LA, 1992, 9 aprilie; Cimpoi, <span class="CharOverride-2">Ist. lit. Basarabia</span>, <span class="CharOverride-2">220</span>; Ion Beldeanu, [<span class="CharOverride-2">Serafim Belicov</span>], „Bucovina literară”, 2001, 2–3, 2002, 7–8; Vladimir Zbârciog, <span class="CharOverride-2">Un exilat în durerile noastre</span>, VBA, 2003, 3; Suceveanu, <span class="CharOverride-2">Emisferele</span>, <span class="CharOverride-2">231–234</span>; [<span class="CharOverride-2">Serafim Belicov</span>], LA, 2007, 10 (grupaj special); <span class="CharOverride-2">Dicţ. Chișinău</span>, <span class="CharOverride-2">46–47</span>; Rachieru, <span class="CharOverride-2">Poeţi Basarabia</span>, <span class="CharOverride-2">354–359.</span> &#9;<span class="Semnatura">E.B.</span></p>
		</div>
		<div id="_idContainer050" class="Basic-Text-Frame">
			<p class="Basic-Paragraph ParaOverride-1"><span class="_3-heder">Bănulescu</span></p>
		</div>
		<div id="_idContainer051" class="Basic-Text-Frame">
			<p class="Basic-Paragraph"><span class="_3-heder">Bănulescu</span></p>
		</div>
		<div id="_idContainer052" class="Basic-Text-Frame">
			<p class="Basic-Paragraph ParaOverride-1"><span class="_3-heder">Bănulescu</span></p>
		</div>
		<div id="_idContainer053" class="Basic-Text-Frame">
			<p class="Basic-Paragraph"><span class="_3-heder">Bănulescu</span></p>
		</div>
		<div id="_idContainer054" class="_idGenObjectStyleOverride-1">
			<p class="Legenda_BUN"><span class="CharOverride-2">Ștefan Bănulescu, Cezar Baltag, Gabriel Dimisianu, Nichita Stănescu și Matei Călinescu</span></p>
		</div>
		<div class="_idGenObjectLayout-1">
			<div id="_idContainer055" class="_idGenObjectStyleOverride-1">
				<img class="_idGenObjectAttribute-1" src="05B_710-765_BanescuN-Belicov-web-resources/image/02_Stefan_Banulescu_Cezar_Baltag_G._Dimisianu_Nichita_Stanescu_si_Matei_Calinescu.jpg" alt="" />
			</div>
		</div>
		<div id="_idContainer056" class="Basic-Text-Frame">
			<p class="Basic-Paragraph ParaOverride-1"><span class="_3-heder">Bănulescu</span></p>
		</div>
		<div id="_idContainer057" class="Basic-Text-Frame">
			<p class="Basic-Paragraph"><span class="_3-heder">Bănulescu</span></p>
		</div>
		<div id="_idContainer058" class="Basic-Text-Frame">
			<p class="Basic-Paragraph ParaOverride-1"><span class="_3-heder">Bănulescu</span></p>
		</div>
		<div id="_idContainer059" class="Basic-Text-Frame">
			<p class="Basic-Paragraph"><span class="_3-heder">Bănulescu</span></p>
		</div>
		<div class="_idGenObjectLayout-1">
			<div id="_idContainer060" class="_idGenObjectStyleOverride-1">
				<img class="_idGenObjectAttribute-1" src="05B_710-765_BanescuN-Belicov-web-resources/image/01_Banulescus_Stefan_2.jpg" alt="" />
			</div>
		</div>
		<div id="_idContainer061" class="Basic-Text-Frame">
			<p class="Basic-Paragraph ParaOverride-1"><span class="_3-heder">Bănulescu</span></p>
		</div>
		<div id="_idContainer062" class="Basic-Text-Frame">
			<p class="Basic-Paragraph"><span class="_3-heder">Bănulescu</span></p>
		</div>
		<div id="_idContainer063" class="Basic-Text-Frame">
			<p class="Basic-Paragraph ParaOverride-1"><span class="_3-heder">Bănulescu</span></p>
		</div>
		<div id="_idContainer064" class="Basic-Text-Frame">
			<p class="Basic-Paragraph"><span class="_3-heder">Bănulescu-Bodoni</span></p>
		</div>
		<div id="_idContainer065" class="Basic-Text-Frame">
			<p class="Basic-Paragraph ParaOverride-1"><span class="_3-heder">Bănuţ</span></p>
		</div>
		<div id="_idContainer066" class="Basic-Text-Frame">
			<p class="Basic-Paragraph"><span class="_3-heder">Bănuţă</span></p>
		</div>
		<div id="_idContainer067" class="Basic-Text-Frame">
			<p class="Basic-Paragraph ParaOverride-1"><span class="_3-heder">Băran</span></p>
		</div>
		<div id="_idContainer068" class="Basic-Text-Frame">
			<p class="Basic-Paragraph"><span class="_3-heder">Bărbuceanu</span></p>
		</div>
		<div id="_idContainer069" class="Basic-Text-Frame">
			<p class="Basic-Paragraph ParaOverride-1"><span class="_3-heder">Bărbulescu</span></p>
		</div>
		<div id="_idContainer070" class="Basic-Text-Frame">
			<p class="Basic-Paragraph"><span class="_3-heder">Bărbulescu</span></p>
		</div>
		<div id="_idContainer071" class="Basic-Text-Frame">
			<p class="Basic-Paragraph ParaOverride-1"><span class="_3-heder">Bărbulescu</span></p>
		</div>
		<div id="_idContainer072" class="Basic-Text-Frame">
			<p class="Basic-Paragraph"><span class="_3-heder">Bărbulescu</span></p>
		</div>
		<div id="_idContainer073" class="Basic-Text-Frame">
			<p class="Basic-Paragraph ParaOverride-1"><span class="_3-heder">Bărbulescu</span></p>
		</div>
		<div id="_idContainer074" class="Basic-Text-Frame">
			<p class="Basic-Paragraph"><span class="_3-heder">Bărbulescu</span></p>
		</div>
		<div id="_idContainer075" class="Basic-Text-Frame">
			<p class="Basic-Paragraph ParaOverride-1"><span class="_3-heder">Bărgăuanu</span></p>
		</div>
		<div id="_idContainer076" class="Basic-Text-Frame">
			<p class="Basic-Paragraph"><span class="_3-heder">Bărnuțiu</span></p>
		</div>
		<div class="_idGenObjectLayout-1">
			<div id="_idContainer077" class="_idGenObjectStyleOverride-1">
				<img class="_idGenObjectAttribute-1" src="05B_710-765_BanescuN-Belicov-web-resources/image/F_I_4866_-_Barnutiu_Simion.jpg" alt="" />
			</div>
		</div>
		<div id="_idContainer078" class="Basic-Text-Frame">
			<p class="Basic-Paragraph ParaOverride-1"><span class="_3-heder">Bărnuţiu</span></p>
		</div>
		<div id="_idContainer079" class="Basic-Text-Frame">
			<p class="Basic-Paragraph"><span class="_3-heder">Bârgău</span></p>
		</div>
		<div id="_idContainer080" class="Basic-Text-Frame">
			<p class="Basic-Paragraph ParaOverride-1"><span class="_3-heder">Bârlădeanu</span></p>
		</div>
		<div id="_idContainer081" class="Basic-Text-Frame">
			<p class="Basic-Paragraph"><span class="_3-heder">Bârlea</span></p>
		</div>
		<div id="_idContainer082" class="Basic-Text-Frame">
			<p class="Basic-Paragraph ParaOverride-1"><span class="_3-heder">Bârlea</span></p>
		</div>
		<div id="_idContainer083" class="Basic-Text-Frame">
			<p class="Basic-Paragraph"><span class="_3-heder">Bârlea</span></p>
		</div>
		<div id="_idContainer084" class="Basic-Text-Frame">
			<p class="Basic-Paragraph ParaOverride-1"><span class="_3-heder">Bârlea</span></p>
		</div>
		<div id="_idContainer085" class="Basic-Text-Frame">
			<p class="Basic-Paragraph"><span class="_3-heder">Bârlea</span></p>
		</div>
		<div id="_idContainer086" class="Basic-Text-Frame">
			<p class="Basic-Paragraph ParaOverride-1"><span class="_3-heder">Bârna</span></p>
		</div>
		<div id="_idContainer087" class="Basic-Text-Frame">
			<p class="Basic-Paragraph"><span class="_3-heder">Bârna</span></p>
		</div>
		<div id="_idContainer088" class="Basic-Text-Frame">
			<p class="Basic-Paragraph ParaOverride-1"><span class="_3-heder">Bârna</span></p>
		</div>
		<div id="_idContainer089" class="Basic-Text-Frame">
			<p class="Basic-Paragraph"><span class="_3-heder">Bârna</span></p>
		</div>
		<div id="_idContainer090" class="Basic-Text-Frame">
			<p class="Basic-Paragraph ParaOverride-1"><span class="_3-heder">Bârsan</span></p>
		</div>
		<div id="_idContainer091" class="Basic-Text-Frame">
			<p class="Basic-Paragraph"><span class="_3-heder">Bârsan</span></p>
		</div>
		<div id="_idContainer092" class="Basic-Text-Frame">
			<p class="Basic-Paragraph ParaOverride-1"><span class="_3-heder">Bârseanu</span></p>
		</div>
		<div id="_idContainer093" class="Basic-Text-Frame">
			<p class="Basic-Paragraph"><span class="_3-heder">Bârseanul</span></p>
		</div>
		<div id="_idContainer094" class="Basic-Text-Frame">
			<p class="Basic-Paragraph ParaOverride-1"><span class="_3-heder">Bârsilă</span></p>
		</div>
		<div id="_idContainer095" class="Basic-Text-Frame">
			<p class="Basic-Paragraph"><span class="_3-heder">Bârsilă</span></p>
		</div>
		<div id="_idContainer096" class="Basic-Text-Frame">
			<p class="Basic-Paragraph ParaOverride-1"><span class="_3-heder">Behring</span></p>
		</div>
		<div id="_idContainer097" class="Basic-Text-Frame">
			<p class="Basic-Paragraph"><span class="_3-heder">Beke</span></p>
		</div>
		<div id="_idContainer098" class="Basic-Text-Frame">
			<p class="Basic-Paragraph ParaOverride-1"><span class="_3-heder">Belciu</span></p>
		</div>
		<div id="_idContainer099" class="Basic-Text-Frame">
			<p class="Basic-Paragraph"><span class="_3-heder">Belciugățeanu</span></p>
		</div>
		<div id="_idContainer100" class="Basic-Text-Frame">
			<p class="Basic-Paragraph ParaOverride-1"><span class="_3-heder">Beldeanu</span></p>
		</div>
		<div id="_idContainer101" class="Basic-Text-Frame">
			<p class="Basic-Paragraph"><span class="_3-heder">Beldeanu</span></p>
		</div>
		<div id="_idContainer102" class="Basic-Text-Frame">
			<p class="Basic-Paragraph ParaOverride-1"><span class="_3-heder">Beldiceanu</span></p>
		</div>
		<div id="_idContainer103" class="Basic-Text-Frame">
			<p class="Basic-Paragraph"><span class="_3-heder">Beldiceanu</span></p>
		</div>
		<div id="_idContainer104" class="Basic-Text-Frame">
			<p class="Basic-Paragraph ParaOverride-1"><span class="_3-heder">Beldiceanu</span></p>
		</div>
		<div class="_idGenObjectLayout-1">
			<div id="_idContainer105" class="_idGenObjectStyleOverride-1">
				<img class="_idGenObjectAttribute-1" src="05B_710-765_BanescuN-Belicov-web-resources/image/beldic02ndbel.jpg" alt="" />
			</div>
		</div>
		<div id="_idContainer106" class="Basic-Text-Frame">
			<p class="Basic-Paragraph"><span class="_3-heder">Beldiceanu</span></p>
		</div>
		<div id="_idContainer107" class="Basic-Text-Frame">
			<p class="Legenda_BUN"><span class="CharOverride-2">Nicolae Dunăreanu, Mihail Sadoveanu, Nicolae N. Beldiceanu</span></p>
		</div>
		<div id="_idContainer108" class="Basic-Text-Frame">
			<p class="Basic-Paragraph ParaOverride-1"><span class="_3-heder">Beldie</span></p>
		</div>
		<div id="_idContainer109" class="Basic-Text-Frame">
			<p class="Basic-Paragraph"><span class="_3-heder">Beldiman</span></p>
		</div>
		<div id="_idContainer110" class="Basic-Text-Frame">
			<p class="Basic-Paragraph ParaOverride-1"><span class="_3-heder">Belicov</span></p>
		</div>
	</body>
</html>

<!DOCTYPE html>
<html>
	<head>
		<meta charset="utf-8" />
		<title>05_AoArghezi_306-371</title>
		<link href="05_AoArghezi_306-371-web-resources/css/idGeneratedStyles.css" rel="stylesheet" type="text/css" />
	</head>
	<body id="x05_AoArghezi_306-371" lang="ro-RO">
		<div id="_idContainer000" class="Basic-Text-Frame">
			<p class="Basic-Paragraph"><span class="CharOverride-1">Apărarea</span></p>
		</div>
		<div id="_idContainer024" class="_idGenObjectStyleOverride-1">
			<p class="Heuristica_PRIMUL_Semnat"><span class="titlu-12">APĂRAREA</span>, revistă apărută la Bucureşti, bilunar, între 5 aprilie 1946 şi 13 decembrie 1947, sub conducerea unui comitet de redacţie; de la numărul 10/1946 devine organ central al organizaţiei politice Apărarea Patriotică. Subtitlul „Pace, solidaritate, progres” apare de la numărul 2/1946, când publicaţia suferă o diminuare a formatului, păstrat până la numărul 41/1947, moment în care se revine la un format mărit, iar subtitlul este „Organ de luptă pentru pace, solidaritate şi progres”. Articolul-program, <span class="CharOverride-1">Sub semnul păcii, solidarităţii şi progresului</span>, declară intenţia redacției de a participa la efortul de „consolidare a regimului nostru democratic, pentru reconstrucţie, pentru vindecarea rănilor războiului”. Programată să promoveze acele „valori” care se opuneau trecutului impregnat de ideologia de dreapta, <span class="CharOverride-2">A.</span> nu va fi integral acaparată de dogmatismul incipient, ce va da nota generală, caracteristică publicisticii de mai târziu. Ca atare, poezia tipărită este puţină şi prevestitoare sub aspect ideologic, prin poeme ca <span class="CharOverride-1">Octombrie 1917</span> şi <span class="CharOverride-1">Focul lui Prometeu</span> de Victor Eftimiu ori prin scenariul liric <span class="CharOverride-1">Tipografii ucişi </span>de Nina Cassian. Numeroase sunt prezentările de poeţi, medalioanele, evocările, seria încheindu-se cu recenzii la cărţile româneşti şi străine recent apărute. Sunt redescoperiţi Cezar Bolliac (Corina Săndulescu, <span class="CharOverride-1">Un luptător pentru democraţie – Cezar Bolliac</span>), Ilarie Voronca (V. Cristian, Ilarie Voronca), Tristan Tzara (V. Cristian, <span class="CharOverride-1">Tristan Tzara printre noi</span>). Octav Şuluţiu, cronicarul oficial al revistei, comentează un caiet de versuri al lui Aurel Baranga, <span class="CharOverride-1">Marea furtună</span>, plachetele <span class="CharOverride-1">Cântarea munţilor </span>şi <span class="CharOverride-1">Ţara luminii</span> de Magda Isanos, volumele <span class="CharOverride-1">Un om aşteaptă răsăritul</span> de Mihai Beniuc şi <span class="CharOverride-1">Cântece de galeră </span>de Cicerone Theodorescu, <span class="CharOverride-1">Călătorii</span> de Sanda Movilă, <span class="CharOverride-1">Libertatea de a trage cu puşca </span>de Geo Dumitrescu. Sunt înfățișați în medalioane sintetice poeţii Eugen Jebeleanu, Cicerone Theodorescu, Saşa Pană. V. Cristian scrie despre Louis Aragon, Micaela Catargi despre Elsa Triolet, Octav Şuluţiu despre volumul <span class="CharOverride-1">Poeme</span> tradus de Margareta Sterian din Walt Whitman. Cât priveşte proza, caracterul informativ al comentariilor, vizând punerea în temă a cititorilor asupra apariţiei unor noi voci literare, este la fel de evident ca şi în cazul poeziei. Octav Şuluţiu scrie la „Cronica literară” despre romanul lui Sergiu Dan <span class="CharOverride-1">Unde începe noaptea</span>, despre <span class="CharOverride-1">Turmele</span> lui Eusebiu Camilar, despre <span class="CharOverride-1">Fantazii răsăritene </span>de Mihail Sadoveanu, despre opera Hortensiei Papadat-Bengescu (Marele Premiu Naţional de Literatură), despre <span class="CharOverride-1">Revolte</span> de F. Aderca, despre un volum de nuvele al Luciei Demetrius, <span class="CharOverride-1">Album de familie</span>. Urmează, în serie, comentarii ale aceluiaşi cronicar dedicate romanelor <span class="CharOverride-1">Cişmigiu et Co.</span> de Grigore Băjenaru, <span class="CharOverride-1">Soarele negru</span> de Ticu Archip, <span class="CharOverride-1">Trubendal</span> de Virgiliu Monda, <span class="CharOverride-1">Marele ospăţ</span> de Sanda Movilă, <span class="CharOverride-1">O dragoste la Viena</span> de Victor Eftimiu, <span class="CharOverride-1">Un om îşi trăieşte viaţa</span> de Ion Biberi, <span class="CharOverride-1">Singura cale</span> de Dumitru Corbea, <span class="CharOverride-1">Timpuri împlinite</span> de Dan Petraşincu, <span class="CharOverride-1">Tapirul</span> de Cezar Petrescu, <span class="CharOverride-1">Oameni la pândă </span>de Liviu Bratoloveanu. Tot Octav Şuluţiu comentează şi traducerile unor romane străine: <span class="CharOverride-1">Pogonul lui Dumnezeu </span>de Erskine Caldwell, <span class="CharOverride-1">Pe Donul liniştit</span> de Mihail Şolohov, <span class="CharOverride-1">Tânăra gardă</span> de A. Fadeev. Literatura originală este puţin prezentă în paginile revistei. Se publică fragmente din proza lui Nicolae Ghiţă <span class="CharOverride-1">Moş Călinoiu din Cepari</span>, din romanele <span class="CharOverride-1">Pe Ebrul însângerat</span> de Mihail Florescu și din romanul – rămas doar un proiect – <span class="CharOverride-1">Cutremurul</span> de A.G. Vaida, povestirea lui Al. Antoniu <span class="CharOverride-1">O poveste pentru toată lumea</span>. Reportajul, puţin comentat în alte publicaţii literare contemporane, atrage atenţia lui Octav Şuluţiu atunci când apar <span class="CharOverride-1">Ninge peste Ucraina </span>de Aurel Baranga şi <span class="CharOverride-1">Oameni şi cărbuni în Valea Jiului</span> de Geo Bogza. Un interes aparte suscită cărţile de critică literară, a căror apariţie este consemnată permanent. Astfel, Octav Şuluţiu scrie despre <span class="CharOverride-1">Impresii asupra literaturii spaniole </span>de G. Călinescu, <span class="CharOverride-1">Figuri şi forme literare</span> de Tudor Vianu, despre <span class="CharOverride-1">Oameni şi cărţi</span> de Silvian Iosifescu, <span class="CharOverride-1">Permanenţe franceze </span>de Basil Munteanu. Teatrul este de asemnea comentat sistematic. Al. Rosetti analizează opera lui Mihail Sebastian, Amelia Gherson scrie despre A. P. Cehov, F. Aderca face cronica la spectacolele cu <span class="CharOverride-1">Nana</span>, dramatizare după Émile Zola de N. Kiriţescu, jucată la Teatrul Ateneului, la dramatizarea lui I. Şahighian după <span class="CharOverride-1">Anna Karenina</span> de Lev Tolstoi, pusă în scenă la Teatrul Odeon, sau scrie despre spectacolele de la Naţionalul bucureştean cu <span class="CharOverride-1">Seringa</span> lui Tudor Arghezi. Tot F. Aderca prezintă piesa <span class="CharOverride-1">Maşina de scris</span> de Jean Cocteau, în vreme de Octav Şuluţiu comentează farsa lui Federico García Lorca <span class="CharOverride-1">Nemaipomenita pantofăreasă</span>, tradusă de Lascăr Sebastian. Alţi colaboratori: K.H. Zambaccian, Dumitru Hîncu.&#9;<span class="Semnatura">I.I.</span></p>
			<p class="Heuristica_PRIMUL_Semnat"><span class="titlu-12" lang="fr-FR">APĂRAREA NAȚIONALĂ</span><span lang="fr-FR">, ziar politic care apare la București, cotidian de la 15 ianuarie 1900 până la 19 mai 1902, neregulat până la </span>3 noiembrie 1902 și săptămânal – de fapt doar trei numere – până la 9 februarie 1903, ca „organ al societății cu același nume”. Între 1 ianuarie și 12 iunie 1902 direcțiunea publicației, care poartă pe frontispiciu deviza „Românism–Ortodoxism”, este preluată de B.P. Hasdeu. În <span class="CharOverride-1">Cuvânt înainte</span>, acesta declară: „Astăzi mai cu seamă, când ne rânjește de la crivăț o scârboasă propagandă muscălească pseudo-ortodoxă […], eu sunt dator a mă avânta fără sfială pe linia luptătorilor, fericit dacă mă sacrific”. Deviza sa programatică, <span class="CharOverride-1">Pro fides et patria</span> („Pentru credință și patrie”), este de a face din <span class="CharOverride-2">A.n.</span> un „fort de apărare a intereselor țării și neamului”. În fapt, adevăratul articol-program, <span class="CharOverride-1">Înainte</span> (5 ianuarie 1902), poartă semnătura lui A.C. Cuza – membru în comitetul de redacție –, care salută venirea la conducere a „celui mai ilustru dintre savanții români”, exprimându-și totodată satisfacția că în fruntea presei naționaliste, „independente de politica partidelor”, stă <span class="CharOverride-2">A.n.</span> Pentru a susține orientarea naționalistă a foii, Hasdeu plasează pe prima pagină a numărului 66/1902 articolul <span class="CharOverride-1">Carliștii</span>, flagelându-i pe junimiştii „consecvenţi de a dispreţui neamul românesc”, idei politice care vor fi combătute de Petre Th. Missir în „Revista română” (1902). Acesta, dar și întreaga grupare de la „Convorbiri literare”, sunt ironizați şi în alte conferințe tipărite în paginile <span class="CharOverride-2">A.n.</span>, precum<span class="CharOverride-2"> </span><span class="CharOverride-1">Centenarul lui Heliade</span> și <span class="CharOverride-1">Școala Carp–Maiorescu</span>. Cea dintâi conferinţă a fost rostită în şedința solemnă a Academiei Române din 13 ianuarie 1902, în care Hasdeu omagiază personalitatea lui Ion Heliade-Rădulescu, lovind astfel în Titu Maiorescu. Nu refuzul acestuia de a lua cuvântul îl irită pe Hasdeu, ci elogiile de care avusese parte în memoriul extra academic publicat de Petre Popescu în „Analele<span class="CharOverride-1"> </span>Academiei”, unde se vorbea despre „omul care de mai bine de treizeci de ani conduce, din fericire, pe calea adevărului, toată activitatea intelectuală și artistică a românilor”. Replica la acest omagiu adus lui Maiorescu e caustică: „Mai bine de treizeci de ani! Conduce din fericire! Calea adevărului! Toată, toată activitatea intelectuală și-și-și artistică a românilor!!! probabil, și podul pe Dunăre”. Mărturisind că a fost, este și va fi „heliadist”, Hasdeu accentuează dubla contribuție – literară și politică – a pașoptistului, prin „cuvânt și faptă, ambele strâns cimentate prin aceeași țintă – nesleita iubire a neamului românesc”, revenind obsesiv la junimiști. Impardonabilă i se pare şi eludarea poeziei <span class="CharOverride-1">La Heliade</span> din ediția maioresciană a poeziilor lui Eminescu. Prin această „neînțeleasă suprimare”, incorectă și nu „prea cu minte”, nu atât memoria lui Heliade este afectată, ci „se știrbește Eminescu, iar prin știrbirea lui Eminescu se știrbește mai ales – <span class="CharOverride-1">natürlich </span>– însuși d. Maiorescu”. Mai reținute par atacurile în textul celei de-a doua conferințe despre aşa-numita „şcoală Carp–Maiorescu”, concomitent pornite cu o corecție subtilă aplicată lui C. Al. Ionescu-Caion. Socotind că singura modalitate de a-l ajuta pe acesta în disputa cu junimiștii este de a susține că el însuși este junimist, un „junimist inconștient, fie, dar nu altceva decât junimist, junimist neaoș, junimist din școala literară Carp–Maiorescu <span class="CharOverride-1">privatissimè</span>”. Pentru polemistul necruţător şi excesiv din <span class="CharOverride-2">A.n.</span>, unul din principiile fundamentale ale acestei „înveninate” școli antinaționaliste s-ar putea rezuma astfel: „Tu, tinere, fără trecut, leneș și ambițios, dacă vrei să te ridici sus și iute, să te apuci a lovi cu violență sau cu insolență <span class="CharOverride-1">beati possidentes</span> pe cei cu trecutul câștigat deja prin muncă, pe românii cei mai de frunte în literatură”. Exemplul acestui prototip uman i-l oferă chiar tânărul Caion, care se comportă întocmai precum Carp și Maiorescu în tinereţe. Corozivitatea polemicilor din zona criticii literare e depășită doar de vehemența pamfletară a textelor politice, între care <span class="CharOverride-1">Papa de la Neva</span> (1901), o diatribă contra propagandei ruseşti, <span class="CharOverride-1">Mitropolitul Partenie și Basarabia</span> (1902),<span class="CharOverride-1"> Ce fel de antisemiți sunt românii?</span> (1902). Publicistică mai semnează Ion N. Șoimescu (<span class="CharOverride-1">România, Rusia și încheiata alianță</span>), Ştefan Petică şi Vasile Gr. Borgovan. Compartimentul beletristic e acoperit de rubrica „Literare”, unde Nicolae Ionescu și I.C. Popescu-Polyclet publică versuri, iar Const. Nutzescu proză (<span class="CharOverride-1">Iubire stinsă</span>), dar şi de rubrica „Tribuna literară”, care găzduiește articolul lui V. Anestin <span class="CharOverride-1">Noi curente în literatura noastră</span>, cu noi referiri la „cazul” Caion. <span lang="fr-FR">Cronica literară este susţinută de N.I. Apostolescu, iar cea teatrală de Al. </span>Antemireanu, care comentează favorabil drama <span class="CharOverride-1">Vlaicu Vodă</span> de Al. Davila. Juarez Movilă face cronică muzicală sub genericul „Impresiuni artistice”. Alte rubrici: „Note critice”, „Cronica militară”, „Cronica externă”. Un amplu excurs memorialistic, <span class="CharOverride-1">Din tainele vieţii</span>, întins pe 87 de foiletoane, aparține lui V.A. Urechia. Secțiunea traducerilor e ilustrată de versiuni din scrierile lui Henryk Sienkiewicz (<span class="CharOverride-1">Quo vadis?</span>, <span class="CharOverride-1">Cavalerii crucii</span>), Guy de Maupassant (<span class="CharOverride-1">Lumina lunii</span>) ş.a.<span class="CharOverride-1"> </span>Alți colaboratori: Ioan Slavici, Zamfir C. Arbore, Vasile D. Păun, N. Pandelea, Th. Cornel, Al. Antemireanu, A.D. Xenopol, Petru Vulcan, N. Burlănescu-Alin, G. Tutoveanu, Ion Dafin, Al. Cazaban, Elena D.O. Sevastos, Gabriel Donna, D. Teleor. &#9;<span class="Semnatura">D.B., L.Bc.</span></p>
			<p class="Heuristica-PRIMUL"><span class="titlu-12">APETRI, Dumitru</span> (21.X.1940, Târnauca, j. Dorohoi, azi în Ucraina), critic şi istoric literar. Este fiul Savetei (n. Herghiligiu) și al lui Ion Apetri, țărani. După absolvirea școlii primare (1951) și a școlii medii (1958) în satul natal, îşi continuă studiile la o instituţie cultural-educativă din Cernăuți (1958–1960), apoi tot aici la Universitatea de Stat, Facultatea de Filologie (1962–1967). În 1974 se înscrie la doctorat la Institutul de Limbă şi Literatură din Chişinău, susţinându-l în 2005 cu o teză despre receptarea literaturii ucrainene în spațiul românesc de la est de Prut (perioada 1924–1984). A fost profesor și director la şcoala din satul Culiceni, profesor în Horbova, raionul Herța, redactor literar şi corespondent special la ziarul „Zorile Bucovinei” (1970–1971). Din 1974 este angajat cercetător științific la Institutul de Limbă și Literatură al Academiei de Științe din Chișinău. Funcționează şi ca profesor la Institutul Republican de Perfecţionare a Cadrelor Didactice (1986–1988) și la Universitatea de Stat „Ion Creangă” din Chişinău (din 1999). Debutează în „Steagul roșu”, gazetă raională din Herța, iar editorial cu volumul <span class="CharOverride-1">Bucovina: cultură, personalităţi, destine </span>(2000; Premiul Uniunii Scriitorilor din Republica Moldova).</p>
			<p class="Heuristica-BASE">În articolele publicate în „Zorile Bucovinei”, „Septentrion literar”, „Literatura și arta”, „Limba română”, „Tinerimea Moldovei”, „Metaliteratură”, „Viața Basarabiei”, „Nistru”, „Kodrî”, „Radianske literaturoznavstvo”, „Raduga”, „Voprosî russkoi literaturî” (Lvov), precum și în comunicările ținute la colocvii internaționale organizate în România, Ucraina și Rusia, în bună parte reunite în volumul <span class="CharOverride-1">Atitudini şi opinii </span>(2010), <span class="CharOverride-2">A.</span> tratează în special probleme privind literatura comparată și traducerile. Preocupat de destinul creației lui M. Eminescu în arealul culturii ruse și a celei ucrainene, el pune accentul pe istoria și arta transpunerilor, acordând o atenție specială versiunilor semnate de Iuri Kojevnikov. Pe de altă parte, examinează punerea în circuitul românesc a literaturii ucrainene prin intermediul traducătorilor de la Chișinău (Igor Crețu, Andrei Lupan, Anatol Ciocanu, Anatol Codru, Alexandru Negriș, Ion Vatamanu, Vasile Levițchi, Ion Gheorghiță, Nicolai Costenco, Gheorghe Vodă, Petrea Cruceniuc, Petru Zadnipru). Raporturile culturale fiind analizate prin prisma a două forme de receptare: traducerile propriu-zise și interpretarea critică, <span class="CharOverride-2">A.</span> se referă la acest dialog activ în a doua jumătate a secolului al XX-lea (1940–1991). În volumul <span class="CharOverride-1">Bucovina: cultură, personalități, destine</span> el investighează creația lui Eminescu sub aspect tematic (cultul patriei, al mamei și al cărții, Bucovina în poezia și publicistica autorului), evocă destinele dramatice ale lui Vasile Bogrea și Constantin Loghin, descrie preocupările literare polifonice ale lui Vasile Levițchi, ale lingvistului Vasile Pavel, originar din Bucovina. Strădaniile întreprinse de Vasile Coroban pentru a include în circuit „idei care se cereau asimilate și valorificate fără întârziere de practica literară autohtonă”, cercetarea culturologică în critica lui Anatol Gavrilov, relevarea diferitelor aspecte în proza lui Ion Druță, în special de până la finele anilor ’80, definesc interesul constant al criticului față de fenomenul literar din Bucovina și Basarabia. De asemenea, sunt relevabile, în câteva profiluri, disocieri privind trăsăturile distinctive în scrisul lui Grigore Vieru, Nicolae Dabija, Arcadie Suceveanu, Ion Gheorghiță, Serafim Saka, Vasile Tărâțeanu. Notele de lectură pe marginea aparițiilor editoriale din anii ’70 ai secolului trecut până la finele primului deceniu al secolului al XXI-lea întregesc spectrul preocupărilor istorico-literare ale lui <span class="CharOverride-2">A</span>. În fine, ca autor al unor mici nuvele, în <span class="CharOverride-1">Dimineţi cu brumă</span> (2010),<span class="CharOverride-1"> </span>fixează amintiri, momente și situații de acasă, din Bucovina, precum și din viața de la Chișinău. </p>
			<p class="Heuristica___mici"><span class="CharOverride-2">SCRIERI:</span><span class="CharOverride-1"> Bucovina: cultură, personalităţi, destine</span>, pref. Adrian Dinu Rachieru,<span class="CharOverride-1"> </span>Timişoara, 2000;<span class="CharOverride-1"> Românii din jurul României </span>(în colaborare), București, 2003; <span class="CharOverride-1">Dialog intercultural. Aspecte ale receptării literare</span>, Chișinău, 2006;<span class="CharOverride-1"> Eseuri şi profiluri literare</span>,<span class="CharOverride-1"> </span>Chișinău, 2007; <span class="CharOverride-1">Arta replăsmuirii artistice (traductologie)</span>,<span class="CharOverride-1"> </span>Chișinău, 2008;<span class="CharOverride-1"> Atitudini și opinii</span>, Chișinău, 2010; <span class="CharOverride-1">Dimineţi cu brumă</span>, Chişinău, 2010. <span class="CharOverride-2">Antologii, ediții: </span><span class="CharOverride-1">Lire înfrăţite </span>– <span class="CharOverride-1">Zbratani lirî</span>, ed. bilingvă, Chișinău, 1979; Vasile Bogrea,<span class="CharOverride-1"> Opere alese</span>, pref. Mircea Borcilă, Chișinău – București, 1998 (în colaborare cu Mircea Borcilă, Ion Mării, Vasile Pavel şi Vasile M. Ungureanu); <span class="CharOverride-1">Omagiu lui Taras Şevcenko</span>, postfața edit., Chișinău, 1999.</p>
			<p class="Heuristica___m_RPR"><span class="CharOverride-2">Repere bibliografice:</span> Vasile Pavel, <span class="CharOverride-1">Un harnic cercetător literar</span>,<span class="CharOverride-1"> </span>LA, 2000, 26 octombrie; Alexandru Burlacu, Vlad Caraman, <span class="CharOverride-1">Bucovina literară...</span>,<span class="CharOverride-1"> </span>„Septentrion literar”, 2001, 1–2; Ion Şpac, <span class="CharOverride-1">O carte despre Bucovina</span>,<span class="CharOverride-1"> </span>LA, 2001, 31 mai; Felicia Cenuşă, <span class="CharOverride-1">Bucovina: destine literare</span>, „Metaliteratură”, 2001, 3; Sava Pânzaru, <span class="CharOverride-1">Un studiu despre receptarea literară</span>,<span class="CharOverride-1"> </span>„Metaliteratură”, 2007, 1–2; Burlacu, <span class="CharOverride-1">Texistenţe</span>,<span class="CharOverride-1"> </span>I, <span class="CharOverride-1">201–203</span>; Aliona Grati, <span class="CharOverride-1">Despre traducere ca artă şi dialog intercultural</span>,<span class="CharOverride-1"> </span>„Metaliteratură”, 2009, 5–6. &#9;<span class="Semnatura">A.Bn.</span></p>
			<p class="Heuristica-PRIMUL"><span class="titlu-12">APETROAIE, Ion</span> (11.I.1937, Lişna, j. Botoşani – 24.VIII.1997, Iaşi), critic şi istoric literar. Este fiul Mariei (n. Calistru) şi al lui Gheorghe Apetroaie, ţărani. A urmat liceul la Dorohoi, pe care l-a absolvit în 1954, apoi Facultatea de Filologie a Universităţii din Iaşi (1955–1960). Face carieră didactică la Catedra de literatură română şi comparată a aceleiaşi facultăţi. Între 1972 şi 1976 a funcţionat ca lector de limbă şi civilizaţie românească la Universitatea „Paul Valéry” din Montpellier şi la Sorbona. Din 1977 a fost secretar de redacţie la „Analele ştiinţifice ale Universităţii «Al. I. Cuza»<span class="CharOverride-1"> </span>din Iaşi”. A debutat cu articole de critică literară în revista „Iaşul literar” (1960). A mai colaborat la „Ateneu”, „Gazeta literară”, „Convorbiri literare”, „Cronica”, „Steaua”, „Tribuna”, „Tomis”, „Ramuri”, „Orizont” ş.a. </p>
			<p class="Heuristica-BASE">Volumul de debut al lui <span class="CharOverride-2">A.</span>, monografia critică <span class="CharOverride-1">V. Voiculescu</span> (1975) – iniţial prezentată ca teză de doctorat în 1974 –, este primul studiu de amploare dedicat vieţii şi operei scriitorului. Îmbinând cele mai importante elemente ale biografiei lui Voiculescu (cu excepţia episodului arestării şi condamnării sale de către autorităţile comuniste) cu etapele creşterii şi împlinirii sale ca artist, cartea este o trecere în revistă a universului imaginar voiculescian, abordat atât din perspectiva creaţiei lirice a scriitorului, cât şi din aceea a operei sale în proză. Tradiţionalismul lui Voiculescu, susţine criticul, rezultă dintr-o sinteză complexă a sămănătorismului şi poporanismului, înţelese însă la un mod superior, acela al importanţei cruciale a culturii populare în definirea spiritualităţii unui neam. O tonalitate disonantă, în contextul unei lucrări altfel echilibrate, este insistenţa de a face din autorul <span class="CharOverride-1">Poemelor cu îngeri</span>,<span class="CharOverride-1"> </span>în acord cu ideologia oficială a vremii şi împotriva evidenţei, un „ateu politicos”, judecată care, luată în serios, ar pune sub semnul întrebării întregul eşafodaj al demersului analitic. <span class="CharOverride-1">Orfeu şi Aristarc </span>(1982) – culegere de studii şi articole despre unii dintre cei mai reprezentativi scriitori români de la începutul secolului al XX-lea (G. Bacovia, Mihail Sadoveanu, Calistrat Hogaş, Gala Galaction, Liviu Rebreanu) – conţine, în prefaţă, şi o profesiune de credinţă: critica literară, spune <span class="CharOverride-2">A. </span>pe urmele lui G. Ibrăileanu şi G. Călinescu, este o formă de creaţie, iar adevăratul critic trebuie să aibă capacitatea de a pătrunde atât principiile întemeietoare ale macrouniversului (viziunea lui Orfeu), cât şi structura organizatoare a microuniversului reprezentat de opera literară (perspectiva lui Aristarc). <span class="CharOverride-2">A. </span>a mai îngrijit şi/sau prefaţat ediţii din I. Al. Brătescu-Voineşti, D. Caracostea, G. Bacovia, V. Voiculescu şi Tudor Arghezi.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">V. Voiculescu</span>, Bucureşti, 1975; <span class="CharOverride-1">Literatura română a secolului al XX-lea</span>,<span class="CharOverride-1"> </span>I, Iaşi, 1978; <span class="CharOverride-1">Orfeu şi Aristarc</span>, Iaşi, 1982; <span class="CharOverride-1">Carte de înţelepciune</span>, Iaşi, 1996;<span class="CharOverride-1"> Literatură şi reflexivitate</span>, Iaşi, 1996; <span class="CharOverride-1">Portrete şi comentarii critice</span>,<span class="CharOverride-1"> </span>Galaţi, 1997.</p>
			<p class="Heuristica___m_RPR"><span class="CharOverride-2">Repere bibliografice: </span>Mircea Iorgulescu, <span class="CharOverride-1">„V. Voiculescu”</span>,<span class="CharOverride-1"> </span>RL, 1975, 37; Aurel Sasu, <span class="CharOverride-1">O monografie Voiculescu</span>,<span class="CharOverride-1"> </span>ST, 1975, 11; 1; D. Micu, <span class="CharOverride-1">„V. Voiculescu”</span>,<span class="CharOverride-1"> </span>CNT, 1976, 32; Dan Mănucă, <span class="CharOverride-1">Bemolii lui Aristarc</span>,<span class="CharOverride-1"> </span>CRC, 1982, 17; Mircea Popa, <span class="CharOverride-1">„Orfeu şi Aristarc”</span>,<span class="CharOverride-1"> </span>ST, 1982, 5; Al. Săndulescu, <span class="CharOverride-1">Între Orfeu şi Aristarc</span>, VR, 1983, 2; <span class="CharOverride-1">Dicţ. scriit. rom.</span>, I, <span class="CharOverride-1">97–98</span>; Const. Ciopraga, <span class="CharOverride-1">Rigoarea discursului/timbru participativ</span>,<span class="CharOverride-1"> </span>CRC, 1997, 1; Ştefan Avădanei, <span class="CharOverride-1">Destin uman, cărturăresc, academic</span>,<span class="CharOverride-1"> </span>CRC, 1997, 4; Dan Mănucă, <span class="CharOverride-1">Cuvântul şi tăcerea</span>, CRC, 1998, 1. &#9;<span class="Semnatura">L.H.</span></p>
			<p class="Heuristica-PRIMUL"><span class="titlu-12">APOLZAN, Mioara</span> (12.V.1944, Stoeneşti, j. Vâlcea), critic literar, prozatoare. Este fiica Elvirei (n. Petrescu) şi a lui Vespasian Popescu, contabil. Petrece copilăria şi anii de şcoală primară şi secundară la Sibiu, absolvind Facultatea de Filologie a Universităţii din Cluj (1967). Până în 1986 a fost cercetător ştiinţific la Institutul de Istorie şi Teorie Literară „G. Călinescu” din Bucureşti. Obţine doctoratul în filologie în 1980 cu o monografie despre „Revista Fundaţiilor Regale”. Debutează în publicistică în 1967 cu articole de istorie literară şi recenzii apărute în „Revista de istorie şi teorie literară”. Imobilizată din 1986, în urma unei intervenţii chirurgicale, va continua să publice sporadic, colaborând mai susţinut la suplimentul cultural al ziarului „Cotidianul” şi la emisiunile postului de radio Europa Liberă (1994–1995).</p>
			<p class="Heuristica-BASE">Primul volum semnat de <span class="CharOverride-2">A.</span>, <span class="CharOverride-1">Casa ficţiunii</span> (1979; Premiul Uniunii Scriitorilor), cuprinzând studii asupra modalităţilor prozei româneşti contemporane, abordează romane şi formule narative ale unor scriitori consacraţi ai deceniului al optulea din secolul trecut (George Bălăiţă, Constantin Ţoiu, Augustin Buzura, D.R. Popescu, Al. Ivasiuc, Virgil Duda), din perspective teoretice practicate la acea dată pe plan european. Analiza fină şi riguroasă urmăreşte să traseze profiluri caracteristice şi să verifice intuiţiile cronicarilor literari asupra reprezentativităţii anumitor autori români contemporani. Sub un titlu destinat să înşele vigilenţa cenzurii, <span class="CharOverride-1">Aspecte de istorie literară</span> (1983), îi apare teza de doctorat, care reconstituie cu minuţiozitate şi spirit de sinteză, intuind cu fineţe nucleele ideologice, rolul grupării scriitoriceşti din jurul „Revistei Fundaţiilor Regale” în evoluţia literaturii române interbelice. <span class="CharOverride-2">A.</span> a publicat studii substanţiale în domeniul metodologiei istoriei literare, rămase în paginile revistelor de specialitate, precum şi mai multe ediţii comentate din opera unor scriitori români. A colaborat, în calitate de coautor, la câteva volume, între care un dicţionar de termeni literari (1976), o panoramă a poeziei contemporane româneşti (1980), un compendiu de istorie a literaturii române publicat, în limba germană, la Berlin (1983), un studiu asupra presei literare româneşti dintre cele două războaie (1984) şi o bibliografie, în două volume, a scrierilor lui I.L. Caragiale din periodice (1997). În 1993 îşi face debutul ca prozatoare cu volumul <span class="CharOverride-1">Carte de identitate</span>, bine primit de critică. Seria subintitulată „proze, mai mult sau mai puţin scurte, pe teme mai mult sau mai puţin închipuite”, o incursiune în fantasticul existenţei cotidiene, este precedată de un „jurnal din memorie” al anilor 1986–1989, mărturie autobiografică de mare intensitate, dar şi meditaţie asupra felului în care textul literar înglobează şi ordonează semnele disparate ale unor experienţe de viaţă. O continuare relativă a acestei cărți este romanul <span class="CharOverride-1">O vară cu Maia</span> (2012). Intersectare de planuri temporale şi fire narative diferite, cartea surprinde meandrele unei relaţii afective ajunse în criză în anii ’80, reface atmosfera întunecată şi neajunsurile vieţii de zi cu zi în ultimul deceniu al comunismului românesc, evocă, prin intermediul unui jurnal de front, perioada celui de-al Doilea Război Mondial şi totodată reface traseul dramatic al unui ţărănist arestat după alegerile fraudate din 1946, evadat şi ulterior rămas în clandestinitate timp de şaptesprezece ani.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Casa ficţiunii. Romane şi romancieri din deceniul 8</span>, Cluj-Napoca, 1979; <span class="CharOverride-1">Aspecte de istorie literară</span>, Bucureşti, 1983; <span class="CharOverride-1">Carte de identitate</span>, Bucureşti, 1993; <span class="CharOverride-1">O vară cu Maia</span>, București, 2012. <span class="CharOverride-2">Ediţii:</span> I.L. Caragiale, <span class="CharOverride-1">Teatru</span>, Bucureşti, 1976 (în colaborare cu Al. Rosetti, Şerban Cioculescu şi Liviu Călin); H. Bonciu, <span class="CharOverride-1">Pensiunea doamnei Pipersberg</span>, pref. edit., Cluj-Napoca, 1984.</p>
			<p class="Heuristica___m_RPR"><span class="CharOverride-2">Repere bibliografice: </span>Mircea Mihăieş, <span class="CharOverride-1">Romane şi romancieri în deceniul opt</span>, O, 1979, 40; Nicolae Manolescu,<span class="CharOverride-1"> „Casa ficţiunii” şi ferestrele ei</span>, RL, 1979, 48; Al. Călinescu, [<span class="CharOverride-1">Mioara Apolzan</span>], CRC, 1980, 10, CL, 1983, 8; Mircea Scarlat, <span class="CharOverride-1">„Aspecte de istorie literară”</span>, CNT, 1983, 18; Al. Săndulescu, <span class="CharOverride-1">„Aspecte de istorie literară”</span>, RL, 1983, 34; Dan C. Mihăilescu, <span class="CharOverride-1">Medalion</span>, LAI, 1993, 13; Ioana Pârvulescu, <span class="CharOverride-1">Dreptul la identitate</span>, RL, 1993, 30; Monica Spiridon, <span class="CharOverride-1">Încercarea scriitorului</span>, R, 1993, 10–11; Mircea Anghelescu, <span class="CharOverride-1">Construcţia şi reconstrucţia cotidianului</span>,<span class="CharOverride-1"> </span>VR, 1994, 2; Gabriel Dimisianu, <span class="CharOverride-1">Identitate recuperată</span>, RL, 2012, 16; Cosmin Ciotloş, <span class="CharOverride-1">Diferenţe specifice</span>, RL, 2012, 20. &#9;<span class="Semnatura">C.Pp.</span></p>
			<p class="Heuristica-PRIMUL"><span class="titlu-12">APOSTOL, Constantin</span> (21.XII.1904, Focşani – 23.VI.2001, București), prozator. Este fiul Ecaterinei şi al lui Vasile Apostol, podgoreni în Vrancea. A<span class="CharOverride-2"> </span>absolvit în 1925 Liceul Unirea din localitatea natală şi a urmat cursurile Facultăţii de Litere şi Filozofie din Bucureşti (1925–1928), perioadă în care frecventează cenaclul literar al lui M. Dragomirescu şi debutează cu proză în revista „Ritmul vremii” (1928), semnând Apostol Fulga (nume folosit apoi curent). A fost profesor la Târnăveni, Odobeşti, Ismail, Bacău şi Focşani, iar după pensionare s-a stabilit la Bucureşti. A mai colaborat la „Universul literar”, „Vitrina literară”, „Facla”, „Azi”, „Treisprezece” (Focşani), „Revista Fundaţiilor Regale”, „Timpul”, „Convorbiri literare”.</p>
			<p class="Heuristica-BASE">Proza din periodice prefigurează, cu câteva excepţii, romanul <span class="CharOverride-1">Altceva</span> (1936), în care <span class="CharOverride-2">A.</span> intenţionează să ilustreze o anumită stare a tineretului din deceniul al patrulea din secolul trecut, sesizabilă, de altfel, în scrierile vremii. Personajele sunt purtate de o nebuloasă aspiraţie spre afirmare socială, de o puternică dorinţă de a trăi intens. În fuga permanentă de monotonie şi plictis, de involuţie biologică şi de conştiinţa morţii, „sensul unic” al vieţii este satisfacerea instinctului, fără interogaţii şi angajări. Însă această cale nu neutralizează obsesia unui „altceva” nedefinit. Autorul foloseşte o formulă epică modernă, structurându-şi cartea în trei părţi, cu trei naratori – <span class="CharOverride-1">Povesteşte ea…</span>, <span class="CharOverride-1">Povesteşte el</span>…, <span class="CharOverride-1">Şi acum autorul</span>. Scris în alt registru, romanul <span class="CharOverride-1">Fericirea nu are istorie</span> (1942) pare o replică la dezorientarea din <span class="CharOverride-1">Altceva</span> – fericirea este posibilă urmând căile fireşti ale vieţii şi nu alergând după himere. Volumele <span class="CharOverride-1">Amarul sânge al strugurilor</span> (1969) şi <span class="CharOverride-1">Război cu zurgălăi</span> (1971) fac parte dintr-un ciclu ce se vrea o „cronică a epocii”, cu centrul în Odobeşti. „Însoţitor” şi grefier detaşat, implicit ironic, autorul reuşeşte să recreeze o realitate proprie. Alte trei romane anunţate în presă nu au mai apărut. Fie ca traducător, fie doar ca girant al unor traducători interzişi în perioada 1937–1944 (Eugen Relgis, Eugen B. Marian, Paul B. Marian), <span class="CharOverride-2">A.</span> a contribuit la editarea unor opere ale literaturii universale în versiune românească, între care <span class="CharOverride-1">Jane Eyre </span>de Charlotte Brontë, <span class="CharOverride-1">Rebecca</span> de Daphné du Maurier, <span class="CharOverride-1">Familia Malavoglia</span> de Giovanni Verga, <span class="CharOverride-1">Metropola </span>de Upton Sinclair.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Altceva</span>, Bucureşti, 1936; <span class="CharOverride-1">Viaţa după paravan</span>, Ploieşti, 1939; <span class="CharOverride-1">Fericirea nu are istorie</span>, Bucureşti, 1942; <span class="CharOverride-1">Nici ei n-au rămas în urmă</span>, Bucureşti, 1949; <span class="CharOverride-1">Amarul sânge al strugurilor</span>, Bucureşti, 1969; ed. Focşani, 2012; <span class="CharOverride-1">Război cu zurgălăi</span>, Bucureşti, 1971.</p>
			<p class="Heuristica___m_RPR"><span class="CharOverride-2">Repere bibliografice:</span> Mihail Şerban, <span class="CharOverride-1">„Altceva”</span>, ADV, 1936, 16056; Ovidiu Papadima, <span class="CharOverride-1">„Altceva”</span>, F, 1936, 2; Radu Preajbă, Boris Buzilă, [<span class="CharOverride-1">Interviuri cu C. Apostol</span>], RRI, I, partea I, <span class="CharOverride-1">106–112</span>; Dana Dumitriu, <span class="CharOverride-1">„Amarul sânge al strugurilor”</span>, RL, 1970, 10; D. Florea-Rarişte,<span class="CharOverride-1"> „Amarul sânge al strugurilor”</span>, IL, 1970, 4; Liviu Chiscop, <span class="CharOverride-1">„Amarul sânge al strugurilor”</span>, ATN, 1970, 7; Viola Vancea, <span class="CharOverride-1">„Război cu zurgălăi”</span>, RL, 1972, 3. &#9;<span class="Semnatura">C.T.</span></p>
			<div class="_idGenObjectLayout-1">
				<div id="_idContainer003">
					<div id="_idContainer001" class="_idGenObjectStyleOverride-1">
						<p class="Titlu-Nume-H"><span class="titlu-12">APOSTOLESCU, <br />N. I. [Nicolae I.]</span> </p>
						<p class="Titlu-mic-DATE">(3.V.1876, Alexandria – 2.XI.1918, Piteşti), istoric literar, comparatist.</p>
					</div>
					<div id="_idContainer002" class="_idGenObjectStyleOverride-1">
						<img class="_idGenObjectAttribute-1" src="05_AoArghezi_306-371-web-resources/image/ApostolesscuNI.png" alt="" />
					</div>
				</div>
			</div>
			<p class="Heuristica-PRIMUL">Înscris în 1883 la o şcoală primară din Alexandria, <span class="CharOverride-2">A.</span> urmează, din 1888, Liceul „Gh. Lazăr” din Bucureşti, unde se mutaseră părinţii, Polixenia şi Iancu Apostolescu, negustor. După bacalaureat, în 1895, s-a înscris la Facultatea de Litere. Luându-şi examenul de licenţă, funcţionează un timp la Liceul „Matei Basarab” din Bucureşti, apoi, din februarie 1899, este profesor la Liceul „I.C. Brătianu” din Piteşti. A predat aici, de-a lungul anilor, româna, franceza, elina, filosofia, printre elevii lui numărându-se G. Vâlsan, Gh. Ulieru, Ion Barbu, Istrate Micescu, Armand Călinescu, Ion Trivale, Ion Minulescu, Vladimir Streinu. În 1904 îi apare culegerea de „literatură, estetică, filologie” intitulată <span class="CharOverride-1">Studii</span>, prefaţată de B.P. Hasdeu. Câştigând, în 1905, o bursă la Paris (pentru semantică şi literatură comparată), frecventează cursuri la École de Hautes Études şi la Sorbona, obţinând în 1909 titlul <span class="CharOverride-1">docteur ès lettres.</span> Tezele <span class="CharOverride-1">L’Influence des romantiques français sur la poésie roumaine </span>(1909) şi <span class="CharOverride-1">L’ Ancienne versification roumaine (XVII–XVIII siècles)</span> (1909) sunt susţinute în faţa unei comisii prezidate de Émile Faguet, din care făceau parte, printre alţii, Émile Picot şi Mario Roques. Între 1908 şi 1909 ţinuse cursuri de limba şi literatura română la École des Langues Orientales Vivantes. Întors în ţară, devine un animator al vieţii culturale piteştene, graţie îndeosebi artei lui de conferenţiar. Societatea Scriitorilor Români îl primeşte în rândurile ei. O primă tentativă, din 1915, de a ajunge suplinitor la Catedra de istoria literaturii române şi estetică literară de la Facultatea de Litere, eşuează. Abia peste trei ani, în toamna lui 1918, facultatea ieşeană avea să-l prefere altor candidaţi, dar pentru <span class="CharOverride-2">A.</span> răspunsul, favorabil, vine prea târziu, cu câteva ceasuri înainte de a muri (în urma unei pleurezii).</p>
			<p class="Heuristica-BASE">Semnătura lui <span class="CharOverride-2">A.</span> poate fi întâlnită mai des în „Literatură şi artă română”, „Conservatorul”, „Revista pentru istorie, arheologie şi filologie”, unde a figurat şi în comitetul de redacţie, „Noua revistă română”, „Steagul”, dar şi în alte publicaţii, precum „Revista Societăţii Tinerimea Română”, „Adevărul”, „Epoca”, „Revista armatei”, „Revue de Roumanie”, „Flacăra”, „Gazeta Transilvaniei”, „Ţara nouă”, „Doina”, „La Politique”, „Duminica poporului”, „Glasul Argeşului”, „Lumină nouă”, „Convorbiri literare”, „Revista cercului de studii al Partidului Conservator”, „Cronicarul”. Îndeobşte, colaborările lui sunt însemnări literare, istorice, politice, dar şi pe alte teme. A scris versuri, cele mai multe lăsându-le în manuscris. Traducerile (semnate A. Nicoară) din Albert Samain, Sully Prudhomme, Henri de Régnier sunt publicate în „Literatură şi artă română”. Cele două volume din <span class="CharOverride-1">Istoria literaturii române moderne</span> (1913–1916) oferă o imagine sumară a literaturii noastre, de la primele manifestări şi până la 1900. Având competenţa filologică şi libertatea de spirit care vin din şcoala dezinhibată a lui B.P. Hasdeu, <span class="CharOverride-2">A.</span> suferă, însă, de un subiectivism care agravează insuficienţele gustului său literar. Erudiţia lui se lasă prea în voia reflexului comparatist, „izvoarele inspirărei” fiind căutate şi acolo unde ele nu există. Mai gravă este tăgăduirea absurdă a unor mari scriitori (Ion Creangă, M. Eminescu, Octavian Goga), autori de talie modestă, pe de altă parte, fiind trataţi cu excesivă generozitate. Studiile lui <span class="CharOverride-2">A.</span>, în care istoricul literar se înfrăţeşte cu eseistul, vădesc o tendinţă spre teoretizări, amprenta hasdeiană putând fi uşor recunoscută. Preia multe dintre simpatiile şi, mai cu seamă, antipatiile maestrului, lansându-se în aprecieri bizare. Ca „poeţi naţionali români” el nu-i acceptă decât pe Vasile Alecsandri şi pe George Coşbuc. În schimb, versurile lui Eminescu, în special postumele, nu ar fi având deloc o „înfăţişare naţională”, pesimismul, ca şi medievalismul infuzând acestei lirici esenţe străine. În studiul <span class="CharOverride-1">Bălcescu şi „Cântarea României”</span> <span class="CharOverride-2">A.</span> atribuie istoricului muntean paternitatea misteriosului poem. A şi editat, de altfel, în 1914, lucrarea, sub numele lui N. Bălcescu, însoţind-o de un studiu introductiv. Alte încercări vizează fie folclorul, fie limbajul, privit în înfăţişările lui sociale ori sub aspect semantic, în timp ce <span class="CharOverride-1">Ritm şi măsură </span>şi <span class="CharOverride-1">Versificaţie românească</span> anunţă o cercetare de referinţă în poetica noastră – <span class="CharOverride-1">L’ Ancienne versification roumaine (XVII–XVIII siècles)</span>. Înainte de a aborda stihurile mai vechi, stilisticianul examinează structura şi valorile versului modern românesc, confruntat cu pulsaţiile versificaţiei franceze. Silabele tonice şi cele atone se înscriu, în limba română – potrivit lui <span class="CharOverride-2">A.</span> –, într-o succesiune care face din ritmul accentuat componenta esenţială a versificaţiei, în aşa fel încât rima poate chiar să lipsească. Se certifică deci posibilitatea versului liber, cu cezura mobilă. Unele dintre ideile acestui studiu au fost reluate de Mihail Dragomirescu, Vladimir Streinu, Ladislau Gáldi, Mihai Bordeianu. În postură de critic, <span class="CharOverride-2">A.</span> este incitant, derutând însă nu o dată. El e tentat de a muta discuţia într-un plan al generalizărilor estetice (principiile operei de artă, mecanismul creaţiei, raportul dintre artist şi public). Se ocupă de personajul literar, compară drama cu poezia epică şi cu lirica, scrie despre opere aflate sub „domnia visului” ş.a.m.d. Îl reţin chestiunile de versificaţie şi cele legate de dificultatea traducerilor de poezie. Interesul îi este captat în mod deosebit de problematica imitaţiei (pe care nu o deosebeşte de influenţă), pe acest teren, însă, inventivitatea exegetului căzând în extravaganţă. În polemici ia partea lui Hasdeu şi sare ca ars când cineva îi contestă maestrului său vreo teorie. Pe M. Dragomirescu îl zeflemiseşte, şi tot aşa pe G. Bogdan-Duică şi pe N. Iorga. Pe cât de nedrept poate fi în persiflări, pe atât de cordial devine în portretele conturate lui B.P. Hasdeu, G.I. Ionnescu-Gion, Gr. G. Tocilescu sau Iuliei Hasdeu. Despre scriitorii francezi (Sully Prudhomme, Émile Gebhart, Maurice Barrès ş.a.) şi nu numai (Emerson), întocmeşte mici monografii. Domeniul în care se ilustrează este acela al literaturii comparate. Ecouri multe şi favorabile au însoţit, în străinătate, teza lui de doctorat <span class="CharOverride-1">L’ Influence des romantiques français sur la poésie roumaine</span>, despre care scriu Émile Faguet, Léon Seché, Hippolyte Buffenoir, Alfred Jeanroy, Jules Feller, Mario Roques, Alphonse Bayot, Marcel Montandon, Gustav Weigand ş.a. De formaţie sorbonardă, pozitivistă, istoristă, autorul îşi dezvoltă teoria privilegiind instanţa emiţătoare – în acest caz, literatura franceză –, ceea ce face din romantismul românesc un fenomen de import. Cu excese şi erori, se urmăresc etapele influenţei franceze la noi, începând cu epoca fanariotă. Dacă eşafodajul teoretic nu e deloc ireproşabil, segmente ale cercetării se dovedesc, de multe ori, remarcabile. Destule identificări de izvoare sunt contribuţii de fineţe, însă răsfăţul sursologic îneacă operele supuse discuţiei într-o ploaie de „reminiscenţe” (de pildă o reţea de trimiteri îl împăienjeneşte pe Ion Heliade-Rădulescu: Lamartine, Chateaubriand, Victor Hugo, dar şi Alphonse Esquiros, G. de Mancy, Paul Hédouin, Elsa Grant). Unele sugestii vor fi reluate, nuanţat, de D. Popovici. Oricum, contribuţia comparatistă pe tărâm literar a lui <span class="CharOverride-2">A.</span>, alături de aceea a lui Pompiliu Eliade sau de cea a lui Charles Drouhet, nu e de trecut cu vederea. De calitate sunt traducerile de poezie românească încorporate în <span class="CharOverride-1">L’Influence…</span>, vădind un scriitor care se ignoră.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Despre cuvânt</span>, Bucureşti, 1900; <span class="CharOverride-1">Studii. Literatură, estetică, filologie</span>, pref. B.P. Hasdeu, Bucureşti, 1904; <span class="CharOverride-1">„Marin Gelea”, roman de N. Petraşcu</span>, Bucureşti, 1906; <span class="CharOverride-1">L’Influence des romantiques français sur la poésie roumaine</span>, pref. Émile Faguet, Paris, 1909; <span class="CharOverride-1">L’Ancienne versification roumaine (XVII–XVIII siècles)</span>, Paris, 1909; <span class="CharOverride-1">Cetăţuile lui Negru Vodă şi a lui Ţepeş</span>, Bucureşti, 1910; <span class="CharOverride-1">Tocilescu</span>, Bucureşti, 1912; <span class="CharOverride-1">Hasdeu şi Tocilescu</span>, Bucureşti, 1913; <span class="CharOverride-1">Istoria literaturii române moderne</span>, I–II, Bucureşti, 1913–1916; <span class="CharOverride-1">Lenea</span>, Bucureşti, 1914; <span class="CharOverride-1">Poezia munţilor</span>, Bucureşti, 1916; <span class="CharOverride-1">Studii şi portrete literare</span>, îngr. şi pref. Ion M. Dinu, Cluj-Napoca, 1983. <span class="CharOverride-2">Traduceri: </span>Émile Gebhart, <span class="CharOverride-1">După ce Ulyse revăzu Itaca...</span>,<span class="CharOverride-1"> </span>Bucureşti, 1912; Jean Richepin, <span class="CharOverride-1">Desfrânata</span>, Bucureşti, 1914.</p>
			<p class="Heuristica___m_RPR"><span class="CharOverride-2">Repere bibliografice:</span> Lovinescu, <span class="CharOverride-1">Scrieri</span>,<span class="CharOverride-1"> </span>IV, <span class="CharOverride-1">290–292</span>;<span class="CharOverride-1"> </span>Ibrăileanu, <span class="CharOverride-1">Opere</span>, III, <span class="CharOverride-1">342–351</span>;<span class="CharOverride-1"> </span>Streinu, <span class="CharOverride-1">Versificaţia</span>, <span class="CharOverride-1">117–118</span>, <span class="CharOverride-1">123</span>, <span class="CharOverride-1">135–136</span>, <span class="CharOverride-1">162</span>;<span class="CharOverride-1"> </span>Bucur, <span class="CharOverride-1">Istoriografia</span>,<span class="CharOverride-1"> 139–143</span>;<span class="CharOverride-1"> </span>Mihai Bordeianu, <span class="CharOverride-1">Versificaţia românească</span>,<span class="CharOverride-1"> </span>Iaşi, 1974, <span class="CharOverride-1">24</span>, <span class="CharOverride-1">39–40</span>,<span class="CharOverride-1"> 53</span>,<span class="CharOverride-1"> 61</span>,<span class="CharOverride-1"> 71–72</span>,<span class="CharOverride-1"> 97</span>,<span class="CharOverride-1"> 99</span>; Vasile Voia, <span class="CharOverride-1">N.I. Apostolescu comparatist</span>, SUB, Philologia, t. XXVIII, 1983; Ion M. Dinu, <span class="CharOverride-1">Nicolae I. Apostolescu. Omul şi opera</span>, Craiova, 1983; Anghelescu, <span class="CharOverride-1">Lectura</span>, <span class="CharOverride-1">141–145</span>; <span class="CharOverride-1">Dicţ. scriit. rom.</span>, I, <span class="CharOverride-1">98–100</span>; Dan Grigorescu, <span class="CharOverride-1">Introducere în literatura comparată</span>, Bucureşti, 1997, <span class="CharOverride-1">334–336. </span>&#9;<span class="Semnatura">F.F.</span></p>
			<div class="_idGenObjectLayout-1">
				<div id="_idContainer004" class=" _idGenObjectLayout-2 _idGenObjectStyleOverride-1">
					<img class="_idGenObjectAttribute-1" src="05_AoArghezi_306-371-web-resources/image/Apostrsosf.png" alt="" />
				</div>
			</div>
			<p class="Heuristica_PRIMUL_Semnat"><span class="titlu-12">APOSTROF</span>,<span class="CharOverride-2"> </span>revistă care apare la Cluj-Napoca, lunar, din ianuarie 1990, sub egida Uniunii Scriitorilor. Redactor-şef: Marta Petreu; colectivul redacţional (inițial): Liviu Maliţa, Ioan Milea, Ovidiu Pecican, Mircea Ţicudean, Virgil Leon; ulterior sunt cooptați Octavian Soviany, Ştefan Borbély, Ştefan Melancu, Horváth Sandor, Claudiu Groza, Dora Pavel, Irina Petraş, Lucács József, Adriana Pop şi Ana Moruţan. Dorind să continue programul revistei „Echinox”, <span class="CharOverride-2">A. </span>se concentrează îndeosebi asupra fenomenului literar şi cultural actual, sur&#173;prins în diversele lui manifestări, dar şi într-o viziune integratoare. Printre rubricile mai importante se numără „Dosar”, „Estuar”, „Cronica literară”, „Ospăţul filosofilor”, „Vestiar”, „Puncte de reper”, „Eseu”, „Café Apostrof”, „Arhiva A”, „Biblioteci în aer liber”, „Colonia penitenciară”, „Cu ochiul liber”. Se publică versuri ale unor poeţi reprezentativi din diferite generaţii, de la perioada interbelică la cea contemporană, precum Lucian Blaga, Ion Barbu (inedit, 8–9/1994), Ion Pillat, V. Voiculescu, Nichifor Crainic, Radu Stanca (inedit, 5/2000), Radu Gyr, Adrian Maniu, Vintilă Horia, Ştefan Aug. Doinaş, Marin Sorescu (inedit, 5/1997), Mircea Cărtărescu, Mircea Ivănescu, Florenţa Albu, Ion Caraion, I. Negoiţescu (inedit, 8–9/ 1994), Magda Cârneci, Augustin Pop, Alexandru Muşina, Dan Damaschin ş.a. În intenţia de a introduce în circuit valorile culturii şi ale literaturii române trecute sub tăcere în perioada comunistă, revista tipărește o serie de pagini de proză, adesea cu caracter memorialistic, ale unor însemnaţi scriitori contemporani, iar din literatura interbelică reţine fragmente cu valoare îndeosebi documentară. Apar astfel texte din Camil Petrescu (fragmente din romanul inedit<span class="CharOverride-1"> Atomul</span>), Lucian Blaga (<span class="CharOverride-1">Începuturile şi cadrul unei prietenii</span> – despre prietenia cu Nichifor Crainic), Cezar Petrescu (<span class="CharOverride-1">Pe când eram mai tineri</span>, fragmente)<span class="CharOverride-1">, </span>Sextil Puşcariu (<span class="CharOverride-1">Călare pe două veacuri </span>–<span class="CharOverride-1"> </span>pasaje cenzurate la editarea volumului în 1968, şi <span class="CharOverride-1">Pagini de jurnal</span>), Eugen Ionescu (<span class="CharOverride-1">Fragmente dintr-un jurnal intim</span>), N. Steinhardt (un fragment din prima versiune a <span class="CharOverride-1">Jurnalului fericirii</span>), Paul Goma (din romanul <span class="CharOverride-1">Astra</span>), Ion D. Sîrbu (un fragment din <span class="CharOverride-1">Lupul şi catedrala</span>, <span class="CharOverride-1">Fragmente de jurnal cu Blaga</span> şi din <span class="CharOverride-1">Jurnal clujean</span>), Nicolae Balotă (fragmente din <span class="CharOverride-1">Caietul albastru</span> şi din <span class="CharOverride-1">Abisul luminat</span>), Petru Comarnescu (<span class="CharOverride-1">Jurnal</span>, inedit), Gabriela Melinescu (<span class="CharOverride-1">Jurnal suedez</span>), I. Negoiţescu, Adrian Marino, Mircea Zaciu, D. Ţepeneag, Norman Manea, Valentin Silvestru, Florenţa Albu, Magda Cârneci (<span class="CharOverride-1">Jurnal pe sărite</span>) ş.a. Teatru semnează Petru Dumitriu, Mihai Ignat şi Bogdan Bădulescu. Un interes deosebit îl prezintă rubricile „Dosar” (îngrijită de Ion Vartic) şi „Arhiva A”, unde sunt publicate texte mai puţin cunoscute sau inedite, documente, memorii şi dialoguri epistolare ale unor personalităţi ale literaturii române, frecvent însoţite de comentarii critice. Apar, astfel, scrisori emise de Lucian Blaga, Camil Petrescu, Mircea Eliade, Constantin Noica, Emil Cioran, D.D. Roşca, Petre Ţuţea, Eugen Ionescu, Ştefan Baciu, Ion Caraion, G. Călinescu, Radu Petrescu, Norman Manea, Ştefan Aug. Doinaş, Ilarie Voronca ş.a. În numere speciale, format carte, <span class="CharOverride-2">A. </span>publică <span class="CharOverride-1">Scrisori către bunul Dumnezeu</span> de Ion D. Sîrbu, <span class="CharOverride-1">12 scrisori de pe culmile disperării</span> de Emil Cioran, însoţite şi de alte texte (12/1996) etc. Prin texte de arhivă sau printr-o suită de evocări însoţite uneori de fişe biobibliografice şi de studii critice, revista aduce în prim-plan câte un scriitor, mai cu seamă dintre cei căzuţi în dizgraţia regimului comunist, din România sau din diasporă. Consistente sunt dosa&#173;rele consacrate lui Lucian Blaga (3/2000, 3/2003, 9/2004, 5–6/2006, 3/2007, cu texte inedite, evocări, manu&#173;scrise), Mircea Eliade (5/1996, 4/2006, 1/2008, 1/2012), Eugen Ionescu (9/1998, 11–12/2000, 11/2009), Emil Cioran (7–8/2004, 11/2006), Ion D. Sîrbu (12/2004, 11–12/2005, 9/2007, 3/2008, 3/2012), Mihail Sebastian (10 şi 11/2007, 2/2011), N. Steinhardt (1–2/1991) etc. Nu lipsesc dosarele dedicate unor scri&#173;itori precum Vladimir Nabokov ori unor curente, grupări şi mişcări artistice, ca avangarda sau Cercul Literar de la Sibiu. La rândul lor, anchetele <span class="CharOverride-2">A.</span>, la care participă numeroşi oameni de cultură, se referă la receptarea contemporană a unor scriitori clasici şi moderni – printre ei I.L. Caragiale, Mihail Sebastian, Franz Kafka – sau la probleme mai generale, ca, bunăoară, criza culturii din 1946–1947, revizionismul, statutul actual al scriitorului. În domeniul studiilor literare, axate mai cu seamă asupra problematicii contemporane, revista atrage colaborarea criticilor şi istoricilor literari I. Negoiţescu, Matei Căli&#173;nescu, Adrian Marino, Mircea Zaciu, Monica Lovi&#173;nescu, Virgil Ierunca, Nicolae Balotă, Petru Poantă, Gheorghe Grigurcu, Mircea Popa, Ion Vartic, Mircea Muthu, Alex. Ştefănescu, Ion Vlad; cronica de carte este semnată de Liviu Maliţa, Ioan Milea, Mircea Ţicudean, Virgil Leon, Ovidiu Pecican, Irina Petraş, Octavian Soviany, Mircea Petean, Ion Bălu, Dumitru Chioaru, Al. Cistelecan, Liviu Bleoca, Ştefan Borbély, Ruxandra Cesereanu, Sanda Cordoş, Gelu Ionescu, Ion Bogdan Lefter ş.a. Sunt comentate constant cele mai recente apariţii editoriale din domeniul literaturii, criticii sau filosofiei, în cadrul rubricilor „Cronica literară”, „Puncte de reper” şi „Cu ochiul liber”. În mod deosebit se remarcă eseurile, în special cele literare şi filosofice, inserate la secţiunile „Eseu” şi „Ospăţul filosofilor”, semnate de Nicolae Breban, Marta Petreu, Virgil Nemoianu, Ion Ianoşi, Matei Călinescu, Radu G. Ţeposu, Valentin Protopopescu, Alexandru Sever, Michael Finkenthal ş.a. Sunt, de asemenea, retipărite texte de Nichifor Crainic (<span class="CharOverride-1">Isus în ţara mea</span>), Nae Ionescu, Anton Dumitriu, Petre Ţuţea, Emil Cioran, Arşavir Acterian, N. Steinhardt. Traducerile selectează îndeosebi fragmente din operele unor scriitori moderni şi contemporani, însoţite uneori de prezentări succinte. Se publică poezii ale profesorului clujean de origine franceză Henri Jacquier în versiunea românească a lui Lucian Blaga şi Ion Barbu, fragmente din <span class="CharOverride-1">Jurnalul ocult</span> al lui August Strindberg traduse de Gabriela Melinescu, din <span class="CharOverride-1">Căutarea intermitentă</span> de Eugen Ionescu în tălmăcirea Ancăi Măniuţiu, din jurnalele lui Lev Tolstoi, din Franz Kafka, Henry Miller, F.M. Dostoievski, precum şi din scrieri aparţinând lui Emil Cioran, Petru Dumitriu, Paul Celan, Tristan Tzara ş.a. Din 2007 apar, aproape în fiecare număr, poeme ale avangardei ruse în traducerea lui Leo Butnaru. Revista găzduieşte, de asemenea, numeroase interviuri cu scriitori şi oameni de cultură români şi străini, de pildă cu N. Steinhardt, Nicolae Manolescu, Monica Lovinescu, Virgil Ierunca, Dorli Blaga, Nicolae Breban, Gheorghe Grigurcu, Cornel Regman, Alex. Ştefănescu, Andrei Pleşu, I. Negoiţescu, Norman Manea, Matei Călinescu, Jean Starobinski, Jean Rousset, realizate de Marta Petreu, Ion Pop, Mihai Dragolea, Dora Pavel ş.a. <span class="CharOverride-2">A.</span> mai cuprinde o cronică teatrală, una plastică şi una muzicală, cugetări, aforisme (inedite de Lucian Blaga), revista revistelor, un „dicţionar de sinucideri” şi unul de „utopii şi antiutopii” şi ilustraţii. Alţi colaboratori: Victor Felea, Olga Caba, Ion Muşlea, Victor Cubleşan, Ioan Groşan, Diana Adamek, Mircea Ghiţulescu, Ion Stratan, Andriana Fianu, Adrian Popescu, Virgil Mihaiu. &#9;<span class="Semnatura">M.W</span><span class="Semnatura">.</span></p>
			<p class="Heuristica_PRIMUL_Semnat"><span class="titlu-12">APOZIŢIA</span>, revistă a cenaclului literar şi artistic cu același nume din München, apărută între 1973 şi 1994, anual în primii trei ani, ulterior cu numere duble, acoperind perioade de 2–5 ani; în total nouă volume broşate, de 190–230 de pagini. În noiembrie 2006 se editează primul număr al unei serii noi, cu apariţie anuală, de data aceasta sub egida Societăţii Culturale Româno-Germane Apoziţia cu sediul la München. Mai multe modificări survenite în caseta redacţională vădesc caracterul oarecum spontan al apariţiei acestei reviste de cenaclu. Ion Dumitru, în a cărui editură müncheneză se tipăreşte <span class="CharOverride-2">A.</span>, este şi redactorul primului număr, cules pe gestetner; la numărul 6–7 (1980–1981) i se alătură ca redactor George Ciorănescu, conducătorul cercului literar, care până atunci figura ca lector şi corector; de la numărul 8–9 (1982–1985) G. Ciorănescu devine redactor unic, iar Ion Dumitru editor. Grafica de calitate (portrete, desene, viniete) şi coperta sunt realizate de Radu Anton Maier; sporadic, reproduceri după tablourile lui Stephan Eleutheriades, desene de Şt. Munteanu, fotografii de Dan Eremia Grigorescu, Aurelia Leicard ş.a. îmbogăţesc ilustraţia revistei. Un articol inaugural, <span class="CharOverride-1">Ce este „Apoziţia”</span>, nesemnat, dar aparţinându-i fără îndoială lui George Ciorănescu, configurează profilul acestei publicaţii de cultură românească care nu-şi propune un program sau o direcţie literară, nu-şi pune problema „opţiunii sau adeziunii la una sau alta din şcolile, tendinţele şi curentele existente” şi nu refuză nici o experienţă aflată „în afara dogmatismului ultrasimplificator”. Dincolo de refugiul artistic – „întâlnire în parte întâmplătoare de tineri cărunţi cu preocupări imaginar artistice, aparţinând la diferite familii spirituale” –, <span class="CharOverride-2">A.</span> caută să împlinească imperative culturale majore, cărora intelectualii români din exil nu au încetat niciodată să le răspundă. „Căci – declară autorul articolului – astăzi cinstirea patriei prin cultură nu mai poate fi numai o afirmaţie, ci trebuie să fie o afirmare […]; a scrie româneşte la nivelul culturii occidentale este o operă la fel de folositoare cu a explica etosul românesc şi specificitatea valahă într-o limbă străină.” Revista fructifică aproape integral producţia literară a membrilor cenaclului, scriitori români şi germani proveniţi din România şi stabiliţi în Germania. Rareori pot fi întâlnite semnăturile unor autori din afara graniţelor germane (Vintilă Horia, Mira Simian, Ştefan Baciu, Vasile Posteuca, Aron Cotruş, Ionel Jianu, Al. Busuioceanu, N. Novac). Cei mai asidui semnatari sunt frații George și Alexandru Ciorănescu, Aristide Burileanu, Anton Baraschi, Ion Anastasiu, Ion Dumitru, Mathilde Kloss, Mihaela Ghelmegeanu-Lausch, Annely Ute Gabanyi,Virgil Marin Gherasim, Emil Sigmeth, Dorina Ienciu, Jacob Popper. Primele numere sunt consacrate cu precădere versurilor originale şi traducerilor din poezia română în germană (Eminescu tradus de Mathilde Kloss), ca şi traducerilor din literatura universală (semnate de Al. Busuioceanu, Al. Ciorănescu, G. Ciorănescu, N. Novac, Giuseppe Cifarelli). „Note biobibliografice”succinte, conţinând date preţioase asupra scriitorilor din exil, prefaţează, începând cu numărul 3/1975, grupajele de versuri şi proză scurtă. Analizele critice, cronici şi studii istorico-literare, adeseori contribuţii de excepţie la bibliografia operei, precum studiul lui Horia Stamatu <span class="CharOverride-1">Gr. Cugler–Apunake</span>, ori cel al lui G. Ciorănescu despre <span class="CharOverride-1">Ion Barbu, poet de circumstanţă</span>, risipite iniţial în cuprinsul revistei, sunt grupate la rubrica „Semnalări” (uneori „Semnalări. Interpretări. Comentarii”), sub semnăturile lui Aristide Burileanu, Gh. Timofte, G. Ciorănescu, Pavel Chihaia, Gelu Ionescu, I. Negoiţescu, Adolf Armbruster, Virgil Nemoianu şi Matei Cazacu. Consemnările, ca şi comentariile critice, au în vedere mai ales revistele şi cărţile exilului, dominate în anii ’80 de tematica dezvăluirilor despre închisorile comuniste (G. Ciorănescu, <span class="CharOverride-1">Piteştii. Apogeul torturii totale, Testamentul din morgă al unui supravieţuitor al temniţelor comuniste</span>; Doru Novacovici, <span class="CharOverride-1">Despre închisorile şi lagărele prin care am trecut</span>; Cicerone Ioniţoiu, <span class="CharOverride-1">Morminte fără cruce</span>). <span class="CharOverride-2">A.</span> publică, de asemenea, pagini memorialistice pline de dramatism și suferință desprinse din experienţa concentraţională, între care <span class="CharOverride-1">Rugaţi-vă pentru fratele Alexandru</span>, memorial al anilor petrecuţi în închisoare de C. Noica (text citit în 1986, cu îngăduinţa autorului, în cenaclul Apoziţia, în traducerea lui G. Ciorănescu, după originalul englez). Sub genericul „Literatura nouă şi istoria recentă”, Aristide Burileanu trece în revistă cele mai importante romane româneşti contemporane (<span class="CharOverride-1">Delirul</span> de Marin Preda, <span class="CharOverride-1">Feţele tăcerii</span> de Augustin Buzura, <span class="CharOverride-1">Caloianul</span> de Ion Lăncrănjan). Sumarul ultimelor numere din prima serie a <span class="CharOverride-2">A.</span> se îmbogăţeşte cu alte două rubrici: „Documente” – istorice şi literare (Iuliu Maniu, <span class="CharOverride-1">O scrisoare inedită despre încheierea şi aplicarea armistiţiului</span>; Horst Fassel, <span class="CharOverride-1">Un document inedit din 1864 despre I. Creangă</span>) şi „In memoriam”, semnată de G. Ciorănescu (<span class="CharOverride-1">Brutus Coste, diplomatul ostaş în slujba ţării</span>; <span class="CharOverride-1">Horia Roman: poet prin vocaţie, jurnalist prin profesie</span>). Numărul 12–13/ 1991 este dedicat integral lui Eminescu, iar ultimul număr (14–15/1992–1994, apărut după moartea lui G. Ciorănescu) este consacrat aproape în întregime memoriei celui care aproape un sfert de secol condusese cel mai important cerc literar românesc din Germania şi revista cu acelaşi nume. Seria nouă, apărută după mai bine de un deceniu, îl menţionează pe Ion Dumitru ca fondator; director: Gheorghe Săsărman; coordonare literară: Gelu Ionescu; coordonare artistică: Radu Anton Maier. Continuitatea este marcată chiar din volumul inaugural, în care se reproduce articolul-program semnat de George Ciorănescu în 1973, se inserează un sumar al vechii serii a <span class="CharOverride-2">A.</span> (Ion Dumitru), precum şi o listă a volumelor publicate în colecţia „Apoziţia”. În structuta revistei intră şi acum versuri, proză, evocări, dialoguri, articole şi studii literare, prezentări biobibliografice etc. Semnatari sunt, în primul rând, Ion Dumitru, Gheorghe Săsărman şi Gelu Ionescu, lor alăturându-li-se George Banu, Pavel Chihaia, Dan Culcer, S. Damian, Dinu Ianculescu, Bujor Nedelcovici, Titu Popescu, Dieter Schlesak ş.a. &#9;<span class="Semnatura">M.P.-C.</span></p>
			<p class="Heuristica-PRIMUL"><span class="titlu-12">ARACHELIAN, Vartan</span> (21.X.1936, Constanţa), prozator, publicist. Este fiul Supiei (n. Ovanesian) și al lui Haciadur Arachelian, comerciant. După absolvirea Facultăţii de Filologie a Universităţii din Bucureşti (1965), îmbrăţişează cariera jurnalistică: redactor la „Scânteia tineretului” (1965–1970) apoi, până în 1999, cu două întreruperi, în 1983 şi în 1991, când este îndepărtat temporar, redactor la Televiziunea Română. Din 1999 activează ca jurnalist independent. A debutat cu schiţe în ziarul „Dobrogea nouă” (1955), iar editorial cu volumul <span class="CharOverride-1">Aventurile „originalităţii”</span> (1968). În 1996 a primit Premiul „Pamfil Şeicaru”, iar în 1991 şi 1993 a fost distins cu Premiul APTR.</p>
			<p class="Heuristica-BASE">Cartea de debut, dar şi următoarea (<span class="CharOverride-1">Cum învăţăm să trăim</span>, 1977) recomandau un publicist cu aptitudini de reporter şi de eseist pe teme civice. Textele de aici sunt montaje dinamice de reportaj, comentariu, interviu, anchetă, incursiune biografică, interferate ingenios. Ulterior <span class="CharOverride-2">A.</span> este atras de evocarea istorică amplă, minuţios documentată şi resuscitând, pe un schelet epic, personaje şi evenimente reale. Intervalul de timp subîntins de aceste documente cu tentă literară, situate la graniţa dintre reconstituirea istorică şi roman şi având ca liant tematic problema naţională, începe cu deceniile luptei de emancipare dinaintea Primului Război Mondial (<span class="CharOverride-1">Sub blestemul imperiului</span>, 2000), continuă cu anii 1914–1916 (<span class="CharOverride-1">Toamna pătimirii noastre</span>, 1980) şi următorii, până la 1 Decembrie 1918 (<span class="CharOverride-1">Duminică, după infern</span>, 1983) şi se încheie cu deceniul al patrulea al secolului al XX-lea, care face obiectul altui roman istoric, <span class="CharOverride-1">Ediţie specială</span> (1990), reeditat în 1999 sub titlul originar, <span class="CharOverride-1">Noaptea bastarzilor</span>. Este o frescă epică a vieţii politice româneşti (cu trimiteri substanţiale şi la contextul european), atinsă de „bizantinism” şi de agresiunea totalitară. Remarcabilă literar este radiografia contrastelor sociale ale unui Bucureşti policrom, a mediilor jurnalistice şi a unor figuri politice de prim-plan (I.G. Duca, Carol al II-lea, apoi „bastarzii” legionari ş.a.) Totul este evocat din perspectiva a doi ziarişti independenţi, însă documentul viu, personajele şi scenele istorice domină lumea romanului. Precedat de o culegere de documente (<span class="CharOverride-1">Munca unui savant armean în România</span>, 2008), volumul <span class="CharOverride-1">Siruni. Odiseea unui proscris </span>(2011) reconstituie elogios activitatea orientalistului Hagop Djololian Siruni, conaţionalul lui <span class="CharOverride-2">A</span>. Tot un fel de „antologie” de texte, <span class="CharOverride-1">„O scrisoare pierdută” la Teatrul Mic </span>(2011) restituie activitatea instituţiei în perioada 1977–1989.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Aventurile „originalităţii”</span>, Bucureşti, 1968; <span class="CharOverride-1">Cum învăţăm să trăim</span>, Bucureşti, 1977; <span class="CharOverride-1">Vorbeşte-mi de dragoste</span>, Bucureşti, 1978; <span class="CharOverride-1">Toamna pătimirii noastre, </span>Bucureşti, 1980; ed. 2, Bucureşti, 2004; <span class="CharOverride-1">Duminică, după Infern</span>, Bucureşti, 1983; ed. 2, Bucureşti, 2004; <span class="CharOverride-1">Ediţie specială</span>, Bucureşti, 1990; ed. (<span class="CharOverride-1">Noaptea bastarzilor)</span>, Bucureşti, 1999; <span class="CharOverride-1">Convorbiri cu Corneliu Coposu</span>, Bucureşti, 1992; ed. (<span class="CharOverride-1">Mărturisiri. Corneliu Coposu în dialog cu Vartan Arachelian</span>), Bucureşti,<span class="CharOverride-1"> </span>1996; <span class="CharOverride-1">Cuvântul care zideşte</span>, Bucureşti, 1993; <span class="CharOverride-1">Faţă în faţă cu Petre Roman</span>, Bucureşti, 1996; <span class="CharOverride-1">În faţa</span> <span class="CharOverride-1">dumneavoastră: revoluţia şi personajele sale</span>, pref. Florin Constantiniu, Bucureşti, 1998; <span class="CharOverride-1">Sub blestemul imperiului</span>, Bucureşti, 2000; <span class="CharOverride-1">Sub semnul Crucii</span>, Bucureşti, 2001; <span class="CharOverride-1">Măştile puterii</span>, Constanţa, 2002; <span class="CharOverride-1">Siruni. Odiseea unui proscris</span>, Bucureşti, 2011; <span class="CharOverride-1">„O scrisoare pierdută” la Teatrul Mic</span>, Bucureşti, 2011.</p>
			<p class="Heuristica___m_RPR"><span class="CharOverride-2">Repere bibliografice:</span> Victor Felea,<span class="CharOverride-1"> „Cum învăţăm să trăim”</span>, TR, 1978, 22; Sergiu Selian, <span class="CharOverride-1">Un moralist modern</span>, TMS, 1978, 9; Victor Felea, <span class="CharOverride-1">Anchetele reporterului</span>, TR, 1979, 7; Mihai Ungheanu, <span class="CharOverride-1">O evocare lucidă: „Toamna pătimirii noastre”</span>, LCF, 1980, 17; Mihai Ungheanu, <span class="CharOverride-1">„Duminică, după infern”</span>, LCF, 1984, 40; Val Condurache, <span class="CharOverride-1">Romantismul epic</span>, RL, 1990, 36; C. S.[C. Stănescu], <span class="CharOverride-1">Ultimul deceniu înainte de comunism</span>, ADV, 1999, 2973; C. Stănescu, <span class="CharOverride-1">O bombă cu explozie întârziată</span>, CLT, 2011, 33, 34. &#9;<span class="Semnatura">N.M.</span></p>
			<p class="Heuristica-PRIMUL"><span class="titlu-12">ARAIA, Zicu A.</span> (1.VIII.1877, Samarina, Grecia – 1948, Samarina, Grecia), poet. Din neam de ţărani macedoneni, <span class="CharOverride-2">A.</span> s-a născut în cea mai înaltă aşezare din Balcani. A deprins buchile în satul natal, frecventând apoi, până în 1894, gimnaziul român din Ianina. După absolvire se înscrie la liceul român din Bitolia. În 1897, încheind anii de şcoală, vine la Bucureşti, pentru a urma, din 1898, Facultatea de Litere. Însă, fire mai puţin răzbătătoare, e covârşit de dificultăţile materiale şi, nevoit să renunţe la studenţie, intră ca bursier (1898–1899) la Şcoala Superioară de Agricultură din Herăstrău. În 1900 se întoarce la ai săi, pe plaiurile Pindului, unde, valorificându-şi iscusinţa pedagogică, va fi ani de-a rândul institutor la Meţova şi la Pretori, institutor-director la şcoala din Samarina (în timpul verii) şi la cea din Vlahu–Iani. Din 1924 dispune de o catedră la liceul român din Grebena, unde tipărea şi o revistă cu un titlu iubit de aromâni – „Lumina”.</p>
			<p class="Heuristica-BASE">În „Lumina”, „Calendarul aromânesc”, „Lilicea Pindului”, „Flambura”, „Peninsula Balcanică”, „Almanahul aromânesc «Frăţia»“, „Revista aromânească”, o altă „Lumină” (1936–1937), precum şi în „Dimândarea”, „organ de luptă românească”, <span class="CharOverride-2">A.</span> îşi publică poemele evocatoare pentru existenţa zbuciumată, asediată de potrivnicii, a fraţilor săi „de ginte aromână”. Această frântură de români trăieşte sub zări întunecate, căci „Ş’chirirea-aşteaptă un popor / când dulţea-l’i limbă cheare” (<span class="CharOverride-1">S-a dus bucuria de la noi...</span>). În dispoziţie elegiacă, melancolia găsindu-şi un spaţiu de rezonanţă în decorul autumnal, samarineanul cântă de „dor şi jale”, atent la ritmuri şi chiar la muzicalitatea rostirii. Îşi împărtăşeşte mâhnirile, iar alteori revolta, în versuri ce mărturisesc hotărât influenţa lui George Coşbuc, din a cărui lirică a şi încercat unele echivalenţe în aromână (<span class="CharOverride-1">Moartea lui Fulger</span>, <span class="CharOverride-1">Nunta Zamfirei</span>, <span class="CharOverride-1">El Zorab</span>, <span class="CharOverride-1">Noi vrem pământ</span>). În acelaşi grai, folosindu-se de o traducere a lui H.G. Lecca, în 1911 a transpus poemul <span class="CharOverride-1">Enoch Arden</span> al lui Alfred Tennyson. Creionând, cu stângăcii şi asperităţi, pasteluri în care încearcă să dea contur unor crâmpeie senine, idilice din viaţa păstorească, punând, răzleţ, câte un accent satiric, <span class="CharOverride-2">A.</span> nu uită nici o clipă că „armânescu sândzi strigî”. Biruindu-şi deprimarea, el îşi aspreşte glasul, vrând să se exprime cât mai energic, mai răspicat. Numai că, temperamental, gesticulaţia combativă nu i se prea potriveşte. Samarineanul rămâne un poet strict dialectal.</p>
			<p class="Heuristica___mici"><span class="CharOverride-2">SCRIERI:</span> [<span class="CharOverride-1">Poezii</span>], în <span class="CharOverride-1">Antologie aromânească</span>, îngr. Tache Papahagi, Bucureşti, 1922, <span class="CharOverride-1">155–166</span>, <span class="CharOverride-1">170–172</span>, în Tache Papahagi, <span class="CharOverride-1">Poeţii Z.A. Araia şi T. Caciona</span>, Bucureşti, 1932, <span class="CharOverride-1">2–97</span>, în <span class="CharOverride-1">Antologie lirică aromână</span>, îngr. şi pref. Hristu Cândroveanu, Bucureşti, 1975, <span class="CharOverride-1">174–183</span>,<span class="CharOverride-1"> </span>în UVPA, <span class="CharOverride-1">178–188</span>; <span class="CharOverride-1">Fudzi haraua di la noi</span>,<span class="CharOverride-2"> </span>îngr. Dina Cuvata şi Tiberius Cunia, Syracuse, NY (SUA), 1996.<span class="CharOverride-2"> Traduceri:</span> Alfred Tennyson, <span class="CharOverride-1">Enoh Arden</span>, Monastir, 1911, reed. fragm. în <span class="CharOverride-1">Antologie aromânească</span>, îngr. Tache Papahagi, Bucureşti, 1922, <span class="CharOverride-1">167–169</span>.</p>
			<p class="Heuristica___m_RPR"><span class="CharOverride-2">Repere bibliografice:</span> Tache Papahagi, <span class="CharOverride-1">Zicu A. Araia</span>, în <span class="CharOverride-1">Antologie aromânească</span>, Bucureşti, 1922, <span class="CharOverride-1">154</span>; Tache Papahagi, <span class="CharOverride-1">Versuri în dialect</span>, „Peninsula Balcanică”, 1924, 6; Ioan Scrima, <span class="CharOverride-1">Poetul Zicu Araia</span>, „Lumina”, 1936, 1; N. Chiriac-Dimancea, <span class="CharOverride-1">Câţiva dintre scriitorii macedoneni. Contribuţia lor la literatura cultă românească</span>, „Revista noastră” (Ploieşti), 1938, 49–50; Hristu Cândroveanu, <span class="CharOverride-1">Zicu A. Araia</span>, UVPA, <span class="CharOverride-1">176–177</span>; Florin Faifer, <span class="CharOverride-1">Samarineanul</span>, CL, 2003, 12. &#9;<span class="Semnatura">F.F. </span></p>
			<p class="Heuristica-PRIMUL"><span class="titlu-12">ARAMĂ, Horia</span> (4.XI.1930, Iaşi – 22.X.2007, București), poet, prozator, eseist. Este fiul Rașelei Zalmanovici (n. Goldu) şi al lui Iancu Zalmanovici, funcţionari; prenumele la naştere: Iosif. După ce a absolvit, în 1954, Şcoala de Literatură „M. Eminescu”, <span class="CharOverride-2">A.</span> a studiat la Facultatea de Filosofie din Bucureşti, fără a obține o diplomă. A lucrat ca redactor la Radio (1950–1952) şi la publicaţiile pentru copii „Luminița” (1954–1967), „Cutezătorii” (1967–1989) și „Star 2001” (1990–1994). Debutează în 1950 cu versuri pentru copii. A mai colaborat la „Viaţa românească”, „România literară”, „Contemporanul”, „Echinox” ş.a. A semnat, singur sau în colaborare, traduceri din autori cehi, maghiari, polonezi, americani. </p>
			<p class="Heuristica-BASE">Primele volume ale lui <span class="CharOverride-2">A.</span> – <span class="CharOverride-1">Păsări călătoare</span> (1955), <span class="CharOverride-1">Fumul, ploaia, un ţânţar şi-o pereche de-ochelari</span> (1957), <span class="CharOverride-1">De la om la om</span> (1960), <span class="CharOverride-1">Scări la stele </span>(1965) – versifică pentru uzul copiilor o serie de lozinci comuniste și de istorioare cu miez moralizator, culese eventual din mitologia partidului. Începând însă cu <span class="CharOverride-1">Omul care are timp</span>, nuvelă pe tema dublului și a tinereții veșnice publicată în 1964 în colecția „Povestiri științifico-fantastice”, <span class="CharOverride-2">A.</span> se reconvertește la proza fantastică și SF. Volumele <span class="CharOverride-1">Moartea păsării-săgeată</span> (1966) și <span class="CharOverride-1">Cosmonautul cel trist</span> (1967), antologate în <span class="CharOverride-1">Pălăria de pai</span> (1974), fixează posibilitățile scriitorului: stil liric, uneori opac, umanism manierat, localizări indeterminat-internaționale, imaginar suportând cu demnitate tutela maeștrilor. Ideile, fantastice sau SF, nu excelează prin originalitate sau complexitate, lăsându-se în seama atmosferei. În <span class="CharOverride-1">Vânătorul</span>, de pildă, un bărbat ia drept țintă o căprioară cu șase picioare, abandonând însă ființa inexplicabilă pentru a nu tulbura echilibrul rațional al lumii. <span class="CharOverride-1">Reminiscență</span> este construită ca o bandă Möbius: o beizadea intră într-o cameră misterioasă care proiectează povești și iese transformat în tatăl său. În <span class="CharOverride-1">Noua Cartagină</span> un pui de caracatiță ajuns în canalizarea unui oraș capătă proporții monstruoase, distrugând așezarea. <span class="CharOverride-1">Forma</span> închipuie o amenințare obscură à la H.P. Lovecraft, care-i împinge pe soldații germani să distrugă un sat românesc în timpul celui de-al Doilea Război Mondial; singurul lucru notabil este atribuirea criminalității germanilor unei surse extraterestre incomprehensibile. În <span class="CharOverride-1">Pălăria de pai</span>, obiectul din titlu, prevăzut cu un gadget, induce purtătorului accidental o memorie falsă. Alte subiecte tratează legătură simbiotică dintre un bărbat și peluza din fața casei (<span class="CharOverride-1">Peluza</span>), funcția premonitorie a greșelilor de tipar dintr-un ziar (<span class="CharOverride-1">Greșeli de tipar</span>), un coșmar al telefoanelor deranjate (<span class="CharOverride-1">Complotul</span>), avioane care capătă conștiință, deturnându-se singure (<span class="CharOverride-1">Deturnarea</span>), un plan românesc pentru combaterea unui asteroid care amenință Pământul (<span class="CharOverride-1">Cosmonautul cel trist</span>) sau pierderea contactului cu natura într-un viitor în care o banală albină devine o apariție înfricoșătoare pentru locuitorii orașelor (<span class="CharOverride-1">Vizitatori</span>). Superior poate fi considerat romanul<span class="CharOverride-1"> Ţărmul interzis</span> (1972), construit pe ideea SF a unui dispozitiv care asigură posesorului mobilitatea extracorporală – părăsirea propriului trup și parazitarea unor „gazde” succesive. Tema conștiinței flotante și a individualității sufletului uman este de altfel frecvent întâlnită la autor, inclusiv în romanul său cel mai cunoscut, <span class="CharOverride-1">Verde Aixa</span> (1976): un grup de cosmonauți sunt lichidați pe rând de conștiința vegetală a unei planete dotate cu capacități cameleonice. Însă agentul planetei inteligente, metamorfozat în om pentru a fi infiltrat în grupul cosmonauților, sfârșește moralizator prin a se contamina de individualismul uman, trădând astfel apartenența la o gândire colectivă. Deși s-au făcut apropieri de <span class="CharOverride-1">Solaris</span>, romanul lui Stanisław Lem, cartea lui <span class="CharOverride-2">A.</span> este net inferioară: inaptă conceptual, ea opacizează prin lirismul exsanguu orice tresărire epică. <span class="CharOverride-1">Jocuri de apă</span> (1975) oferă povestiri fantastice borgesiene, asortând la această filiație transparentă localizări hispanice. Piesa de rezistență a volumului și poate a întregii opere ficționale a autorului este miniromanul <span class="CharOverride-1">Pretext pastoral</span>: sub formă de saga a unui neam de păstori, scrierea reface, în același context hispanic, vechi scene biblice sau de roman popular, ritmând alert și fără sentimentalism prea vizibil istorii cu trădări, crime, adultere, lupte pentru putere, conchise în nota unui umanitarism pacifist. În <span class="CharOverride-1">Dincolo de paradis </span>(1983) maniera recognoscibilă este aceea a lui Dino Buzzati, a cărui povestire <span class="CharOverride-1">Vânători de bătrâni</span> – citată de altminteri – poate servi ca motto și ca indice tematic. <span class="CharOverride-2">A.</span> a scris și literatură nonfantastică. <span class="CharOverride-1">Dumnezeu umbla desculţ</span> (1968) oferă o variație a mitului lui Pygmalion și o recondiționare a autenticismului interbelic. Un autor celebru, aflat în fața îmbătrânirii, adoptă un tânăr fără căpătâi, sărac și boem, încercând să-l transforme în scriitor. Însă creația sa se va împotrivi procesului în numele autenticității antiburgheze. <span class="CharOverride-1">Cetatea Soarelui</span> (1978) este un roman din bucăți pe mai multe niveluri narative, complicate în maniera Școlii de la Târgoviște. Se reține satira caracterologică, inclusiv în sensul corectitudinii politice socialiste. Un capitol atribuit unui personaj dezbate idei privind utopia, valorificându-i pe Thomas Morus și pe alții. Autorul va reveni asupra utopiei în trilogia compusă din <span class="CharOverride-1">Colecţionarul de insule</span> (1981), <span class="CharOverride-1">Insulele fericite. Călătorie în lumea utopiei</span> (1986) și <span class="CharOverride-1">O insulă în spaţiu </span>(1991), amplă foiletare adnotată a bibliografiei temei, incluzând și contribuții românești. La senectute, <span class="CharOverride-2">A.</span> a recidivat în versuri, prin volumul <span class="CharOverride-1">Egocentrism</span> (2000), și a publicat, sub titlul <span class="CharOverride-1">Fiul risipitor nu se mai întoarce</span> (2004) un fel de memorii care evocă mai curând atmosfera unei vieți decât faptele ei. Predomină în această scriere autobiografică, la fel ca în celelalte pagini ale autorului, o melancolie depresivă, controlată însă cu eleganță. <span class="CharOverride-2">A.</span> a scris și teatru, publicând în Colecția „Povestiri științifico-fantastice” piesa <span class="CharOverride-1">Femeia cosmică</span> (1965).</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Păsări călătoare</span>, Bucureşti, 1955; <span class="CharOverride-1">Fumul, ploaia, un ţânţar şi-o pereche de-ochelari</span>, Bucureşti, 1957; <span class="CharOverride-1">De la om la om</span>, Bucureşti, 1960; <span class="CharOverride-1">Scări la stele</span>, Bucureşti, 1965; <span class="CharOverride-1">Moartea păsării-săgeată</span>, Bucureşti, 1966; <span class="CharOverride-1">Cosmonautul cel trist</span>, Bucureşti, 1967; <span class="CharOverride-1">Dumnezeu umbla desculţ</span>, Bucureşti, 1968; <span class="CharOverride-1">Ţărmul interzis</span>, Bucureşti, 1972; <span class="CharOverride-1">Pălăria de pai</span>, Bucureşti, 1974; <span class="CharOverride-1">Jocuri de apă</span>, Bucureşti, 1975; <span class="CharOverride-1">Verde Aixa</span>, Bucureşti, 1976; <span class="CharOverride-1">Cetatea Soarelui</span>,<span class="CharOverride-1"> </span>Bucureşti, 1978; <span class="CharOverride-1">Colecţionarul de insule</span>, Bucureşti, 1981; <span class="CharOverride-1">Dincolo de paradis</span>, Bucureşti, 1983; <span class="CharOverride-1">Insulele fericite. Călătorie în lumea utopiei</span>, Bucureşti, 1986; <span class="CharOverride-1">O insulă în spaţiu</span>,<span class="CharOverride-1"> </span>Bucureşti, 1991; <span class="CharOverride-1">Egocentrism</span>, Bucureşti, 2000; <span class="CharOverride-1">Planeta celor doi sori</span>, Bucureşti, 2003; <span class="CharOverride-1">Fiul risipitor nu se mai întoarce</span>, București, 2004. <span class="CharOverride-2">Traduceri:</span> Jíři V. Svoboda, <span class="CharOverride-1">Cântece din Praga</span>,<span class="CharOverride-1"> </span>Bucureşti, 1958; Vasil Iv. Stoianov, <span class="CharOverride-1">Zumbai zum</span>, Bucureşti, 1959; Szabó Magda, <span class="CharOverride-1">Spuneţi-i Zsofiei</span>, Bucureşti, 1974 (în colaborare cu Eugen Haidai); David Brin, <span class="CharOverride-1">Poştaşul vine după Apocalips</span>, Bucureşti, 1993.</p>
			<p class="Heuristica___m_RPR"><span class="CharOverride-2">Repere bibliografice</span>: Al. Sincu, <span class="CharOverride-1">„Scări la stele”</span>, GL, 1965, 51; Ilie Constantin, <span class="CharOverride-1">„Cosmonautul cel trist”</span>, GL, 1968, 3; Magdalena Popescu, <span class="CharOverride-1">„Dumnezeu umbla desculţ”</span>, GL, 1968, 31; Mircea Iorgulescu, <span class="CharOverride-1">„Ţărmul interzis”</span>, LCF, 1972, 45; Valeriu Cristea, <span class="CharOverride-1">Diversitatea stilurilor</span>,<span class="CharOverride-1"> </span>RL, 1974, 30; Adrian Rogoz, [<span class="CharOverride-1">Horia Aramă</span>], VR, 1974, 10, 1985, 3; Constantin Cubleşan, <span class="CharOverride-1">„Verde Aixa”</span>, RL, 1977, 13; Alex. Ştefănescu, <span class="CharOverride-1">Un zâmbet amar</span>, VR, 1979, 10; Al. Tănase, <span class="CharOverride-1">„Colecţionarul de insule”</span>, RL, 1983, 39; Mirodan, <span class="CharOverride-1">Dicţionar</span>, I, <span class="CharOverride-1">66–68</span>; <span class="CharOverride-1">Dicţ. scriit. rom.</span>, I, <span class="CharOverride-1">100–102</span>; <span class="CharOverride-1">Dicţ. analitic</span>, IV, <span class="CharOverride-1">653–656</span>; Opriţă, <span class="CharOverride-1">Anticipaţia</span>, <span class="CharOverride-1">194–203</span>; Geo Şerban, <span class="CharOverride-1">Singur printre amintiri</span>, „Realitatea evreiască”, 2004, 212–213; Opriță, <span class="CharOverride-1">Cronici</span>,<span class="CharOverride-1"> 30–35</span>; Robu, <span class="CharOverride-1">Science-fiction</span>, <span class="CharOverride-1">124–134</span>; Popa, <span class="CharOverride-1">Ist. lit.</span>, II, <span class="CharOverride-1">947–948</span>. &#9;<span class="Semnatura">M.I.</span></p>
			<p class="Heuristica_PRIMUL_Semnat"><span class="titlu-12">ARARAT</span>,<span class="CharOverride-1"> </span>revistă apărută la Bucureşti, lunar, între 1 iulie 1924 și mai 1942, ca publicaţie a armenilor din România, sub direcţia lui A. Manissalian, preşedintele Orfelinatului Armean din România, apoi a lui Vartan Mestugean, scriitor. <span class="CharOverride-2">A.</span> este puternic ancorată în viaţa armenilor din ţară, despre care se dau tot felul de ştiri, dar şi în viaţa ţării de origine, al cărei trecut şi a cărei cultură sunt mereu readuse în atenţie, la fel ca şi viaţa comunităţilor armene din Serbia. Un loc important se acordă literaturii române, reproducându-se frecvent poezii de V. Alecsandri, M. Eminescu, G. Coşbuc, Al. Macedonski, Octavian Goga, Petru Vulcan, Smara, Mihail Cruceanu, N. Vulovici, Gr. V. Dimitriu. Dintre prozatori sunt prezenţi cu texte D.D. Patraşcanu, A. Aharonian, Gr. Zohrab, Grodian, Mikael Ohanesian, Raffi, Şirvarezade, V. Mestugean ş.a. Revista găzduieşte folclor, tradiţii şi obiceiuri armene şi numeroase articole despre viaţa şi trecutul armenilor, unele semnate de N. Iorga, H. Dj. Siruni, Ion Sân-Giorgiu, F. Macler, Jules Merza ş.a., N. Iorga primind la un moment dat Premiul Brémond sau Premiul Armenia pentru cercetările sale. Sunt prezentaţi doi poeţi armeni, V. Cozmin şi Daniel Varujan, precum şi francezul F. Macler, pentru cercetările sale în domeniu. Se reproduc o schiţă de Panait Istrati şi altele de Pierre Loti şi Franz Werfel şi se publică o variantă în armeană a baladei <span class="CharOverride-1">Meşterul Manole.</span> Din literaturile străine sunt evocaţi scriitori ca Lamartine, Hugo, Barbusse, D’Annunzio ş.a. Este salutată traducerea <span class="CharOverride-1">Bibliei</span> de Gala Galaction, se deplânge moartea lui G. Ibrăileanu și a lui O. Goga, iar lui Eminescu i se consacră mai multe articole. &#9;<span class="Semnatura">M.Pp.</span></p>
			<p class="Heuristica_PRIMUL_Semnat"><span class="titlu-12">ARARAT</span>, revistă a Uniunii Armenilor din România, care apare la Bucureşti, lunar din 15 mai 1990 şi bilunar de la nr. 10/1993, ca serie nouă a publicaţiei cu acelaşi titlu (1924–1942), la iniţiativa publicistului Nşan Bogdan Căuş (Boghosian). Primele numere sunt finanţate din donaţii ale membrilor comunităţii. Din primul colectiv redacţional mai fac parte Varujan Vosganian (redactor-şef), Anaïs Nersesian, Bedros Horasangian, Dumitru Avakian, Madeleine Karacaşian şi Mihai Stepan-Cazazian; în 1996 redactor-şef devine Bedros Horasangian, iar de la numărul 4/1997, Mihai Stepan-Cazazian. Componenţa redacţională a fluctuat de-a lungul timpului, în prezent colectivul redacţional fiind alcătuit din Mihai Stepan-Cazazian (redactor-şef), Eduard Antonian, Vartan Martaian (redactori), Mihai Gheorghiu (fotoreporter), corespondenţi externi fiind Elena Ciobanyan (Armenia), Sergiu Selian (Australia), Giuseppe Munarini (Italia), Anton Lanis Şahazizian (Toronto), Edvard Jeamgocian (New York). De-a lungul existenţei sale postcomuniste, <span class="CharOverride-2">A.</span> s-a definit ca publicaţie comunitară a minorităţii armene din România în relaţie directă cu populaţia majoritară. Viaţa culturală, politică şi religioasă a armenilor din ţară şi din diaspora, relaţiile între România şi Armenia, tradiţiile armeneşti, activitatea personalităţilor de origine armeană din cele mai diverse domenii sunt consemnate constant şi sistematic, ca şi date privind istoria comunităţilor armene din Moldova, Bucovina, Transilvania, Basarabia, Dobrogea sau din Bucureşti. Editorialele sunt semnate de Mihai Stepan-Cazazian; printre cei mai activi s-a numărat de la început Bedros Horasangian. Alte semnături frecvente: Sergiu Selian, Edvard Jeamgocian, Anaïs Nersesian, Madeleine Karacaşian, Oana Valentina Suciu. O relevanţă specială prezintă numeroasele evocări ale supravieţuitorilor câtorva „încercări” ale istoriei. Revista e preocupată de recuperarea memoriei traumatice a genocidului comis de organizaţia naţionalistă Junii Turci în aprilie 1915, bogat reprezentată prin mărturii, studii şi contribuţii multidisciplinare. Un loc important îl deţine comentarea apariţiilor editoriale, inclusiv a traducerilor din literatura armeană, a cărţilor despre armeni sau cu personaje armene, precum şi a manifestărilor cultural-artistice legate de etnicii armeni autohtoni. De-a lungul timpului s-au publicat numeroase materiale cu relevanţă documentară despre Ioan Vodă cel Viteaz, Gheorghe Asachi, Manuc bei Mârzaian, Petru Th. Missir, Grigore Buiucliu, Vasile Conta, Vasile Gh. Morţun, G. Ibrăileanu, Spiru Haret, Apcar Baltazar, Virgil Madgearu, Levon Mirahorian, Mihail Jora, H. Dj. Siruni, Vartan Mestugean, fraţii Haig şi Jeni Acterian, Grigore Trancu-Iaşi, Krikor Zambaccian, Ana Aslan, Hrandt Avakian, Ion Şahighian, Leon Kalustian, Alexandru Tatos. Dintre contemporani, sunt prezente adeseori nume de mai mare sau mai mică rezonanţă ale artei, literaturii şi ştiinţei contemporane, precum Varujan Cozighian, Krikor Pambuccian, David Ohanesian, Ervant Nicogosian, Varujan Vosganian, Varujan Pambuccian, Ştefan Agopian, Vartan Arachelian, Ara Alexandru Şişmanian, Harry Tavitian, Garbis Dedeian ş.a. Printre colaboratori figurează şi simpatizanţi extracomunitari, ca Barbu Brezianu, Alexandru Paleologu, Norman Manea, Zoe Petre, Andrei Pippidi, Mihai Chioveanu, Paul Cernat ş.a. În perioada 2002–2012, cronica literară a fost ţinută – sub pseudonimele Florian F. Baiculescu, Mircea Goilav şi Cristina Manuk – de Paul Cernat. În afara acestui interval, principalul cronicar de carte al revistei a fost, sub un număr greu estimabil de pseudonime, prozatorul Bedros Horasangian. Ca o preocupare constantă, <span class="CharOverride-2">A</span>. abundă în polemicile şi articolele de atitudine, legate în special de problema genocidului, de diaspora şi de controverse identitare ale istoriei recente. &#9;<span class="Semnatura">P.C.</span></p>
			<p class="Heuristica-PRIMUL"><span class="titlu-12">ARBORE, Grigore</span> (pseudonim al lui Grigore Popescu; 11.VI.1943, Pietroşiţa, j. Dâmboviţa), poet, traducător, publicist. Este fiul Mariei (n. Cârstoiu) şi al lui Grigore Popescu, ţărani. A urmat liceul la Târgovişte şi a absolvit Facultatea de Istorie a Universităţii din Bucureşti, secţia istorie veche şi arheologie (1965), precum şi Institutul de Arte Plastice „N. Grigorescu”, secţia istoria şi teoria artei (1970). Între 1973 şi 1975 face studii de specializare la Scuola Normale Superiore din Pisa, în Italia, unde îşi dă doctoratul în istoria artelor (1975), obţinând şi doctoratul în filologie la Bucureşti (1981). Debutează cu versuri în „Luceafărul”, în 1963; debutul editorial îl constituie volumul <span class="CharOverride-1">Exodul</span> (1967). A fost redactor la „Scânteia” (1967–1968), „Luceafărul” (1968–1969), „Scânteia tineretului” (1969–1970), „Amfiteatru” (1971–1973, 1975–1982), „Viaţa studenţească” (1975–1982). A publicat articole şi cronici de artă nu numai în periodicele la care a fost redactor, ci şi în „România literară”, „Contemporanul” ş.a. În 1987 se stabileşte în Italia, unde lucrează la Consiglio Nazionale delle Ricerche, ca expert (1991), apoi ca director tehnic (din 1995) şi predă la universităţi din Pisa şi Veneţia. A coordonat mai multe expoziţii de artă şi volume dedicate picturii europene şi italiene. A tradus din italiană în română câteva cărţi de istoria artei şi estetică, unele în colaborare (André Chastel, Philippe Minguet, Antonio Tabucchi, Eugenio Garin). Este Cavaler al Ordinului de Merit al Republicii Italiene (1982) şi Cavaler al Ordinului Serviciul Credincios al României (2003).</p>
			<p class="Heuristica-BASE">Volumul de debut al lui <span class="CharOverride-2">A.</span> propune o formulă lirică de factură clasicizantă (în sensul clasicităţii greco-latine), un amestec de onirism şi expresionism (poate influenţat şi de modelul poeziei lui Ioan Alexandru), exterior, decorativ, a cărui artificialitate se complică până la ermetism şi manierism, tendinţă accentuată în cărţile următoare. Călătoria („exodul”), corabia (luntrea), moartea şi reînvierea, umbra, devenirea (destinul), apa (fluviul, ploaia, marea), lumina (soarele, focul), fântâna, ochiul şi orbirea, cunoaşterea sunt polii simbolici ai acestei lumi poetice. O poezie emblematică, <span class="CharOverride-1">Şi parcă totul?</span>, indică sensul unui exod universal, dinspre sudul solar (dominat de vegetaţie, de culoarea verde) către nordul nocturn (alb, acoperit de zăpezi). <span class="CharOverride-2">A.</span> valorifică formule lirice dintre cele mai diverse: teme antice, stil clasicizant (obsedantul mit al argonauţilor, titlurile latine ale unor poeme), folclor, aluzii la poezii ori simboluri moderne consacrate (din simbolismul francez, <span class="CharOverride-1">Corbul</span> lui E. A. Poe etc.). Spre exemplu, <span class="CharOverride-1">Pax autumnalis</span>, prin formula prozodică, este o replică la <span class="CharOverride-1">Oda</span> lui Mihai Eminescu, iar <span class="CharOverride-1">Balada</span> <span class="CharOverride-1">regelui Lys</span>, prin tematică şi stil, trimite la Ştefan Aug. Doinaş şi la Al. Macedonski. Se pot identifica alte afinităţi cu obsesiile bacoviene, cu descriptivismul pillatian, cu ermetismul barbian ori cu suprarealismul lui Gellu Naum. Fără a se impune în contextul literar al anilor ’70 din secolul trecut, poezia scrisă de <span class="CharOverride-2">A.</span> aduce o notă distinctă prin impersonalitatea rece, deghizată într-o imagistică livrescă, barocă. <span class="CharOverride-1">Cometariul unui vis</span>, publicat în 2011, reunind poeme scrise în anii ’80, este probabil volumul cel mai bun şi mai unitar al autorului. Două culegeri de publicistică, <span class="CharOverride-1">Libertatea fără democraţie şi „Glonţul de aur”</span> (2005) şi <span class="CharOverride-1">Destrămări multicolore</span> (2007), cuprind articole apărute în „Cronica română”, în perioadele 2002–2004 şi 2004–2006, pe teme preponderent politice, dar şi sociale şi culturale. Majoritatea textelor se referă la actualitatea românească, dar câteva tratează şi probleme europene, pe un ton echilibrat, uneori ironic şi dintr-o perspectivă umanistă. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Exodul</span>, Bucureşti, 1967; <span class="CharOverride-1">Cenuşa</span>, Bucureşti, 1969; <span class="CharOverride-1">Auguralia</span>, Bucureşti, 1972; <span class="CharOverride-1">Chagall</span>, Bucureşti, 1972; <span class="CharOverride-1">Piero della Francesca</span>, Bucureşti, 1974; <span class="CharOverride-1">Poeme</span>, Bucureşti, 1974; <span class="CharOverride-1">Futurismul</span>, Bucureşti, 1975; <span class="CharOverride-1">Averse</span>, Bucureşti, 1976; <span class="CharOverride-1">Cetatea ideală în viziunea Renaşterii</span>, Bucureşti, 1978; <span class="CharOverride-1">Bellini</span>, Bucureşti, 1978; <span class="CharOverride-1">Stolul de argint</span>, Bucureşti, 1979; <span class="CharOverride-1">Retrageri</span>, postfaţă Paul Dugneanu, Bucureşti, 1982; <span class="CharOverride-1">Din toate părţile</span>, Bucureşti, 1984; <span class="CharOverride-1">Forma ca viziune: Bernini şi stilistica barocului</span>, Bucureşti, 1984; <span class="CharOverride-1">Paul Vasilescu</span>, Bucureşti, 1987; <span class="CharOverride-1">Libertatea fără democraţie şi „Glonţul de aur”</span>, Bucureşti, 2005; <span class="CharOverride-1">Destrămări multicolore</span>, Bucureşti, 2007; <span class="CharOverride-1">Comentariul unui vis</span>, Bucureşti, 2011; <span class="CharOverride-1">Isus între tâlhari. Scrieri de istoria artei şi a culturii</span>, Bucureşti, 2012.</p>
			<p class="Heuristica___m_RPR"><span class="CharOverride-2">Repere bibliografice:</span> I. Negoiţescu, <span class="CharOverride-1">Triptic poetic</span>, F, 1967, 11; Florin Mugur, <span class="CharOverride-1">„Exodul”</span>, VR, 1968, 1; Valeriu Cristea, <span class="CharOverride-1">„Exodul”</span>, AFT, 1968, 2; Florin Manolescu,<span class="CharOverride-1"> „Cenuşa”</span>, RL, 1969, 48; Doinaş,<span class="CharOverride-1"> Diogene</span>, <span class="CharOverride-1">143–144</span>; Adrian Popescu,<span class="CharOverride-1"> „Auguralia”</span>,<span class="CharOverride-1"> </span>ST, 1973, 1; Dinu Flămând, <span class="CharOverride-1">„Auguralia”</span>, ARG, 1973, 2; Mihai Ungheanu,<span class="CharOverride-1"> „Poeme”</span>, LCF, 1974, 37; Mincu, <span class="CharOverride-1">Poezie</span>,<span class="CharOverride-1"> 192–193</span>; Barbu, <span class="CharOverride-1">O ist.</span>, I, <span class="CharOverride-1">140–142</span>; Iorgulescu, <span class="CharOverride-1">Scriitori</span>, <span class="CharOverride-1">24–25</span>; Laurenţiu Ulici, <span class="CharOverride-1">Conştiinţă şi opţiune</span>, CNT, 1979, 8; Mircea Iorgulescu, <span class="CharOverride-1">Un spirit reticent</span>, RL, 1979, 20; Laurenţiu Ulici, <span class="CharOverride-1">„Retrageri”</span>, CNT, 1983, 17; Grigurcu, <span class="CharOverride-1">Existenţa</span>, <span class="CharOverride-1">324–330</span>; <span class="CharOverride-1">Dicţ. scriit. rom.</span>,<span class="CharOverride-1"> </span>I,<span class="CharOverride-1"> 102–103</span>; Manolescu, <span class="CharOverride-1">Enciclopedia</span>, <span class="CharOverride-1">52</span>. &#9;<span class="Semnatura">R.D</span><span class="CharOverride-1">.</span></p>
			<div class="_idGenObjectLayout-1">
				<div id="_idContainer007">
					<div id="_idContainer005" class="_idGenObjectStyleOverride-1">
						<p class="Titlu-Nume-H">ARBORE, Zamfir C. </p>
						<p class="Titlu-mic-DATE">(14.XII.1845, Cernăuţi – 2.IV.1933, Bucureşti), publicist, memorialist. </p>
					</div>
					<div id="_idContainer006" class="_idGenObjectStyleOverride-1">
						<img class="_idGenObjectAttribute-1" src="05_AoArghezi_306-371-web-resources/image/arbore_zasmfir_c.jpg" alt="" />
					</div>
				</div>
			</div>
			<p class="Heuristica-PRIMUL">Descendent al unor vechi familii de boieri, <span class="CharOverride-2">A.</span> este fiul Olgăi (n. Reva) şi al secretarului gubernial Constantin Ralli. Urmează liceul la Chişinău, Nikolaev şi Harkov, se înscrie în 1865 la Universitatea din Moscova, trecând apoi la Academia Militară de Medicină din Petersburg, fără să-şi termine studiile. Intră în cercurile narodnice studenţeşti, este arestat şi întemniţat în cele din urmă în fortăreaţa Petropavlovsk, de unde, după o detenţie de mai bine de doi ani, ia calea exilului şi ajunge în Elveţia, locuind întâi la Zürich, apoi la Geneva. Activează în cercurile socialiste de aici, în care se aflau numeroşi emigranţi ruşi, este, la un moment dat, secretar al lui Mihail Bakunin, redactează în limba rusă două gazete şi înfiinţează o tipografie, scoate mai multe broşuri de propagandă, trecute apoi clandestin în Rusia. În 1879 se stabileşte definitiv în România, cetăţenia română fiindu-i acordată în 1881. Adaugă la patronimicul Ralli, iar ulterior chiar îl înlocuieşte cu numele Arbure (Arbore) al neamului de boieri din care se trăgea bunica sa paternă, Smaranda. Contribuie la organizarea unor cercuri socialiste şi la editarea câtorva periodice de aceeaşi orientare. Cu vremea, s-a îndepărtat de prietenii lui politici, rămânând legat doar de aspiraţiile umanitariste ale mişcării; era, ca şi alte vlăstare aristocrate, un utopic, teoretizând, printre altele, menirea intelectualului în viaţa unei societăţi, necesitatea unei reforme morale întru regenerarea umanităţii. Constant a rămas numai în fervenţa urii lui faţă de ţarism. La Bucureşti lucrează în redacţia ziarelor „Românul”, „Telegraful” (unde la un moment dat ajunge redactor-şef), „Telegraful român”, „Corespondenţa română” ş.a. Este funcţionar la Arhivele Statului, conduce aproape trei decenii serviciul statistic al Primăriei, din 1903 e şi profesor de geografie, topografie, statistică şi limbă rusă la Şcoala Superioară de Război, fiind desemnat în 1920 şi senator.</p>
			<p class="Heuristica-BASE">Scriind în limbile rusă şi română, <span class="CharOverride-2">A.</span> nu se mărgineşte la publicarea de propagandă narodnică. Colaborează la alcătuirea părţii privitoare la Rusia din <span class="CharOverride-1">La Géographie universelle</span> a lui Elisée Reclus (geograf şi militant socialist care redacta împreună cu <span class="CharOverride-2">A.</span> şi publicaţia „Le Travailleur”). Dar lucrarea sa de căpătâi este <span class="CharOverride-1">Basarabia în secolul XIX</span> (1898; Premiul Academiei Române), o monografie istorico-geografică a ţinutului, interesantă în special prin datele arheologice, etnografice şi folclorice. Autorul elaborează şi <span class="CharOverride-1">Dicţionarul geografic al Basarabiei</span> (1904). Gazeta politică „Basarabia”, tipărită în 1905 la Geneva, îl avea ca redactor. Deşi nu s-a considerat scriitor, a lăsat o serie de confesiuni, multe mărturii autobiografice dezvăluind cel puţin un condei atent. Memorialistica din <span class="CharOverride-1">Temniţă şi exil</span> (1894), <span class="CharOverride-1">Nihiliştii</span> (1895), <span class="CharOverride-1">În exil </span>(1896), reluată fragmentar în volumul <span class="CharOverride-1">În temniţele ruseşti</span> (1923), evocă tinereţea agitată a unei generaţii, destinul nu o dată tragic al unor militanţi. Înaintea lui C. Stere, <span class="CharOverride-2">A.</span> se referă la atmosfera terifiantă din Rusia ţaristă, la infernul închisorilor, elogiind elanurile generoase, sacrificiul luptătorilor antiţarişti, majoritatea oameni cu o tinereţe sfărâmată. Numeroase portrete de socialişti, cunoscuţi în Rusia, Elveţia şi România, sporesc, în pofida unor tuşe subiective, valoarea de document a scrierilor. Anterior publicase în „Amicul copiilor”, revistă scoasă, între 1891 şi 1894, împreună cu Şt. Basarabeanu (Victor Crăsescu), mai multe schiţe şi povestiri pătrunse de duioşie şi compasiune faţă de suferinţă, trecând cititorului chibzuite lecţii de morală. Apărute numai în presă, câteva texte, tatonări în literatura de aventuri, romane ori povestiri (<span class="CharOverride-1">Fraţii Lupu</span>,<span class="CharOverride-1"> Gambuzino sau Căutătorii de aur</span>,<span class="CharOverride-1"> Istoria unui român în America</span>,<span class="CharOverride-1"> Diamantul pierdut</span>,<span class="CharOverride-1"> Mercedes şi Dolores</span> ş.a.), prelucrările după Cervantes, Daniel Defoe, Alphonse Daudet, H.C. Andersen, basmele şi legendele mitologice se adresau, la sfârşit de secol XIX, copiilor, vârstei lor. Un ciclu de corespondenţe intitulat <span class="CharOverride-1">Scrisori din Basarabia</span>, apărut în „Telegraful” în intervalul 1880–1890 şi semnat Basarab, editat în două volume (1996–2002) de Aristiţa şi Tiberiu Avramescu, a fost atribuit de unii cercetători lui <span class="CharOverride-2">A.</span>, ipoteză demontată de Tiberiu Avramescu.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Temniţă şi exil</span>, Râmnicu Sărat, 1894; ed. (În temniţă), Craiova, 1897; <span class="CharOverride-1">Nihiliştii</span>, Bucureşti, 1895; <span class="CharOverride-1">În exil</span>, Craiova, 1896; <span class="CharOverride-1">Basarabia în secolul XIX</span>, Bucureşti, 1898; <span class="CharOverride-1">În temniţele ruseşti</span>, Bucureşti, [1923]; <span class="CharOverride-1">În puşcăria Petro-Pavlovsk</span>, Bucureşti, 1924; <span class="CharOverride-1">Opere alese</span>, îngr. şi pref. A. Kidel, Chişinău, 1957.</p>
			<p class="Heuristica___m_RPR"><span class="CharOverride-2">Repere bibliografice: </span>Arghezi, <span class="CharOverride-1">Scrieri</span>, XXVII, <span class="CharOverride-1">251–255</span>;<span class="CharOverride-3"> </span>Iorga, <span class="CharOverride-1">Oameni</span>, III, <span class="CharOverride-1">361</span>,<span class="CharOverride-1"> 372–373</span>; Paul Zarifopol, <span class="CharOverride-1">Zamfir Arbore</span>, ALA, 1933, 644; A. Kidel, <span class="CharOverride-1">Zamfir C. Arbure (Bibliografia scrierilor sale)</span>, Chişinău, 1936; G. Bezviconi, <span class="CharOverride-1">Zamfir Ralli-Arbure</span>, „Analele Moldovei”, 1942, 1–2; Haneş, <span class="CharOverride-1">Scriitorii</span>,<span class="CharOverride-1"> 268–285</span>; <span class="CharOverride-1">Dicţ. lit. 1900</span>, <span class="CharOverride-1">46–47</span>; <span class="CharOverride-1">Zamfir Arbore (1845–1933). De la anarhism la onoruri militare</span>, în Sturdza, <span class="CharOverride-1">Familiile</span>, I, <span class="CharOverride-1">97–107</span>; <span class="CharOverride-1">Dicţ. Chişinău</span>, <span class="CharOverride-1">441–443. &#9;</span><span class="Semnatura">G.D.</span></p>
			<p class="Heuristica-PRIMUL"><span class="titlu-12">ARBOROASA</span>, societate cultural-literară a studenţilor români de la Universitatea din Cernăuţi, care a funcţionat între 1875 şi 1877. Modelul a fost Societatea Academică România Jună de la Viena. În condiţiile dominaţiei austriece, şedinţa de constituire s-a desfăşurat în decembrie 1875, iar cea inaugurală a avut loc la 17 februarie 1876, din iniţiativa lui Teodor V. Ştefanelli şi a lui Ciprian Porumbescu. Cel dintâi a ţinut cu acest prilej un discurs intitulat <span class="CharOverride-1">Principiul naţionalităţilor în secolul al XIX-lea şi starea culturii românilor din Bucovina</span>, prezentând totodată şi scopul societăţii: „perfecţionarea reciprocă a membrilor pe terenul naţional, literar şi social, prin prelegeri literare, îndeletnicirea în arta oratorică, susţinerea unui cabinet de lectură, a unei biblioteci, aranjări de petreceri, serate literar-declamatorice muzicale, sprijinirea membrilor sărmani şi căutarea lor gratuită în caz de boală”. Şedinţele societăţii erau fie administrative, fie social-literare. La aceste întruniri se făcea muzică, se citeau producţii literare originale, se declamau poezii, se susţineau conferinţe literare sau ştiinţifice, însoţite de discuţii. Societatea avea şi un imn compus de Ciprian Porumbescu, pe versuri de T.V. Ştefanelli. În primul an numărul membrilor a fost de patruzeci şi patru, T.V. Ştefanelli şi Vasile Morariu fiind membri extraordinari. Primul preşedinte a fost Gherasim Buliga, student la Litere, iar vicepreşedinte Ion Topală, student în teologie, pentru ca din noiembrie 1876 până în februarie 1877 conducerea să o aibă Iancu Cocinschi, student la Drept, iar din februarie până în noiembrie 1877 preşedinte să fie Ciprian Porumbescu, student la Teologie. În primul comitet de conducere mai figurase Gheorghe Popescu (secretar), Zaharie Voronca (controlor) şi Ilarie Onciul (casier). Societatea a scos şi o serie de reviste umoristice, precum „Linguşitorul”, „Leuşteanul” ş.a. În aprilie 1877 membrii <span class="CharOverride-2">A.</span> au luat iniţiativa întocmirii unei statistici a studenţilor români care frecventau universităţile Imperiului şi a efectuării unui recensământ al studenţilor români. Întrucât <span class="CharOverride-2">A.</span> a primit unele ajutoare oferite de Ministerul Instrucţiunii din România şi l-a comemorat pe domnitorul Grigore Ghica cu ocazia împlinirii a o sută de ani de la cedarea Bucovinei către austrieci, societatea a fost târâtă într-un proces oneros, iar conducătorii ei arestaţi şi întemniţaţi, fiindu-i confiscate documentele, cărţile şi banii. La 11 noiembrie 1877 s-a emis un ordin pentru desfiinţarea societăţii. Procesul a fost judecat în ianuarie–februarie 1878, în cele din urmă împricinaţii fiind eliberaţi. Altă societate cernăuţeană, Junimea, întemeiată chiar în 1878, îi va prelua spiritul, <span class="CharOverride-2">A.</span> fiind reînfiinţată abia după unirea Bucovinei cu România şi desfiinţată în 1938, în timpul dictaturii carliste. O nouă etapă a existenţei societăţii culturale <span class="CharOverride-2">A.</span> este cea postbelică, marcată şi de apariţia, în 1992, a revistei „Ţara Fagilor”.</p>
			<p class="Heuristica___m_RPR"><span class="CharOverride-2">Repere bibliografice:</span> Teodor Bălan, <span class="CharOverride-1">Procesul Arboroasei. 1875–1878</span>, Cernăuţi, 1937; Corneliu Crăciun, <span class="CharOverride-1">Societăţi academice din Bucovina</span>, I, Oradea, 1997; Anghel Popa, <span class="CharOverride-1">Societatea Academică „Arboroasa” din Cernăuţi. 1875–1877</span>, Câmpulung Moldovenesc, 2008; Pantelimon Socaciu, <span class="CharOverride-1">Arboroasa: file din cronica vieţii studenţeşti cernăuţene</span>, îngr. şi introd. Marian Olaru, Rădăuţi, 2009. &#9;<span class="Semnatura">I.Cr.</span></p>
			<p class="Heuristica_PRIMUL_Semnat"><span class="titlu-12">ARC</span>, revistă apărută la Focşani la 15 aprilie 1937 (un număr), cu subtitlul „Literatură şi pamflet”. Redactor: Pavel Nedelcu. Articolul-program, <span class="CharOverride-1">Precizări</span>, nesemnat, pune problema raportului poet–critic în termeni ireconciliabili: „Tu nu numeri, de fapt, stelele în versurile tale […], ca un pezevenghiu cu ochelari să-ţi dea nota 5 în literatură, pentru că nota 10 o poate primi numai dânsul”. Militând pentru o artă tânără, fără complexe, opusă anchilozării intelectuale şi rutinei, <span class="CharOverride-2">A.</span> publică un credo liric semnat de Virgil Carianopol (<span class="CharOverride-1">Bilet tatii</span>), texte poetice de E. Ar. Zaharia (<span class="CharOverride-1">Betelgeuse</span>) şi Vasile Dorneanu (<span class="CharOverride-1">Primăvară</span>). Proza este reprezentată de N. Cantonieru, cu un fragment din romanul în manuscris <span class="CharOverride-1">Amintirile unui copil de familie proastă</span>. Se mai reţin un comentariu dialogat imaginat de poetul Mircea Streinul pe tema inefabilului poeziei în context naţional și notele lui Ignat Buşilă pe marginea poemului <span class="CharOverride-1">Ţara</span> de Aron Cotruş.&#9;<span class="Semnatura">I.I.</span></p>
			<p class="Heuristica_PRIMUL_Semnat"><span class="titlu-12">ARC</span>, revistă care a apărut la Bucureşti, trimestrial, între 1991 și 1997, cu subtitlul „Litere. Arte”, sub egida Fundaţiei Culturale Române. Augustin Buzura este preşedintele publicaţiei, iar redactor-şef e George Bălăiţă. Scopul <span class="CharOverride-2">A.</span> este „polarizarea valorilor”; „având «tăria opiniunilor» şi, păstrându-şi, pentru a rămâne în miezul grav al lucrurilor, simţul umorului”. „Mica noastră performanţă ar putea ajunge până acolo, încât tot ce este pretutindeni valoare românească să se cuprindă în paginile revistei” (<span class="CharOverride-1">Vase comunicante</span> de George Bălăiță). <span class="CharOverride-2">A.</span> are un conţinut divers, distribuit în câteva rubrici permanente şi în altele proprii doar unui anumit număr. Sub titlul generic „Facsimil”, se publică, aproape în fiecare număr, documente inedite ale istoriei literaturii române şi universale: secvenţe din corespondenţa lui Tudor Vianu cu Ion Petrovici, a lui Jules Romains cu Ion Pillat, a lui G. Oprescu cu Paul Morand, a lui André Gide cu Elena Văcărescu, a lui Henry Negrescu cu Mihail Kogălniceanu, a lui Benedetto Croce cu Elena Bacaloglu, precum şi  fragmente inedite sau mai puţin cunoscute din creaţia lui Paul Valéry, Voltaire, Bjørnstjerne Bjørnson, Eugen Ionescu ş.a. O rubrică aproape permanentă – „Geografia cărţii”, ulterior „Mapamond” – reuneşte informaţii şi fragmente literare din spaţii culturale diferite: Spania, Belgia, Germania, Italia, Franţa, Grecia, Luxemburg, Olanda, Japonia, Suedia etc. Urmărind să facă cunoscută cititorilor din străinătate creaţia literară românească, revista publică fragmente din operele unor scriitori români mai vechi sau aparţinând generaţiilor tinere, dar şi unele pagini inedite, precum şi articole referitoare la momente de seamă ale istoriei literaturii şi, în general, ale culturii româneşti. Sunt prezentate, în interviuri sau în articole speciale, personalităţi ale culturii româneşti: Grigore Moisil, Octav Onicescu, Geo Bogza, C. Rădulescu-Motru, Lucian Blaga, Al. Rosetti, D.D. Roşca, Mihai Ralea ş.a. <span class="CharOverride-2">A.</span> oferă cititorilor români şi pagini din scriitori prestigioşi ai literaturii universale: Ernest Hemingway, Octavio Paz, T.S. Eliot, Thomas Mann, Oscar Wilde, Aleksandr Soljeniţîn ş.a. Revistă cu o amplă paletă tematică, <span class="CharOverride-2">A.</span> reuneşte în paginile ei poezii, fragmente de romane și de nuvele, eseuri, articole despre muzică, arte plastice, film. O rubrică interesantă este „Ieri” sau „Alaltăieri”, în care sunt reproduse fragmente din presa secolului trecut (cu precădere din anii ’30–’40), texte „de o actualitate atât de stringentă, încât, dacă n-ar fi fost semnate şi datate, oricare cititor ar fi putut jura că sunt scrise astăzi”, restituite şi pentru „eleganţa stilului, percutanţa ideilor şi urbanitatea atitudinii autorilor”, trăsături cu valoare de model. Sub genericul „Lecturi”, sunt recenzate ultimele apariţii literare, iar la „Calendar” se consemnează principalele manifestări organizate, în ţară sau în străinătate, de Fundaţia Culturală Română. Revista este bogat ilustrată, pe lângă numeroase fotografii fiind reproduse desene, viniete, gravuri şi picturi celebre. Sub raportul ilustraţiei, se disting numerele în care sunt reproduse numai lucrări de Paciurea (1/1995), schiţe din Bucureştii anului 1869 datorate graficianului Domenico Preziosi (1–2/1996) sau inedite preluate după carnetele de acuarele şi desene în tuş ale Magdalenei Rădulescu (3–4/1996). Un farmec aparte are ilustraţia sepia a numărului 1–2/1997, conţinând numeroase fotografii, afişe de teatru şi concert, facsimile etc. Pentru cititorii străini <span class="CharOverride-2">A.</span> publică, începând din 1994, un supliment în engleză şi franceză, „The Golden Bough”, „Le Rameau d’Or”, în paginile căruia sunt tipărite pagini din literatura română: balada <span class="CharOverride-1">Mioriţa</span>, versuri de G. Bacovia, Marin Sorescu, Nichita Stănescu, fragmente din proza lui Ion Creangă, Liviu Rebreanu, Urmuz, V. Voiculescu, poeme de Virgil Mazilescu şi Leonid Dimov, referiri la literatura de avangardă din România, ilustrată cu versuri de Al. Macedonski şi Tristan Tzara (2/1995). Un număr special (1/1997) este dedicat romanului românesc, aici fiind reproduse şi câteva fragmente din opera lui Liviu Rebreanu, însoţite de consideraţii critice semnate de G. Călinescu, Şerban Cioculescu, Vladimir Streinu, Tudor Vianu, Mihai Ralea ş.a., iar alt număr (4/1996) este consacrat ţăranului român, văzut prin intermediul lucrărilor lui Ioan Slavici, Mihail Sadoveanu, Marin Preda, George Enescu, Constantin Brâncuşi. Şi suplimentele revistei <span class="CharOverride-2">A.</span> sunt deosebit de frumos ilustrate, cu miniaturi de pe vechi cărţi româneşti existente în patrimoniul Bibliotecii Academiei Române, cu reproduceri după picturile lui Ion Gheorghiu, Victor Brauner sau cu imagini de la Muzeul Ţăranului Român din Bucureşti. &#9;<span class="Semnatura">D.N.R.</span></p>
			<p class="Heuristica_PRIMUL_Semnat"><span class="titlu-12">ARCA</span>, publicaţie apărută la Arad, lunar din februarie 1990, apoi trimestrial din 1994, cu subtitlul „Revistă de literatură, eseu, arte vizuale, muzică”. Până la numărul 4–6/1994 apare în format ziar cu 24 de pagini, apoi în format carte, cu un număr triplu de pagini, reunind trei numere, cu un album de artă în policromie de 12 pagini, pe hârtie lucioasă. Primul număr are o echipă redacţională alcătuită din Vasile Dan (redactor-şef fondator), Gheorghe Schwartz (redactor-şef adjunct), Emil Cilanu (secretar de redacţie), Romulus Bucur, Onisim Colta, Gheorghe Mocuţa, Ovidiu Pecican (redactori). Odată cu numărul 4–6/1994, colectivul de redacţie este uşor modificat: Vasile Dan (redactor-şef), Romulus Bucur (redactor-şef adjunct), Dorel Dărăban, Gheorghe Mocuţa, Dorel Sibii, Gheorghe Schwartz, Viorel Simulov (prezentare artistică), Călin Chendea, redactor. Actuala echipă redacţională este compusă din Vasile Dan (redactor-şef), Romulus Bucur (redactor-şef adjunct), Ioan Matiuţ, Gheorghe Mocuţa, Carmen Neamţu, Onisim Colta (prezentare artistică), Călin Chendea (design – redactori). Redactori asociaţi: Lucia Cuciureanu, Lia Faur, Lavinia Ionoaia, Lajos Notaros, Horia Ungureanu, Ciprian Vălcan, pe parcurs figurând şi alte nume. În articolul-program, nesemnat, se arată că <span class="CharOverride-2">A.</span> este prima revistă de cultură apărută în Arad după lunga perioadă de dictatură comunistă. Pe prima pagină a numărului inaugural este republicată poezia de debut <span class="CharOverride-1">Pe ţărm…</span> a lui Lucian Blaga, apărută în 1910 în revista arădeană „Tribuna”, sumarul beneficiind de prestaţia unor nume prestigioase: Cornel Ungureanu, Valeriu Cristea, Ştefan Aug. Doinaş, Gheorghe Crăciun, Gheorghe Schwartz, Alexandru Muşina ş.a. La rubrica „Texte expulzate” se reproduc articole şi versuri ale unor autori exilaţi sau interzişi înainte de 1989, precum Matei Vişniec, Ion Caraion, Matei Călinescu, Mihai Ursachi, I. Negoiţescu, Gelu Ionescu. Pe lângă scriitori din România sau din diasporă, <span class="CharOverride-2">A.</span> a inclus autori de origine română din Republica Moldova, Serbia sau Germania. Revista şi-a păstrat de-a lungul timpului secţiunile importante. „Cronica<span class="CharOverride-1"> </span>literară”, foarte atentă faţă de fenomenul la zi, este susţinută constant de Vasile Dan, Romulus Bucur şi Gheorghe Mocuţa. Analiza literaturii române actuale continuă şi într-o altă secţiune, „Lecturi<span class="CharOverride-1"> </span>paralele”, unde semnează cei trei critici de la „Cronica<span class="CharOverride-1"> </span>literară”<span class="CharOverride-1"> </span>şi numeroşi alţii: Petru M. Haş, Lucia Cuciureanu, Lia Faur, Ovidiu Pecican, Felix Nicolau, Radu Ciobanu, Simona Constantinovici, Gheorghe Secheşan ş.a. Importantă este, de asemenea, rubrica „Eseu”, unde scriu Horia Medeleanu, Petru M. Ardelean, Viorel Gheorghiţă, Lajos Notaros, Gheorghe Lazea, Gheorghe Mocuţa, Andrei Mocuţa ş.a. În aproape fiecare număr există un album consacrat unui artist plastic, cu precădere român, uneori străin. Secţiunile „Poezie”<span class="CharOverride-1"> </span>şi<span class="CharOverride-1"> </span>„Proză” sunt susţinute de autori din toată ţara. În numărul 1–3/2010, de pildă, publică proză Radu Aldulescu, iar în numărul 4–6/2011 figurează cu poezie Ioan Moldovan, Traian Ştef, Maria Mocanu, Sorin Lucaci, Regéczy Szabina Perle, Monica-Rodica Iacob. În <span class="CharOverride-2">A.</span> au debutat Ciprian Vălcan (1991), Mihai Neamţu (1991), Felix Nicolau (1995), Ştefan Caraman (1996),Vasile Leac (2000), T.S. Khasis (2002). La rubrica „Bibliotheca<span class="CharOverride-1"> </span>universalis” sunt prezentaţi sau traduşi scriitori străini, îndeosebi contemporani. Sunt inserate poezii ale laureatului Nobel Tomas Tranströmer în traducerea lui Constanţiu Mara, precum şi versuri din lirica slovenă de azi. Foarte vie este rubrica „Dialog”, care cuprinde interviuri cu personalităţi străine şi româneşti. Astfel, Ciprian Vălcan şi Ilinca Ilian realizează un dialog cu scriitorul argentinian Saul Yurkevich, tot cei doi publică un interviu cu Liliana Herera pe tema <span class="CharOverride-1">Cioran şi Columbia</span>. Ciprian Vălcan mai aduce în paginile publicaţiei şi alte dialoguri, cu personalităţi franceze, italiene, maghiare, referitoare la Emil Cioran. <span class="CharOverride-2">A</span>. mai are o rubrică, intitulată „451<span class="CharOverride-4">0</span><span class="CharOverride-1"> </span>Fahrenheit”, dedicată analizei unor reviste literare şi culturale româneşti sau unor aspecte ori evenimente literare, alta, sub genericul „Contact”, cu succinte observaţii şi aprecieri despre cărţi nou-apărute, şi încă o rubrică, intitulată „Confirmare<span class="CharOverride-1"> </span>de<span class="CharOverride-1"> </span>primire”, unde redactorul-şef semnalează cărţile şi revistele primite la redacţie. În ultimii anii <span class="CharOverride-2">A.</span> a intrat în proiectul european „Review Within Review” şi a publicat în interiorul ei revista maghiară „Jelenkor” din Pecs (7–9/2010), apoi „Apokalipsa” din Ljubljana în română (7–9/2012), fiind, la rându-i, inclusă între copertele revistei „Apokalipsa” în limba slovenă. De-a lungul anilor au mai semnat sporadic nume prestigioase ale literaturii române, precum Livius Ciocârlie, Mircea Cărtărescu, Adrian Popescu, Nicolae Breban, Paul Goma, Ana Blandiana, Nicolae Manolescu, Adrian Marino, Mircea Mihăieş, Gheorghe Grigurcu, Vladimir Tismăneanu ş.a. &#9;<span class="Semnatura">D.V.</span></p>
			<p class="Heuristica_PRIMUL_Semnat"><span class="titlu-12">ARCADE</span>,<span class="CharOverride-2"> </span>supliment al ziarului „Tribuna Sibiului”, apărut la Sibiu, cu o periodicitate neregulată, între 1969 şi 1971; nu conţine o casetă redacţională. Revista are un profil larg, abordând domenii diverse – istorie, învăţământ, psihologie, etnografie, artă plastică, muzică, teatru – şi informând asupra vieţii cultural-artistice sibiene. Locul cel mai important îl ocupă literatura,<span class="CharOverride-2"> A. </span>valorificând în cea mai mare parte potenţialul artistic local. Poezia – grupată uneori în rubrici de autor, alteori sub genericul „Lirice” – este ilustrată cu versuri de Victor Nistea, Mira Preda, Titus Andronic, George Popa, Gheorghe Grădinaru, Nicolae Petru, George Puşcariu ş.a.; o suită de epigrame apare sub semnăturile C. Micandru, Marin Niţă, Traian Suciu. Se publică şi din lirica poeţilor sibieni de limba germană Christian Maurer, Werner Bossert, Georg Scherg, Gerhard Eike, în traduceri realizate de Mircea Avram şi Corneliu Buchholzer. Este de remarcat (re)tipărirea unor tălmăciri ale lui Pimen Constantinescu din italiană (Dante, poezie friulană). Proză – schiţe, povestiri istorice – semnează N. Ladmiss-Andreescu, Aurel Călinescu, Paul Constant, Rodica Braga, Ion Aronescu, iar dintre prozatorii de limbă germană, Anneliese Suchanek. Din literatura dramatică se include în sumar primul act al ultimei piese scrise de Radu Stanca, legenda dramatică <span class="CharOverride-1">Povestea dulgherului şi a frumoasei sale soţii</span>. Literatura populară este de asemenea prezentă în paginile revistei, prin câteva balade voiniceşti culese din Mărginimea Sibiului. În cadrul rubricii „Prezenţe editoriale sibiene” sunt recenzate plachete de Mira Preda (<span class="CharOverride-1">Ascunsa vulnerare</span>), Ecaterina Săndulescu (<span class="CharOverride-1">Cântecul spiralelor</span>), Victor Nistea, volume de povestiri şi nuvele ale lui N. Ladmiss-Andreescu, ediția a doua a romanului istoric <span class="CharOverride-1">Iancu Jianu</span> de Paul Constant, volumul <span class="CharOverride-1">Teatru </span>al lui Radu Stanca. La rubrica „Şantier. Convorbiri”, se fac incursiuni prin interviuri în „atelierele de creaţie” – ultimele apariţii, texte în lucru, proiecte – ale scriitorilor sibieni. Sub titlul <span class="CharOverride-1">Amintiri despre Lucian Blaga</span>, nepotul acestuia, Lionel L. Blaga, evocă perioada 1940–1943, petrecută de poet la Sibiu. &#9;<span class="Semnatura">L.D.</span></p>
			<div class="_idGenObjectLayout-1">
				<div id="_idContainer010">
					<div id="_idContainer008" class="_idGenObjectStyleOverride-1">
						<p class="Titlu-Nume-H"><span class="titlu-12">ARCADE, L.M.</span> </p>
						<p class="Titlu-mic-DATE">(pseudonim al lui Leonid Mămăligă; 13.VII.1921, Vaslui – 4.IX.2001, Paris), prozator, poet, eseist, dramaturg. </p>
					</div>
					<div id="_idContainer009" class="_idGenObjectStyleOverride-1">
						<img class="_idGenObjectAttribute-1" src="05_AoArghezi_306-371-web-resources/image/ArcadeLsM.png" alt="" />
					</div>
				</div>
			</div>
			<p class="Heuristica-PRIMUL">Este fiul Semproniei (n. Terfaloga) şi al lui Mina Mămăligă, ofiţer. Îşi face clasele elementare şi liceale la Lugoj, localitate din care se trăgea familia mamei sale, şi la Lipcani (Bucovina), luându-şi bacalaureatul în 1940 la Lugoj. Urmează Facultatea de Drept a Universităţii din Bucureşti (licenţiat în 1944), dar și trei ani la filosofie. Se înscrie în Baroul de București. Debutează încă din liceu, cu poezii, la „Iconar”, dar adevărata afirmare publicistică o consideră a fi eseul <span class="CharOverride-1">Cele două Europe</span>, publicat în 1943 în paginile revistei „Vremea”. Colaborează de asemenea, în primii ani după război, cu articole politice, semnate Lozan, la „Dreptatea”. În 1946 obţine din partea guvernului francez o bursă de studii la Paris, unde se stabileşte definitiv, întreprinzând cercetări paralele de economie politică în vederea trecerii unui doctorat a cărui temă, <span class="CharOverride-1">Maximalismul</span>, determină şi câteva eseuri publicate din 1951 în „România viitoare”, revistă a exilului anticomunist de la Paris. Face parte din grupul studenţilor refugiaţi, naţional-ţărănişti, sprijiniţi de Comitetul Naţional, sub aripa lui Constantin Vişoianu şi Alexandru Cretzeanu. În 1949 şi 1950 a fost director literar adjunct al Editurii Pavois, iar din 1951 până în 1976 director comercial şi apoi director al unei societăţi pe acţiuni. E prezent, la mari intervale de timp şi cu destulă reţinere, în câteva dintre cele mai importante publicații culturale ale exilului, precum „Destin”, „România”, „Fiinţa românească”, „Prodromos”. Încercările literare de acum abordează o paletă extrem de largă, de la poeme, eseuri şi povestiri până la pagini de critică literară, recenzii de cărţi. Cele dintâi povestiri, datând din 1949, sunt însăilări satirice, plecând de la realităţile dramatice ale exilului, tratate în tonalităţile caragialeşti deja manifeste în presa de coloratură naţional-ţărănistă („Moftul român” ş.a.). Figurează, de altfel, în antologia <span class="CharOverride-1">Poezia românească nouă</span>, alcătuită în 1956 de Vintilă Horia. Se numără printre membrii fondatori ai cenaclului Anotimpuri şi ai revistei cu acelaşi titlu, iniţiată în 1955 de N.A. Gheorghiu. În 1963 creează Cenaclul de la Neuilly-sur-Seine, pe care îl găzduieşte în locuinţa sa. Aici citeşte, capitol după capitol, prima lui carte, <span class="CharOverride-1">Poveste cu ţigani</span>, publicată în 1966 în seria editorială iniţiată sub titlul „Caietele Inorogului”, în care a mai inclus cărţi de Mircea Eliade şi Horia Stamatu, instaurând un climat intelectual cultivat cu intenţia de a defini un adevărat grup literar. Din 1980 coordonează, împreună cu Aureliu Răuţă, cercul şi gruparea editorială Hyperion. </p>
			<p class="Heuristica-BASE"><span class="CharOverride-1">Poveste cu ţigani</span> s-a bucurat de succes în publicistica exilului, dar a rămas în perspectiva interpretativă a multora drept o carte stranie, greu definibilă. În revista „Prodromos” Andrei Scrima a încercat, de altfel, o decodificare a prozei lui <span class="CharOverride-2">A.</span>, apropiindu-l pe autor de registrul literaturii iniţiatice, de resursele „secrete” ale literaturii lui Mateiu I. Caragiale şi Ion Barbu. Prozatorul lucrează nu cu fapte şi întâmplări, ci cu pilde, ca în „cărţile de învăţătură” sau ca în „vieţile sfinţilor”. Jocul artistic astfel dezvăluit implică o anume arhaizare a cuvântului şi o structură a frazei ce simulează şi sugerează totodată înţelepciunea, tâlcul. <span class="CharOverride-1">Poveste cu ţigani</span> s-ar fi putut intitula, într-un înţeles mai perceptibil receptării critice, <span class="CharOverride-1">Povestea păcatului</span> şi a ispăşirii lui, ceea ce face din această naraţiune o retranscriere în esenţă a preocupărilor fundamentale din literatura de înţelepciune şi din cărţile populare de prevestire ale Evului de Mijloc. Sensul iniţiatic pe care-l descifra Andrei Scrima în <span class="CharOverride-1">Poveste cu ţigani</span> se pierde totuşi la <span class="CharOverride-2">A.</span> sau se rezumă la o nuanţă contemplativ-constatativă. Căderea în derizoriu, modificarea registrului tradiţional prin alterarea înţelesurilor odată cu desacralizarea istorică a lumii se petrec la <span class="CharOverride-2">A.</span> şi în cea de-a doua carte a sa, <span class="CharOverride-1">Revoluţie culturală</span> (1983) sau, şi mai pregnant, în piesa de teatru <span class="CharOverride-1">Umbra</span>. Tema este din nou cea a Judecăţii de Apoi, acum plasată în planul strict istoric. Procedeul rămâne cel parabolic, totul concentrându-se într-o utopie care acţionează cu personaje conceptuale, fără identitate particulară, fără trăire psihologică. O revoltă a boemei (studenţii) se ridică împotriva terorii modificatoare de perspective, exercitată de un regim al modernizării exprese, ce desfiinţează valorile umane, tinzând să le anuleze. Lupta se dă într-un cimitir, pe care „temniţarii”, excavatorul puterii, vor să-l demoleze pentru a construi în loc o fabrică de săpun franţuzesc, în timp ce insurgenţii îşi fac baricade din oseminte. Trimiterile de ordin parabolic abundă şi aici (cei doisprezece „studenţi” compun un fel de „Cină de taină”), dar tendinţa parodică duce mai evident lucrurile spre universul închis al comunismului. Tenta satirică, prezentă şi în antiutopiile din dramaturgia lui <span class="CharOverride-2">A. </span>(câteva piese au fost puse în scenă în țară după 1989),<span class="CharOverride-2"> </span>semnifică, în realitate, înclinarea povestitorului de a afla în hazul de necaz echilibrul nu numai narativ, dar şi ideatic. Parodicul se impune în <span class="CharOverride-1">Scrisorile lui Condurică</span>, „basm dramatic în IX tablouri”, de fapt o reluare a <span class="CharOverride-1">Revoluţiei culturale</span>. Spiritul parodic se manifestă şi în prima dintre piesele de teatru ale lui <span class="CharOverride-2">A.</span>, <span class="CharOverride-1">Ultima cauză a marelui Just</span> (titlul versiunii româneşti realizate după textul redactat în franceză, <span class="CharOverride-1">La Crypte et la chèvre</span>, scrisă în 1971). Deriziunea are, şi acum, trimiteri evidente la totalitarism şi la spectrul tragico-ridicol al comunismului; ceea ce a şi provocat comentarii nefavorabile în cronicile pariziene de spectacol ale piesei. O abordare a absurdului încercase scriitorul încă din <span class="CharOverride-1">Timbrele de altădată</span>,<span class="CharOverride-1"> </span>unul din microromanele ce i-au pregătit debutul literar, publicat, după aproape o jumătate de veac de la scrierea lui, în „Jurnalul literar” (1998), şi, mai accentuat în nuvela <span class="CharOverride-1">Pe vremea şoferilor ruşi…</span>, text redactat în limba franceză, tipărit în revista „L’ Authenticité” (decembrie 1997) şi încredinţat ulterior, în versiunea românească a autorului, tot „Jurnalului literar” (ianuarie 2000). O familiarizare cu absurdul demonstrase <span class="CharOverride-2">A.</span> într-un eseu consacrat lui Eugen Ionescu, eseu care, alături de acela consacrat lui Mircea Eliade – <span class="CharOverride-1">Marele Arhitect</span> – şi de paginile dedicate lui Ştefan Lupaşcu, intitulate <span class="CharOverride-1">Afectivitatea şi cele trei materii</span>, se numără printre textele memorabile în cariera lui de comentator literar.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Poveste cu ţigani</span>, Neuilly-sur-Seine, 1966; ed. pref. Andrei Scrima, Bucureşti, 1996; <span class="CharOverride-1">Revoluţie culturală</span>, Paris, 1983; ed. Bucureşti, 1996; <span class="CharOverride-1">Teatru</span>, pref. Manuel de Diéguez, Bucureşti, 1996. </p>
			<p class="Heuristica___m_RPR"><span class="CharOverride-2">Repere bibliografice:</span> Ion Simuț, <span class="CharOverride-1">Un basm al ursitei</span>, RL, 1991, 50; Horia Stamatu, <span class="CharOverride-1">L. M. Arcade</span>, în <span class="CharOverride-1">Românii</span>, <span class="CharOverride-1">13–15</span>; Lovinescu, <span class="CharOverride-1">Unde scurte</span>, IV, <span class="CharOverride-1">85–89</span>; Negoiţescu, <span class="CharOverride-1">Scriitori contemporani</span>, <span class="CharOverride-1">24–26</span>; <span class="CharOverride-1">Dicţ. scriit. rom.</span>, I, <span class="CharOverride-1">103–104</span>; Sanda Diaconescu, <span class="CharOverride-1">Dramaturgia – „ultima cauză”</span>, JL, 1996, 9–24; Elena Zaharia-Filipaș, <span class="CharOverride-1">O nouă „Poveste a vorbei</span>”, CC, 1997, 1–2; Regman, <span class="CharOverride-1">Dinspre Cercul Literar</span>, <span class="CharOverride-1">229–238</span>; Mircea Muthu, <span class="CharOverride-1">Literatura sudului</span>, JL, 1998, 1–2; Justin Ceuca, [<span class="CharOverride-1">L. M. Arcade</span>], APF, 1998, 6, 1999, 7–8; Cornelia Ştefănescu, <span class="CharOverride-1">Despre „vremea şoferilor ruşi...”</span>, JL, 1998, 7–8; Ghiţulescu, <span class="CharOverride-1">Istoria</span>, <span class="CharOverride-1">406–407; </span>Ungureanu, <span class="CharOverride-1">La vest</span>, II, <span class="CharOverride-1">29–43</span>; Ileana Corbea, Nicolae Florescu, <span class="CharOverride-1">Resemnarea Cavalerilor</span>, Bucureşti, 2002, <span class="CharOverride-1">147–155</span>; Florescu, <span class="CharOverride-1">Menirea</span>, <span class="CharOverride-1">125–137</span>; Manolescu<span class="CharOverride-1">, Enciclopedia</span>,<span class="CharOverride-1"> 53–55</span>. &#9;<span class="Semnatura">N.F.</span></p>
			<p class="Heuristica-PRIMUL"><span class="titlu-12">ARCAN, </span><span class="titlu-12">Sofia</span> (pseudonim al Sofiei Ştefănescu; 14.I.1917, Moldova Nouă, j. Caraș-Severin – 27.V.1992, Timişoara), prozatoare. Debutează cu povestirea <span class="CharOverride-1">Zi de plată</span> la revista „Fruncea” în 1935, iar editorial cu romanul <span class="CharOverride-1">Iana hoinara</span>, apărut în 1943. A mai colaborat la „Scrisul bănăţean” („Orizont”) ş.a. I s-a acordat Premiul Asociaţiei Scriitorilor din Timişoara pentru romanul <span class="CharOverride-1">Neştiutele noastre iubiri</span> (1975), pe care prozatoarea îl consideră debutul său editorial semnificativ.</p>
			<p class="Heuristica-BASE">După romanul <span class="CharOverride-1">Iana hoinara</span>, remarcat de Pompiliu Constantinescu pentru „sinceritatea şi rezonanţa lui umană”, prozatoarea trăieşte, în perioada postbelică, o lungă perioadă sub zodia reportajului, pentru a reveni târziu la roman. Capacitatea de observaţie realistă şi interesul arătat demonstraţiei se asociază cu intenţia analitică în romanele <span class="CharOverride-1">Neştiutele noastre iubiri</span> şi <span class="CharOverride-1">Singură </span><span class="CharOverride-1">în bătaia lunii </span>(1977). În <span class="CharOverride-1">Vara suferinţelor</span> (1980) şi în <span class="CharOverride-1">Joc întrerupt</span> (1986) structura compoziţională se schimbă, romanele fiind, de fapt, colaje de jurnal şi de recuperări ale unor întâmplări, mai vechi sau mai recente. Mereu amânata scriere a romanului, invocată în jurnal, se constituie ca formulă de scriere a lui. <span class="CharOverride-1">Neştiutele noastre iubiri </span>include un posibil roman al mamei şi al copilăriei, memorabilă fiind figura mamei, care se întregeşte treptat prin notarea minuţioasă a relaţiilor familiale, a întregii atmosfere din casă. Suflet rustic, mama percepe forţa tonifiantă a naturii, este legată de „aroma pădurii şi mirosul de fân”. Se simte străină la oraş („cuşca asta afumată”), pe care îl acceptă de nevoie, viaţa ei fiind guvernată de demnitate şi perseverenţă. În această explorare a existenţelor legate de natură, de mentalitatea rurală, chiar dacă acţiunea se desfăşoară la oraş, sunt de găsit cele mai bune pagini ale romanului. Ruperea de tradiţie e considerată curată erezie. Constatarea unei protagoniste – „voi umblaţi pe pământ, nu zic, numai că v-aţi rupt rădăcinile prin care să-i simţiţi tainele” – nu-i o simplă apostrofare, ci un mod de a reaminti forţa modelatoare şi de iniţiere a tradiţiei. În aceste pagini de evocare a satului cu eresurile şi obiceiurile sale, stilul scapă de crisparea demonstraţiei, devine mai fluent şi mai captivant. Notabil rămâne modul de a descoperi lumea copilăriei, cu un acut simţ al nuanţelor şi al detaliilor de comportament. <span class="CharOverride-1">Joc întrerupt</span> urmăreşte frângerea, destrămarea şi refacerea unor relaţii familiale. „Orgoliul Herganilor” – dorinţa de a menţine viu cultul rudeniei – devine pivotul întregului text. Artistul plastic Miron Hergane îşi descoperă mama într-un labirint existenţial atent vegheat de Elena Hergane (Nana), personaj ce se reţine prin ataşamentul pentru ai săi. Înşelată în dragoste, ea îşi canalizează toată forţa posesivă a iubirii în această zbatere dramatică pentru păstrarea „orgoliului” familiei. Firul epic se cristalizează incert, aproape imprevizibil. Multe pagini sunt însă greoaie, altele lineare, plate, iar în conturarea lui Miron Hergane desenul e inexpresiv, autoarea ratând drama artistului, pe care o avea în proiect. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Iana hoinara</span>, Bucureşti, 1943;<span class="CharOverride-1"> Neştiutele noastre iubiri</span>, Timişoara, 1975; <span class="CharOverride-1">Singură în bătaia lunii</span>, Timişoara, 1977; <span class="CharOverride-1">Vara suferinţelor</span>, Timişoara, 1980; <span class="CharOverride-1">Joc întrerupt</span>, Timişoara, 1986; <span class="CharOverride-1">Ora ireală</span>, Timişoara, 1996.</p>
			<p class="Heuristica___m_RPR"><span class="CharOverride-2">Repere bibliografice: </span>Pompiliu Constantinescu, <span class="CharOverride-1">„Iana hoinara”</span>, VRA, 1943, 727; Virgil Nistor, <span class="CharOverride-1">„Neştiutele noastre iubiri”</span>, ST, 1975, 11; Val Condurache, <span class="CharOverride-1">„Neştiutele noastre iubiri”</span>, CL, 1976, 1; Cornel Ungureanu, <span class="CharOverride-1">„Singură în bătaia </span><span class="CharOverride-1">lunii”</span>, O, 1977, 45; Nicolae Ţirioi, <span class="CharOverride-1">Profiluri literare – Sofia Arcan</span>, O, 1978, 21; Virgil Nistor, <span class="CharOverride-1">„Vara suferinţelor”</span>, ST, 1981, 2; Marian Odangiu, <span class="CharOverride-1">Personajul interior şi drumul către realitate</span>, O, 1982, 5; Alexandra Indrieş, <span class="CharOverride-1">Figuri ale maternităţii</span>, O, 1986, 48; Nicolae Ţirioi, <span class="CharOverride-1">Personaje şi măşti</span>, O, 1986, 48; Ioan Holban, <span class="CharOverride-1">Tatuajul</span> <span class="CharOverride-1">lăuntric</span>, CRC, 1987, 7; Cornelia Ştefănescu, <span class="CharOverride-1">Măşti pentru personaje</span>, RL, 1987, 19; Valentin Taşcu, <span class="CharOverride-1">„Joc întrerupt”</span>, ST, 1987, 5; Ruja, <span class="CharOverride-1">Parte</span>, I, <span class="CharOverride-1">155–159</span>;<span class="CharOverride-1"> </span>Cornelia Ştefănescu, <span class="CharOverride-1">În lumea stânjenarilor</span>, JL, 1996, 5–8; <span class="CharOverride-1">Dicţ</span>.<span class="CharOverride-1"> Banat</span>, <span class="CharOverride-1">43–45</span>. &#9;<span class="Semnatura">Al.R.</span></p>
			<div class="_idGenObjectLayout-1">
				<div id="_idContainer013">
					<div id="_idContainer011" class="_idGenObjectStyleOverride-1">
						<p class="Titlu-Nume-H"><span class="titlu-12">ARCHIP, Ticu</span> </p>
						<p class="Titlu-mic-DATE">(4.I.1891, Târgovişte – 31.III.1965, Bucureşti), autoare dramatică, prozatoare, traducătoare. </p>
					</div>
					<div id="_idContainer012" class="_idGenObjectStyleOverride-1">
						<img class="_idGenObjectAttribute-1" src="05_AoArghezi_306-371-web-resources/image/Archip_Ticu.png" alt="" />
					</div>
				</div>
			</div>
			<p class="Heuristica-PRIMUL">Este fiica Elisei (n. Mainge) şi a lui Grigore Archip, ofiţer; prenumele la naştere: Sevastia. A absolvit în 1913 Facultatea de Matematică din Bucureşti şi a predat această disciplină la diferite şcoli, între 1923 şi 1927 funcţionând şi ca asistentă a profesorilor G. Ţiţeica şi D. Pompeiu la seminariile de geometrie analitică şi de mecanică ale Facultăţii de Matematică bucureştene. Formaţia sa profesională se va reflecta în viitoarele scrieri epice şi, mai pregnant, în cele dramatice, prin rigoarea construcţiei, exactitatea relatării şi logica foarte personală, conferită atât comportamentului personajelor, cât şi structurii conflictului.</p>
			<p class="Heuristica-BASE"><span class="CharOverride-2">A.</span> debutează cu piesa <span class="CharOverride-1">Inelul</span>, reprezentată la Teatrul Naţional din Bucureşti în 1921 şi publicată în anul următor. Din 1922 frecventează cenaclul Sburătorul, condus de E. Lovinescu, devine membră activă a acestei grupări literare în 1924, aderând la instrumentarul promovat de modernismul psihologic. Semnează proză, fragmente din piese de teatru sau articole diverse în relativ numeroase reviste, printre care „Sburătorul”, „Viaţa literară”, „Revista scriitoarei” (apoi „Revista scriitoarelor şi scriitorilor români”), „Universul literar”, „Gazeta literară”, „Vremea”. Între 1926 şi 1938 face parte din comitetul Societăţii Scriitoarelor Române. Încredinţată că în dramaturgie un autor are şansa plasării mai aproape de adevărul care se cere comunicat, <span class="CharOverride-2">A.</span> mai face câteva tentative de a se impune în lumea scenei. După <span class="CharOverride-1">Inelul</span> i se reprezintă în 1928 piesa <span class="CharOverride-1">Luminiţa</span>, urmată în 1930 de <span class="CharOverride-1">Ecoul</span>, jucată, dar lăsată în manu&#173;scris, pentru ca în 1935 să apară din nou pe afişul Teatrului Naţional din Bucureşti cu <span class="CharOverride-1">Gură de leu</span>, piesă din care a fost publicat, în presă, doar un fragment. Nepublicată a rămas şi <span class="CharOverride-1">Maria Baskirtseff</span> (prelucrare şi adaptare după jurnalul scriitoarei care dă numele piesei), cu premiera în stagiunea 1938–1939 la Naţionalul din Bucureşti. <span class="CharOverride-1">Inelul</span>, piesă în trei acte, urmăreşte caruselul unor iubiri necoincidente, apelând la situaţii şi stări melodramatice, cu efect garantat la o anumită categorie de public. În <span class="CharOverride-1">Luminiţa</span>, text cu vagi rezonanţe ibseniene, <span class="CharOverride-2">A.</span>, fără să renunţe total la unele soluţii facile, procedează la radiografierea unei drame conjugale, abordând direct, uneori dur, adevăruri tipice căsătoriilor eşuate. <span class="CharOverride-1">Gură de leu</span> (cunoscută, în epocă, şi sub titlul <span class="CharOverride-1">B</span>â<span class="CharOverride-1">lci sentimental</span>)<span class="CharOverride-1"> </span>este o dramă mai apropiată, ca atmosferă şi ca unghi de contemplare a personajelor, de nuvelistica scriitoarei; preocupată de dramele sufleteşti, investigate deseori prin întoarceri în timp, autoarea preferă ambianţele enigmatice, traversate de semne şi gesturi greu de explicat. Aici „bâlciul sentimental” este chiar viaţa unei femei care provoacă nenorociri celor din jur, ca urmare a unui dominant instinct distructiv. Toate aceste compuneri dramatice s-au dovedit lipsite de ecou durabil, neizbutind să depăşească decât rareori limita locurilor comune cultivate, în epocă, de o întreagă cohortă de veleitari ai textului destinat scenei. Notabil este, totuşi, plusul de autenticitate psihologică a personajului feminin. <span class="CharOverride-2">A</span>. declara, de altfel, în interviuri că o atenţie sporită în teatru trebuie acordată simţului plasticităţii şi mişcării oamenilor, prezentaţi „după temperamentul propriu”. Surprinse adesea în chingile unor relaţii sufocante, protagonistele îşi permit luxul rebeliunii, dar eşuează, într-o manieră de regulă tragică, în încercarea de a-şi modifica destinul. Practic, ele nu pot ieşi din ceea ce scriitoarea însăşi numeşte într-un articol „umbra gigantică a aceluiaşi ideal de dragoste care le mână din spate, ca un blestem”. Deşi considera că în teatru îşi elaborează mai precis personajele şi poate păstra, astfel, un echilibru convenabil între ideile-reper şi forma finală a scrierii, partea cea mai izbutită din literatura semnată de <span class="CharOverride-2">A.</span> este reprezentată de proză, mai ales de nuvelistică. Scriitoarea şi-a adunat nuvelele în două volume, <span class="CharOverride-1">Colecţionarul de pietre preţioase</span> (1926) şi <span class="CharOverride-1">Aventura</span> (1929), impunându-se ca o prezenţă foarte personală în peisajul literar al deceniului al treilea din secolul trecut. Spre deosebire de nota cvasidominantă a prozei feminine, ocoleşte apelul la atmosfera liric-duioasă şi la gingăşiile stilistice explicite. Atât nuvelele, cât şi, mai târziu, romanul <span class="CharOverride-1">Soarele negru </span>(I–II, 1946–1949)<span class="CharOverride-1"> </span>relevă un acut spirit de observaţie, o decizie constantă în prezentarea şi comentarea detaşată a vieţii, o înţelegere artistică particulară a selectării şi filtrării informaţiei brute. Tributară „psihologiei abisale”, nuvelistica sa cultivă trăirile consumate la palierele obscure ale conştiinţei, care izbucnesc la suprafaţa gestului perceptibil prin reacţii imprevizibile. Amănuntul, reţinut şi ordonat cu meticulozitate, tinde spre o uniformizare păstoasă a informaţiei, pe terenul căreia personajele construiesc realităţi iluzorii, configurate asimetric şi, de multe ori, ilogic. Atenţia scriitoarei este reţinută de cazuri speciale, contorsionate, uneori de-a dreptul clinice. Analiza minuţioasă a acestora se asociază însă adesea, după cum a observat Bianca Burţa-Cernat, „cu sugerarea unei atmosfere stranii, predominant crepusculare, care o arată pe autoare ca pe o adeptă a estetismului decadent. Drept dovadă gustul pentru decorurile ce amestecă fastul şi ruina, interesul aproape « clinic » faţă de cazurile de excentricitate psihică şi faţă de pitorescul monstruozităţii, recurenţa unei teme ca nebunia sau atracţia imaginarului tanatic”. Această fascinaţie a morţii se exercită îndeosebi prin intermediul unor iubiri vinovate sau maladive. Dragostea, motiv des întâlnit în proza scurtă scrisă de <span class="CharOverride-2">A.</span>, este considerată aproape exclusiv o participare concretă, imediată, instinctuală, partenerii păstrând o îndărătnică tăcere asupra eventualelor lor emoţii intime, secunde. Textul oferă informaţii directe doar despre întâmplarea erotică, fie că ea se consumă grăbit şi incomod (<span class="CharOverride-1">Aventura</span>), fie că îmbracă forma unei răzbunări sadice (<span class="CharOverride-1">Dăscăliţa</span>) sau a unui straniu impuls, generator de crimă (<span class="CharOverride-1">Un fapt divers</span>). Crima poate fi şi rezultatul egoismului exacerbat, care alunecă spre demenţă (<span class="CharOverride-1">Înainte de proces</span>). În zona interferenţei dintre realitate şi delirul morbid se plasează şi <span class="CharOverride-1">Maria Boul</span>, naraţiune dezvoltată într-o compoziţie de notabil rafinament al analizei psihologice; planurile întretăiate ţin aici de grotesc, înţeles ca amplificare necontrolată a sensibilităţii primare închise într-o existenţă tragică. În anii de după cel de-al Doilea Război Mondial scriitoarea a lucrat la un roman proiectat în trei părţi, <span class="CharOverride-1">Soarele negru</span>. Fragmente din roman fuseseră publicate, cu cincisprezece ani înaintea tipăririi primului volum, în „Revista scriitoarelor şi scriitorilor români” (1931, 1932, 1943) şi în „Reporter” (1933). O primă parte, definitivă, din această construcţie epică se intitulează <span class="CharOverride-1">Oameni</span>, iar a doua <span class="CharOverride-1">Zeul</span>. <span class="CharOverride-2">A.</span> afirmă, în prefaţa la <span class="CharOverride-1">Zeul</span>, că a treia parte a romanului, <span class="CharOverride-1">Viaţa</span>, era deja scrisă, însă ea n-a mai apărut. Dacă, aşa cum se crede, povestea <span class="CharOverride-1">Patul fraţilor</span> (1949) este un fragment din <span class="CharOverride-1">Viaţa</span>, faza de elaborare a volumului pare să fi fost una embrionară. După acest an, scriitoarea nu mai publică nici o lucrare originală, semnând doar traduceri din limbile rusă, franceză şi engleză. Parcurs în comparaţie cu proza ei scurtă, <span class="CharOverride-1">Soarele negru</span> marchează o modificare în instrumentarul artistic, prozatoarea renunţând la interferenţele dintre real şi oniric în favoarea observaţiei şi comentariului, distanţate, sarcastice uneori. Pentru a nu abuza de analiză, romanciera se orientează înspre reliefarea tumultului vieţii sociale a epocii. Primul volum, <span class="CharOverride-1">Oameni</span>, este populat prin urmare de existenţe numeroase şi diverse, de la cea mai oropsită categorie socială, bătrânii abandonaţi şi uitaţi într-o periferie extremă a interesului public (temă abordată, în cheia absurdului tragic, încă din nuvela <span class="CharOverride-1">În azil</span>), până la individualităţile active, dinamice şi, la nevoie, agresive, în stare să recurgă la combinaţii surprinzătoare pentru a se insinua şi a se fixa cât mai aproape de vârfurile eşafodajului social şi decizional. Reperul central în dezlănţuirea unor porniri psihice distructive este Olga, tânără cultivată, tot naivă, romantică, dar excesiv de posesivă, care asistă neputincioasă la destrămarea propriilor iluzii şi la descompunerea lumii care o înconjoară. Prim-planul acţiunii este ocupat de inginerul Ion Dragomir, proaspătul îmbogăţit dornic să se afirme şi în politică, de soţia lui, Lili, fiinţă vicleană şi egoistă, şi de ambiţioasa Cora, doctoriţa căsătorită cu un personaj cameleonic, Mihai Drăgescu. În volumul al doilea, <span class="CharOverride-1">Zeul</span>,<span class="CharOverride-1"> </span>distribuţia se îmbogăţeşte cu câteva personaje ce rezistă vitregiilor din acest microunivers dominat de interese materiale. Ele intră în scenă printr-un artificiu epic – călătoria Olgăi la Paris, apoi pe ape levantine. În cursul acestei aventuri ea îl întâlneşte pe profesorul savant Dinu Haralamb, supranumit Zeul, caracter orgolios, exclusivist, autoritar, suferind de o gelozie patologică. Personajele centrale sunt bine argumentate caracterologic, acţionează distinct, cu întretăieri de traiectorii dispuse concentric, pe cir&#173;cumferinţe din ce în ce mai largi şi mai difuz desenate, păstrând mereu în centru destinul special al Olgăi. Fără a comunica emoţia estetică proaspătă şi neliniştitoare a nuvelelor, <span class="CharOverride-1">Soarele negru</span> este un roman notabil şi prin echilibru compoziţional, plasticitate a descrierilor, expresivitate a replicilor şi fluenţă a povestirii.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Inelul</span>, Bucureşti, 1922; <span class="CharOverride-1">Colecţionarul de pietre preţioase</span>, Bucureşti, 1926; <span class="CharOverride-1">Luminiţa</span>, Bucureşti, 1928; <span class="CharOverride-1">Aventura</span>, Bucureşti, 1929; <span class="CharOverride-1">Soarele negru</span>,<span class="CharOverride-1"> </span>I–II, Bucureşti, 1946–1949; ed. îngr. Constantin Mohanu, pref. Eugenia Tudor Anton, Bucureşti, 1983; <span class="CharOverride-1">Patul fraţilor</span>, Bucureşti, 1949; <span class="CharOverride-1">Aventura</span>, îngr. Maria S. Muthu, pref. Mircea Muthu, Cluj-Napoca, 1979. <span class="CharOverride-2">Traduceri:</span> Maxim Gorki, <span class="CharOverride-1">Mama</span>, Bucureşti, 1952; L.N. Tolstoi, <span class="CharOverride-1">Opere</span>, vol. I: <span class="CharOverride-1">Copilăria. Adolescenţa. Tinereţea</span>, Bucureşti, 1953 (în colaborare cu Maria Vlad); Al. Dumas, <span class="CharOverride-1">Cei trei muşchetari</span>, I–II, Bucureşti, 1956 (în colaborare cu Milton Fanny Lehrer); Vilis Laţis, <span class="CharOverride-1">Patria pierdută</span>, Bucureşti, 1957 (în colaborare cu Igor Block); Jules Verne, <span class="CharOverride-1">Uimitoarele peripeţii ale domnului Antifer</span>, Bucureşti, 1959 (în colaborare cu Mimi Westfried); Oscar Wilde, <span class="CharOverride-1">Prinţul fericit şi alte povestiri</span>, pref. Vladimir Colin, Bucureşti, 1960; Thomas Gwyn, <span class="CharOverride-1">Totul ţi-e potrivnic</span>, pref. Zoe Dumitrescu-Buşulenga, Bucureşti, 1962; Joseph Conrad, <span class="CharOverride-1">Lord Jim</span>, pref. Mihail Bogdan, Bucureşti, 1964; Hans Scherfig, <span class="CharOverride-1">Primăveri irosite</span>, Bucureşti, 1964 (în colaborare cu Valeriu Munteanu); Francis Bret Harte, <span class="CharOverride-1">Surghiuniţii din Poker Flat</span>, pref. F. Brunea-Fox, Bucureşti, 1965.</p>
			<p class="Heuristica___m_RPR"><span class="CharOverride-2">Repere bibliografice:</span> Aderca, <span class="CharOverride-1">Contribuţii</span>, I, <span class="CharOverride-1">10–18</span>, II, <span class="CharOverride-1">145–146</span>; Lovinescu, <span class="CharOverride-1">Scrieri</span>, V, <span class="CharOverride-1">212–217</span>; Perpessicius, <span class="CharOverride-1">Opere</span>, XI, <span class="CharOverride-1">380–393</span>; Cioculescu,<span class="CharOverride-1"> Aspecte, 485–490;</span> Streinu, <span class="CharOverride-1">Pagini</span>, II, <span class="CharOverride-1">249–252</span>; Crohmălniceanu, <span class="CharOverride-1">Literatura</span>, I, <span class="CharOverride-1">465–466</span>; Piru, <span class="CharOverride-1">Panorama</span>, <span class="CharOverride-1">279–281</span>; Protopopescu, <span class="CharOverride-1">Volumul</span>, <span class="CharOverride-1">87–100; </span>Protopopescu, <span class="CharOverride-1">Romanul</span>, <span class="CharOverride-1">266–269</span>; Tia Şerbănescu, <span class="CharOverride-1">O prozatoare importantă</span>, RL, 1985, 50; Cornel Munteanu, <span class="CharOverride-1">Proza fenomenologică şi simbolistă</span>, TR, 1991, 5; Negoiţescu, <span class="CharOverride-1">Ist. lit.</span>, I, <span class="CharOverride-1">244–245</span>; <span class="CharOverride-1">Ticu Archip</span>, DRI, I, <span class="CharOverride-1">55–73</span>; Lovinescu, <span class="CharOverride-1">Sburătorul</span>, I–VI, <span class="CharOverride-1">passim</span>; <span class="CharOverride-1">Dicţ. scriit. rom., </span>I,<span class="CharOverride-1"> 104–107</span>; Liana Cozea, <span class="CharOverride-1">Nuvelistica lui Ticu Archip</span>, ST, 1995, 6; Cosma, <span class="CharOverride-1">Romanul</span>, I, <span class="CharOverride-1">223–224</span>;<span class="CharOverride-1"> </span>Zaharia-Filipaş, <span class="CharOverride-1">Studii</span>, <span class="CharOverride-1">14–17</span>; Burţa-Cernat, <span class="CharOverride-1">Fotografie</span>, <span class="CharOverride-1">118–141</span>; Carmen Daniela Caraiman, <span class="CharOverride-1">Aspecte ale dramaturgiei feminine rom</span>â<span class="CharOverride-1">neşti</span>,<span class="CharOverride-1"> </span>Bucureşti, 2012, <span class="CharOverride-1">66–77</span>.&#9;<span class="Semnatura">C.P., E.I.</span></p>
			<p class="Heuristica-PRIMUL"><span class="titlu-12">ARCHIRIE ŞI ANADAN</span>,<span class="CharOverride-2"> </span>carte populară. Originară din Asiria şi datând din secolele al VI-lea şi al V-lea î. Hr. (o variantă în limba arameică a fost descoperită în 1906–1907 lângă oraşul Elefantina, pe Nil), scrierea a avut o circulaţie intensă în Orient. În literatura română a pătruns în secolele al XVII-lea şi al XVIII-lea (cel mai vechi manuscris păstrat este cel al ieromonahului Vartolomei din satul maramureşean Budac, datând din 1708), prin filieră medio-bulgară, spaţiu unde ajunsese în secolele al XI-lea şi al XII-lea. Anterior, copii ale cărţii au circulat în limbile siriacă, arabă, armeană. Nu a fost găsită o variantă grecească; de asemenea, este singura carte populară orientală de mare circulaţie care nu a ajuns în vestul Europei. A fost tipărită prima dată în limba română de Anton Pann, în 1850 (<span class="CharOverride-1">Înţeleptul Archir cu nepotul său Anadam</span>), cu intervenţii în text, purtând amprenta libertăţii caracteristice celui care mai degrabă prelucra versiunea-model.</p>
			<p class="Heuristica-BASE">Povestirea se încadrează în seria romanelor de Curte (fidelitatea unui vasal) şi a cărţilor de înţelepciune, cu finalitate moralizatoare. Archirie, sfetnicul împăratului Sinagrip, neavând copii, îl ia spre educare pe nepotul său, Anadan. Acesta, nerecunoscător şi vrând să grăbească moştenirea, ticluieşte o scrisoare către împărat în care îl arată pe Archirie ca trădător. Fără a sta pe gânduri, împăratul porunceşte uciderea lui Archirie, zădărnicită însă de călău, care îl ascunde. La puţin timp, faraonul Egiptului îi cere împăratului să-i dezlege câteva enigme sau să-i plătească tribut. Ieşit din ascunzătoare, Archirie rezolvă enigmele (o cetate în aer, o frânghie de nisip etc.), iar nerecunoscătorul Anadan îşi găseşte pieirea. Nota caracteristică este dată de maximele şi proverbele care ilustrează fiecare situaţie, alături de ghicitorile faraonului şi de fabulele pe care i le spune Archirie lui Anadan. Ca în cazul oricărei cărţi populare, structura este comună pe întreaga arie de răspândire, dar povestirea este modificată şi autohtonizată de fiecare dată. În versiunile numeroase care au circulat la noi proverbele sunt româneşti (adăugate sau fiind echivalente celor străine), Archirie învaţă <span class="CharOverride-1">Bucoavna, Ceaslovul </span>şi<span class="CharOverride-1"> Psaltirea,</span> iar Anadan este mare logofăt şi petrece cu lăute şi cimpoaie.</p>
			<p class="Heuristica___mici"><span class="CharOverride-2">Ediţii:</span> <span class="CharOverride-1">Înţeleptul Archir cu nepotul său Anadam</span> (prelucrare de Anton Pann), Bucureşti, 1850; ed. 2, Bucureşti, 1854; <span class="CharOverride-1">Povestea lui Archirie</span>, îngr. şi pref. Alexandru Lupeanu, Gherla, 1922; <span class="CharOverride-1">Povestea lui Archirie filosoful, când îl învaţă pe nepotul său Anadan carte</span>, CPL, I, <span class="CharOverride-1">309–319</span>; <span class="CharOverride-1">Archirie şi Anadan</span>,<span class="CharOverride-1"> </span>îngr. şi introd. Magdalena Georgescu, Bucureşti, 1997; ed., în <span class="CharOverride-1">Cărţi populare</span>, îngr. Isai Cârnu, Chişinău, 1998,<span class="CharOverride-1"> 135–155</span>.</p>
			<p class="Heuristica___m_RPR"><span class="CharOverride-2">Repere bibliografice: </span>Gaster, <span class="CharOverride-1">Lit. pop.</span>, <span class="CharOverride-1">104–113</span>; Fr. Nau, <span class="CharOverride-1">Histoire et sagesse d’Ahikar l’Assyrien</span>, Paris, 1909; N. Drăganu, <span class="CharOverride-1">Pagini de literatură veche (O colecţie de cărţi populare într-un manuscris din a doua jumătate a secolului al XVIII-lea)</span>, DR, 1923; M. Gaster, <span class="CharOverride-1">Contributions to the Story of Ahinan and Nadar</span>, in <span class="CharOverride-1">Studies and Texts in Folklore, Magic, Medieval Romance, Hebrew Apocrypha, and Samaritan Archaeology</span>, I, Londra, 1925, <span class="CharOverride-1">239–257</span>; N. Iorga, <span class="CharOverride-1">Livres populaires dans le sud-est de l’Europe et surtout chez les Roumains</span>, „Bulletin de la Section historique de l’Académie Roumaine”, t. XIV, 1928; Cartojan, <span class="CharOverride-1">Cărţile pop.</span> (1929), I, <span class="CharOverride-1">251–262</span>, II, <span class="CharOverride-1">252–253, 257, 259</span>; Cartojan, <span class="CharOverride-1">Ist. lit.</span> (1940), I, <span class="CharOverride-1">80–81</span>; Călinescu, <span class="CharOverride-1">Ist. lit.</span> (1941),<span class="CharOverride-1"> 51–52</span>, <span class="CharOverride-1">Ist. lit.</span> (1982),<span class="CharOverride-1"> 45–46</span>;<span class="CharOverride-1"> </span>Piru, <span class="CharOverride-1">Ist. lit.</span>, I, <span class="CharOverride-1">437–440</span>; Chiţimia, <span class="CharOverride-1">Probleme, 403–416</span>; <span class="CharOverride-1">Ist. lit.</span>, I, <span class="CharOverride-1">661–663</span>; Mircea Anghelescu, <span class="CharOverride-1">Literatura română şi Orientul</span>,<span class="CharOverride-1"> </span>Bucureşti, 1975, <span class="CharOverride-1">41</span>,<span class="CharOverride-1"> passim</span>; Constantin Ciuchindel, <span class="CharOverride-1">„Povestea lui Archirie filosoful”, carte populară românească din secolul al XVII-lea</span>, Bucureşti, 1976; Moraru – Velculescu, <span class="CharOverride-1">Bibliografia</span>, vol. I, partea I, <span class="CharOverride-1">121–166</span>; <span class="CharOverride-1">Dicţ. lit. 1900</span>, <span class="CharOverride-1">47–48</span>. &#9;<span class="Semnatura">C.B.</span></p>
			<p class="Heuristica_PRIMUL_Semnat"><span class="titlu-12">ARCHIVU PENTRU FILOLOGIE ŞI ISTORIE</span>, revistă istorică, filologică şi literară apărută la Blaj, de zece ori pe an, între 1 ianuarie 1867 şi 20 octombrie 1870, şi un număr la 25 noiembrie 1872. După cum indică şi titlul, editând acest periodic, pe care l-a redactat şi scris aproape singur, Timotei Cipariu nu intenţiona să publice literatură. Totuşi, în articole Cipariu îl numeşte deseori „organ literariu” sau „folia literaria”. Revista continuă să urmărească ţelurile celor două periodice scoase de Cipariu în 1847 şi 1848, „Organul luminărei” şi „Organul naţiunale”. Elementul esenţial al programului editorial este acţiunea de unificare a limbii şi ortografiei. Se preconiza studierea istoriei limbii române, a ortografiei, gramaticii şi lexicologiei. De asemenea, ştiinţele înrudite cu filologia, mai ales istoria şi geografia, constituiau un obiectiv al preocupărilor ştiinţifice ale lui Cipariu. Literatură nu se tipăreşte, cu unele excepţii, precum cântul II, <span class="CharOverride-1">Imnul creaţiunii,</span> din amplul poem <span class="CharOverride-1">Anatolida sau Omul şi forţele</span> de Ion Heliade-Rădulescu, apărut în 1869 întâi în broşură, apoi o adaptare în română după imnul religios <span class="CharOverride-1">Stabat Mater</span> al călugărului franciscan Iacopone da Todi, făcută de Samuil Micu şi, ca un omagiu adus amintirii istoricului ardelean, <span class="CharOverride-1">Elegia a XXV-a </span>de Gh. Şincai, în latină. Sunt publicate articole privitoare la corifeii Şcolii Ardelene, Samuil Micu, Gh. Şincai şi Petru Maior, sau la activitatea lui Ion Budai-Deleanu, Ienăchiţă Văcărescu ş.a. Nu lipseşte interesul istoric şi critic pentru literatura originală românească. Astfel, într-un studiu amplu dedicat comparaţiei între stadiul de dezvoltare al limbii române la 1870 şi cel de la 1830, se analizează cu minuţiozitate poezia şi mai ales lexicul poetic al lui Ioan Prale. Curiozităţile lexicale care împovărau traducerea în versuri a <span class="CharOverride-1">Psaltirii</span> sunt numite „strâmbăturile poeticeşti ale lui I. Pralea”. Confruntarea cu traducerile mai vechi ale lui Dosoftei şi Teodor Corbea nu este favorabilă pentru versiunea lui Prale. <span class="CharOverride-1">Dicţionarul grotesc</span> al lui V. Alecsandri, care ironiza şi exagerările lingvistice ale lui Timotei Cipariu, este, de asemenea, supus unei critici severe, negându-i-se calitatea umorului, dar se fac şi observaţii cu caracter general, şi anume se critică înclinarea spre facil, predilecţia poetului pentru vodevil şi burlesc. Cât priveşte istoria folclorului românesc, este interesantă informaţia extrasă din însemnările de călătorie ale unui sol suedez că, în 1632, la curtea domnească a Moldovei străinii erau întâmpinaţi cu „cântece naţionale”. În sfârşit, revista adăposteşte replica dată criticilor maioresciene de teologul, filologul și folcloristul Ioan Micu Moldovanu. Acesta admite necesitatea de a critica pentru a înrâuri pozitiv evoluţia culturii şi a literaturii, dar contestă poziţia criticului junimist, mai ales în legătură cu activitatea culturală a lui Gh. Şincai şi Petru Maior. Între octombrie 1870 şi noiembrie 1872, din motive personale, Timotei Cipariu întrerupe apariţia revistei. <span class="CharOverride-1">Epilogul</span> publicat în 1872 conţine un bilanţ al realizărilor, unde se consideră că publicaţia a fost o „colecţie de materiale”, dar nu a obţinut şi „prelucrarea ştiinţifică” dorită de învăţatul editor şi redactor. &#9;<span class="Semnatura">R.Z.</span></p>
			<p class="Heuristica-PRIMUL"><span class="titlu-12">ARCU, Constantin</span> (24.II.1956, Flămânzi), prozator. Este fiul Nataliei (n. Stauciuc) şi al lui Costache Arcu, agricultori. Absolvent al Liceului Pedagogic din Botoşani în 1975, până în 1978 a fost învăţător şi a efectuat stagiul militar. Urmează Facultatea de Drept din cadrul Universităţii „Al.I. Cuza” din Iaşi (1978–1982). În 2000 şi-a luat doctoratul în drept internaţional. Profesează ca avocat (1982–1986) şi judecător (1986–1996) la Rădăuţi, fiind şi preşedinte al Judecătoriei Rădăuţi. Între anii 1996 şi 2005 este judecător la Tribunalul Suceava şi la Curtea de Apel Suceava, apoi funcţionează ca<span class="CharOverride-1"> </span>inspector în Inspecţia Judiciară din cadrul Consiliului Superior al Magistraturii (2006–2008). În paralel, din 2001, e cadru didactic la Universitatea „Ştefan cel Mare” din Suceava.<span class="CharOverride-2"> A.</span> debutează în 1981, cu povestirea <span class="CharOverride-1">Iluzii</span>, la revista „Opinia studenţească”, iar editorial în 1995 cu volumul de proză scurtă <span class="CharOverride-1">Cenuşa zilei</span>, distins cu Premiul Societăţii Scriitorilor Bucovineni. Mai colaborează la „Convorbiri literare”, „Vatra”, „Timpul”, „Cronica”, „Luceafărul”, „România literară”, „Steaua”, „Familia”, „Hyperion”, „Astra”, „Noul Continent”, „Argeş”, „Dacia literară”, „Luceafărul de dimineață”, „Limba română” (Chişinău), „Roet” (Olanda, Assen) ş.a. Redactor-şef adjunct la „Bucovina literară” (iulie 1999 – decembrie 2006), preia funcţia de redactor-şef din august 2010 până în aprilie 2012. Din 2009 este şi redactor la revista „Timpul” din Iaşi, unde deţine o rubrică permanentă. A fost ales preşedinte al Societăţii Scriitorilor Bucovineni în 2010, dar a demisionat în 2012. Asociaţia Scriitorilor din Iaşi i-a acordat în 2011 Premiul de Excelenţă. </p>
			<p class="Heuristica-BASE">În povestirile din <span class="CharOverride-1">Cenuşa zilei</span> tăietura sigură a replicilor, notaţia expresivă anunţă în <span class="CharOverride-2">A.</span> un prozator de factură realistă, fascinat de banalul cotidian, de „cenuşa zilei”. Prozatorul nu ocoleşte cu totul inserţiile miraculoase, atmosfera enigmatică, anodinul generând un salt în abisal sau mai exact în straniu. Dar saltul acesta e mai degrabă o excepţie în scrisul său, chiar dacă în cel mai bun roman al său, <span class="CharOverride-1">Faima de dincolo de moarte </span>(2001; Premiul Asociaţiei Scriitorilor din Iaşi), procedeul reapare. În spatele întâmplărilor stau îndeobşte „eroi fără însuşiri”, al căror gol existenţial e explorat cu acuitate, notaţia reţinând relieful unei lumi fără măreţie. <span class="CharOverride-1">Omul şi fiara</span> (1996) confirmă aceste aptitudini. Adam T., personajul central, student în anii comunismului, este imaginea dezabuzării născute din plictis, greaţă şi alienare. O cafenea, o bibliotecă, trei prieteni cu care întâlnirile sunt doar întâmplătoare, o cameră, strada formează reperele unei existenţe derizorii. Câteva însemnări de călătorie în Olanda, publicate în colaborare cu Ion Beldeanu şi Ion Cozmei, sub titlul <span class="CharOverride-1">Noiembrie la Drenthe </span>(1999), relevă în <span class="CharOverride-2">A.</span> un ironist. Roman al actualităţii, fixând evenimente petrecute într-un oraş de provincie în anii de după căderea comunismului, <span class="CharOverride-1">Faima de dincolo de moarte </span>grupează obsesiile căzute ale unui timp amorf, nerămânând în coordonatele pitorescului. Multe fapte derizorii sunt dublate de o vagă undă ironică. O ploaie neobişnuită devine un diluviu, chioşcul de tablă de pe o uliţă oarecare ajunge „buticul universal”, în fine, alte fapte comune sunt percepute ca evenimente. Întors către o retorică veche, prozatorul – el însuşi personaj de oarecare insignifianţă – ştie că explorează nu atât o lume, cât un mod de a face literatură: cu antieroi, foiletonistic, exacerbând senzaţionalul. În fine, dincolo de toate acestea, se mişcă o lume: frizeri, neveste ciudate, prostituate, boschetari, beţivi incurabili, mecanici auto, un poliţist, derbedei, un ziarist, un judecător ori un executor judecătoresc, sentimente umile, cinism, mizerie umană, peste tot plutind un aer fantast. Povestirile reunite în volumul <span class="CharOverride-1">Ceremonial de despărţire </span>(2005)<span class="CharOverride-1"> </span>sunt naraţiuni la persoana întâi care mizează în majoritatea lor pe umorul burlesc şi pe sarcasmul îmblânzit. În <span class="CharOverride-1">Cocteil în cranii mici </span>(2011),<span class="CharOverride-1"> </span>ultimul roman publicat de scriitor, obiectul explorărilor îl constituie mai ales lumea magistraţilor dintr-un oraş de asemenea periferic, care se intersectează cu universitari, cu scriitori, cu nebunii oraşului ori cu posibili infractori în libertate. Obsesii caraghioase, instincte penibile, oameni umili. Altfel, <span class="CharOverride-2">A.</span> nu urmăreşte un fir al evenimentelor decât în plan secund, ci o acumulare de detalii care dau sentimentul unei lumi vii, haotice, întâmplătoare. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Cenuşa zilei</span>, pref. Liviu Antonesei, Chişinău-Rădăuţi, 1995; <span class="CharOverride-1">Omul şi fiara</span>,<span class="CharOverride-2"> </span>postfeţe Adrian Dinu Rachieru şi George Muntean, Iaşi, 1996; <span class="CharOverride-1">Noiembrie la Drenthe</span> (în colaborare cu Ion Beldeanu şi Ion Cozmei), Suceava, 1999; <span class="CharOverride-1">Faima de dincolo de moarte</span>, postfaţă Mircea A. Diaconu,<span class="CharOverride-2"> </span>Bucureşti, 2001; ed. 2, Piteşti, 2011; <span class="CharOverride-1">Ceremonial de despărţire</span>, Piteşti, 2005; <span class="CharOverride-1">Cocteil în cranii mici</span>,<span class="CharOverride-2"> </span>Piteşti, 2011. </p>
			<p class="Heuristica___m_RPR"><span class="CharOverride-2">Repere bibliografice:</span> Mircea Doreanu, <span class="CharOverride-1">„Cenuşa zilei”</span>, AST, 1996, 1–3; George Bădărău, <span class="CharOverride-1">Labirintul personal</span>,<span class="CharOverride-1"> </span>TP, 1996, 7; Theodor Codreanu, <span class="CharOverride-1">Orestia</span>, CL, 2002, 3; Vlad Sorianu, <span class="CharOverride-1">Un mit modern</span>, ATN, 2002, 5; Simion Bărbulescu, <span class="CharOverride-1">Un nume de reţinut de istoriile literare</span>, CNT, 2002, 25; Daniel Ştefan Pocovnicu, <span class="CharOverride-1">Fericitul accident al lecturii</span>, CL, 2002, 7; Constantin Dram, <span class="CharOverride-1">Lumi narative</span>, II, Iaşi, 2005, <span class="CharOverride-1">289–295</span>; Geo Vasile, <span class="CharOverride-1">Feţele naratorului</span>, RL, 2007, 14; Dumitru Augustin Doman, <span class="CharOverride-1">Constantin Arcu, cronicarul zilei de azi, poate chiar a celei de mâine</span>,<span class="CharOverride-1"> </span>ARG, 2011, 4; Ioan Holban, <span class="CharOverride-1">Vești din (i)realitatea imediată</span>, LCF, 2011, 33; Constantin Dram, <span class="CharOverride-1">Galeria cu vi(a)ță sălbatică în cranii mici</span>, CL, 2011, 7; Diaconu, <span class="CharOverride-1">Studii, 89–95. &#9;</span><span class="Semnatura">M.A.D.</span></p>
			<p class="Heuristica_PRIMUL_Semnat"><span class="titlu-12">ARDEALUL</span>,<span class="CharOverride-2"> </span>revistă apărută la Braşov, săptămânal, între 19 decembrie 1912 şi 24 iulie 1914. Colegiul de redacţie nu este menţionat. Publicaţia îşi ilustrează profilul mărturisit în subtitlul „Foaie social-culturală”, publicând poeme de St. O. Iosif (<span class="CharOverride-1">Imnul muncii</span>, <span class="CharOverride-1">O clipă</span>), V. Demetrius (<span class="CharOverride-1">Lângă mort</span>), Ecaterina Pitiş. În numărul 15/1913 Petre Locusteanu tipăreşte <span class="CharOverride-1">Amintiri despre Cerna</span>, surprinzătoare prin prospeţimea evocării faptului de viaţă trăit; acelaşi autor îşi publică observaţiile asupra personalităţii lui Ion Luca Caragiale: <span class="CharOverride-1">Caragiale la teatru, Caragiale despre presă</span>. Cât priveşte proza, se tipăresc în foileton lucrarea lui George Coşbuc având ca temă participarea armatei române la războiul din 1877–1878, <span class="CharOverride-1">Războiul nostru pentru neatârnare</span>, povestiri de I. Chiru-Nanov şi de I. Pop. Victor Anestin semnează bucata <span class="CharOverride-1">De vorbă cu o cometă</span>, la rubrica „Foiletonul «Ardealului»“. Numărul 35/1913 este în întregime închinat tragicei morţi a lui Aurel Vlaicu. Este mereu transparentă dorinţa de a susţine, în primul rând prin apelul la literatură, sentimentul demnităţii naţionale, într-o vreme când constituirea statului naţional român era încă un deziderat. Aceloraşi scopuri le-a fost destinată şi publicarea de folclor. Societatea Scriitorilor Români beneficiază de o prezentare destul de amplă (11/1914). Ultimele numere din 1914 sunt ediţii speciale, care anunţă declanşarea războiului. &#9;<span class="Semnatura">I.I.</span></p>
			<p class="Heuristica_PRIMUL_Semnat"><span class="titlu-12">ARDEALUL</span>, publicaţie apărută la Bucureşti între 16 februarie 1941 şi 16 ianuarie 1946, la început săptămânal, din 4 februarie 1945 cotidian. Directori sunt Anton Ionel Mureşeanu (16 februarie 1941 – 5 ianuarie 1942), apoi Constantin Hagea (21 februarie 1942 – martie 1944) şi din nou Anton Ionel Mureşeanu. Subtitlul iniţial, „Organ liber de luptă şi afirmare românească al refugiaţilor şi expulzaţilor din Ardeal”, devine, din 4 februarie 1945, „Cotidian independent de luptă cetăţenească”. Articolul-program, apărut sub semnătura lui Anton Ionel Mureşeanu şi intitulat <span class="CharOverride-1">Ardealul nostru</span>, mărturiseşte suferinţa adâncă produsă printre români de sfâşierea ţării prin Dictatul de la Viena, ca şi legământul de a menţine viu, prin cultură, sentimentul demnităţii naţionale: „Ardealule!!! îţi simţim durerea ta şi a fiilor tăi şi îţi vom tălmăci în scrisul nostru, încrestând în sânge, drepturile tale şi ale fiilor tăi la viaţă liberă şi românească”. În primul număr este republicat poemul <span class="CharOverride-1">Deşteaptă-te, române</span> de Andrei Mureşanu, după care poeziile lui Octavian Goga, de asemenea reproduse, alternează cu articole omagiale, cum este cel semnat de Corneliu Coposu, datat 8 mai 1938, deci scris la moartea marelui scriitor. Poetul primei generaţii de la <span class="CharOverride-2">A.</span> se dovedeşte Iustin Ilieşiu care, alături de alţi refugiaţi, între care mulţi năsăudeni (Lucian Valea, Ion Th. Ilea), dă nota dominantă a liricii cultivate de revistă. În 1941, aici scrie „elevul” Dominic Stanca (<span class="CharOverride-1">Oameni</span>). Pagina de poezie din august 1941, intitulată <span class="CharOverride-1">Generaţia care se ridică</span>, antologhează poeme de Ştefan Baciu, Emil Isac, Vlaicu Bârna, Lucian Valea, Ion Th. Ilea, celor de la <span class="CharOverride-2">A.</span> alăturându-li-se şi Aron Cotruş cu poema <span class="CharOverride-1">Cuvinte către ţărani</span>. Între poeţii celui de-al doilea val este de consemnat Petre Bucşa, care devine unul dintre colaboratorii statornici ai revistei. După ocuparea Bucureştiului de armatele sovietice, Mihai Beniuc publică poema <span class="CharOverride-1">Mesaj garoafei roşii de la Cluj</span>, iar în numărul 376/1945 Tudor Arghezi tipăreşte poezia <span class="CharOverride-1">Plugul</span>. În ultima perioadă a revistei, apar şi alte nume: Verona Brateş, Vasile Copilu-Cheatră, Vasile Bucur. În genere, mai ales în perioada în care periodicul s-a transformat în cotidian, nivelul liricii publicate scade. Proza găzduită este modestă. Printre publiciştii revistei se numără Vasile Netea (<span class="CharOverride-1">Note pentru literatura bănăţeană</span>), Raoul Şorban (<span class="CharOverride-1">Viaţă culturală românească în Ardealul de Nord</span>), alături de Ion Groşanu, Ion N. Voiculescu, Livia Chiriacescu, Vasile Adam, Traian Stoica, Corneliu Albu, Gabriel Ţepelea. Alţi colaboratori: Liviu Rebreanu, Perpessicius, Gh. Moldovan, Ştefan Manciulea, Ion Berindei, I.A. Terebeşti (Nae Antonescu), Ion Şiugariu, V. Niţescu, Emil Petrovici, Constantin Mihail, Aurel Tita, Emil Precup, Emil Giurgiuca, Ovidiu Hulea, Constantin Cojan. &#9;<span class="Semnatura">I.I</span>.</p>
			<p class="Heuristica_PRIMUL_Semnat"><span class="titlu-12">ARDEALUL TÂNĂR</span>,<span class="CharOverride-2"> </span>revistă apărută la Cluj, bilunar din 1 ianuarie 1930 și lunar – cu întreruperi – din 15 aprilie 1930 până în ianuarie 1931. Director: V.V. Tilea; redactor responsabil: N. Buta. Articolul-program <span class="CharOverride-1">Cuvânt înainte</span>, asumat de redacție, afirmă în susținerea sintagmei „ideologie democratică”, conţinută în subtitlu, indicând drept finalitate „cultivarea conştientă a naţionalismului organic, singura îndreptăţită să disciplineze armonios toate eforturile, toate aspiraţiile noastre”. De asemenea, „sugestiv şi elementar”, periodicul „doreşte să fie organul de onestă, obiectivă şi mai ales curajoasă spovedanie […] a generaţiei tinere ardeleneşti”. Ca atare, îmbinând finalitatea politică şi istorico-socială cu cea literar-artistică, <span class="CharOverride-2">A.t.</span> publică în mod consecvent lirică militantă. Lui Aron Cotruş, poet preferat, i se tipăresc <span class="CharOverride-1">Horia</span>,<span class="CharOverride-1"> Am coborât muntele…</span>, <span class="CharOverride-1">Cine n-are nădejde flămândă</span>,<span class="CharOverride-1"> Copil de moţ</span>,<span class="CharOverride-1"> Alba Iulia</span>,<span class="CharOverride-1"> Balta</span>, <span class="CharOverride-1">Sângerări</span>,<span class="CharOverride-1"> Aeroplan</span>,<span class="CharOverride-1"> Ion</span>,<span class="CharOverride-1"> De sute de ori</span>,<span class="CharOverride-1"> Dobrogea</span>. Alţi poeţi sunt Cornelia Buzdugan, Teofil Bugnariu, Traian Marcu. Prin comparaţie cu nivelul liricii, proza tipărită este minoră. Relativ bine scrise sunt analizele privind soarta literaturii române în străinătate, cum este <span class="CharOverride-1">Succesul cărţii româneşti în Italia</span> aparţinând lui Nicolae Drumaru, despre tălmăcirea realizată de Claudiu Isopescu din <span class="CharOverride-1">Pădurea spânzuraţilor </span>de Liviu Rebreanu, ori cele semnate de Olimpiu Boitoş (<span class="CharOverride-1">Literatura română în Franţa</span>) sau de Aurel Decei (<span class="CharOverride-1">Scriitori români în Italia,</span> cu comentarii despre versiunea italiană a romanelor <span class="CharOverride-1">Ciuleandra </span>și <span class="CharOverride-1">Pădurea spânzuraţilor </span>ale lui Rebreanu<span class="CharOverride-1">)</span>. Cât priveşte teatrul, redacția nu propune texte şi creatori noi, mulţumindu-se cu comentarea unor evenimente de odinioară, cum ar fi spectacolele realizate între 1833 şi 1838 la Blaj (Septimiu Popa, <span class="CharOverride-1">Cea dintâi scenă românească din Ardeal</span>). Sub pseudonim, apare o cronică dramatică dedicată primei montări, la Cluj, a piesei <span class="CharOverride-1">Meşterul Manole</span> de Lucian Blaga în regia lui Ştefan Braborescu, cu observaţii interesante asupra modernităţii textului. De altfel, sub aspectul raporturilor culturale cu Occidentul, <span class="CharOverride-2">A.t.</span> se detaşează prin caracterul evident de publicație bine informată. Rubrica „Scrisori din Paris” conţine, de exemplu, materiale „la zi”. Congresul internaţional al criticii în artă şi literatură, desfăşurat în septembrie 1929 la Bucureşti şi Sinaia, îi prilejuieşte lui Olimpiu Boitoş articolul <span class="CharOverride-1">Ecouri pariziene de la ultimul congres al criticii</span>. Aceeaşi linie o ilustrează comentariul <span class="CharOverride-1">O sută de ani de viaţă franceză la „Revue des deux mondes”</span> şi o relatare din 1930 despre <span class="CharOverride-1">Săptămâna teatrului românesc la Paris</span>. Petre Ţuţea scrie eseul <span class="CharOverride-1">Despre canalie</span>. &#9;<span class="Semnatura">I.I.</span></p>
			<p class="Heuristica_PRIMUL_Semnat"><span class="titlu-12">ARDEALUL TEATRAL ŞI ARTISTIC</span><span class="CharOverride-2">, </span>publicaţie apărută la Cluj, săptămânal, între octombrie 1927 şi ianuarie 1928, sub conducerea unui comitet a cărui componenţă nu e precizată; subtitlul e „Revistă de teatru, muzică şi artă”. Articolul-program,<span class="CharOverride-1"> Cuvânt înainte</span>, semnat de Victor Eftimiu, director al Operei şi Teatrului Naţional din Cluj, afirmă: „Cu gând senin pornim la drum, cu dorul ca ai noştri să-şi cunoască luminătorii, iar cei de lângă noi, concetăţenii de altă limbă, să ne cunoască, să ne înţeleagă şi să ne iubească pentru sufletul şi arta noastră, luminoase şi prietenoase”. În primul număr se publică poemul dramatic <span class="CharOverride-1">Rapsozii</span> de Tiberiu Brediceanu. Alexandru Hodoş se dedică istoriei teatrului românesc din Transilvania (<span class="CharOverride-1">Teatrul românesc în Ardeal</span>,<span class="CharOverride-1"> Teatrul şi scena</span>,<span class="CharOverride-1"> Teatrul românesc pe scenele maghiare</span>), de care se ocupă şi Jack Paleologu (<span class="CharOverride-1">Presa şi teatrul românesc în Ardeal</span>), în timp ce N. Ghiulea abordează aspectele teoretice ale fenomenului artistic (<span class="CharOverride-1">Aspectul social al artei</span>,<span class="CharOverride-1"> Toleranţa în artă</span>,<span class="CharOverride-1"> Individualul şi socialul în artă</span>,<span class="CharOverride-1"> Arta naţională</span>). Redacţia are în vedere şi literaturile străine. Astfel, se reproduce un text din Giovanni Papini, <span class="CharOverride-1">O tragedie infernală</span>, tradus, iar Leonard Paukerow, în <span class="CharOverride-1">Ceva despre opera rusească „Evghenie Oneghin” şi autorul ei</span>, încearcă o paralelă Puşkin–Ceaikovski. Fiecare număr cuprinde şi caietul de sală al unei montări scenice clujene la teatru şi la operă. &#9;<span class="Semnatura">I.I.</span></p>
			<p class="Heuristica-PRIMUL"><span class="titlu-12">ARDELEANU, Aurel Gheorghe</span><span class="CharOverride-2"> </span>(26.IV.1936, Timi&#173;şoara), dramaturg, prozator. Este fiul Sofiei (n. Unc) şi al lui Gheorghe Ardeleanu, muncitor. După absolvirea Şcolii Medii Tehnice de Construcţii din oraşul natal (1954), urmează Facultatea de Arte Plastice din aceeaşi localitate (terminată în 1963) şi apoi Institutul de Arte Plastice „Nicolae Grigorescu” din Bucureşti, secţia muzeologie, până în 1981. Pentru scurt timp este profesor la Recaş (judeţul Timiş), apoi conservator la Centrul Judeţean al Creaţiei Populare, iar din 1993 lucrează la Inspectoratul pentru Cultură al Judeţului Timiş. Colaborează la „Familia”, „Meridianul Timişoara”, „Orizont”, „România literară”, „Steaua”, „Tribuna” ş.a. Ca sculptor, reprezintă în lucrările sale în special oameni de cultură din Banat.</p>
			<p class="Heuristica-BASE"><span class="CharOverride-2">A.</span> debutează în 1969 cu un scenariu radiofonic, gen cultivat şi în continuare, iar debutul teatral are loc cu piesa <span class="CharOverride-1">Coroană pentru Doja</span> (montată la Teatrul Naţional din Timişoara, stagiunea 1972–1973, şi la Televiziunea Română, 1972), urmat de reprezentarea şi a altor piese: <span class="CharOverride-1">Appassionata </span>(Teatrul Naţional din Timişoara, stagiunea 1974–1975; Teatrul de Stat din Oradea, stagiunea 1975–1976), <span class="CharOverride-1">Turnul de cireş</span> (Teatrul de Nord din Satu Mare, stagiunea 1976–1977), <span class="CharOverride-1">Tentaţia </span>(Teatrul Naţional din Timişoara, stagiunea 1983–1984; Teatrul Naţional din Cluj-Napoca, stagiunea 1984–1985). Volumul <span class="CharOverride-1">Tentaţia. Coroană pentru Doja</span> (1989) adună o bună parte din dramaturgia lui <span class="CharOverride-2">A.</span>, a cărei temă predilectă este raportul dintre călău şi victimă, identificabilă şi în scrierile sale epice, a căror serie e deschisă de romanul <span class="CharOverride-1">Ploaia de nisip </span>(1982; Premiul Asociaţiei Scriitorilor din Timişoara). În teatru autorul adoptă formula modernă, brechtiană, căreia îi alătură proiecţia realistă îmbinată cu o neîndoielnică vocaţie poematică. <span class="CharOverride-1">Coroană pentru Doja </span>este un oratoriu cu tentă filosofică, ce uzează de procedeul verificat al teatrului în teatru. Transpusă în medievalitate, tragedia eroului nu exclude trimiterile la lumea de azi. Istorie a unei crime premeditate, <span class="CharOverride-1">Tentaţia</span> este o acidă condamnare a alienării în societatea de consum. Piesa <span class="CharOverride-1">Napoleon, soldatul şi femeia sau Îngerul călău</span> (2000; Premiul Asociaţiei Scriitorilor din Timişoara) dezvoltă o „acţiune” care coboară din alegorie în istorie, organizată fiind în jurul relaţiei dintre stăpân şi supus; personajul central, un intelectual român predispus la compromisuri morale grave, eşuează lamentabil, pentru el momentul schimbării vremurilor nefăcând decât să menţină o realitate în care lui îi revine rolul de victimă perpetuă. Şi volumul <span class="CharOverride-1">Leoaica rănită sau Ce faţă umană are fiara </span>(2009), cuprinzând tot teatru, a fost remarcat şi distins cu Premiul Academiei Române. În proză <span class="CharOverride-2">A.</span> evocă lumea măruntă dar colorată a periferiei timişorene, dovedindu-se un bun cronicar al banalului, sub care înfloresc himere şi se consumă drame neştiute. Maniera este, de data aceasta, realismul magic, care face să coexiste nuditatea vieţii cu fabulosul, sentimentalismul cu grotescul. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Ploaia de nisip</span>, Timişoara, 1982; <span class="CharOverride-1">Fiinţe de o zi</span>, Timişoara, 1984; <span class="CharOverride-1">Tentaţia. Coroană pentru Doja</span>, Bucureşti, 1989; <span class="CharOverride-1">Napoleon, soldatul şi femeia sau Îngerul călău</span>, postfaţă Corneliu Mircea, Timişoara, 2000; <span class="CharOverride-1">Fratele nostru Abel şi alte douăsprezece povestiri</span>, postfaţă Eugen Dorcescu, Timişoara, 2007; <span class="CharOverride-1">Leoaica rănită sau Ce faţă umană are fiara</span>, pref. Ion Cocora, Bucureşti, 2009; <span class="CharOverride-1">Măştile scribului</span>, pref. Ion Cocora, Bucureşti, 2011.</p>
			<p class="Heuristica___m_RPR"><span class="CharOverride-2">Repere bibliografice:</span> Cocora, <span class="CharOverride-1">Privitor, 203–204</span>; D. R. Popescu, <span class="CharOverride-1">Virgule</span>, Cluj-Napoca, 1978, <span class="CharOverride-1">203</span>; Cornel Ungureanu, <span class="CharOverride-1">„Ploaia de nisip”</span>, CNT, 1983, 14; Laurenţiu Ulici, <span class="CharOverride-1">Poveste din cartierul de vest</span>, RL, 1983, 18; Irina Petraş, <span class="CharOverride-1">„Ploaia de nisip”</span>, TR, 1983, 31; Corneliu Mircea, <span class="CharOverride-1">Retorica unei fericiri iluzorii</span>, O, 1984, 9; Mira Iosif, <span class="CharOverride-1">„Tentaţia”</span>, TTR, 1984, 4; Constantin Cubleşan, <span class="CharOverride-1">„Fiinţe de o zi”</span>, TR, 1985, 7; Olimpia Berca, <span class="CharOverride-1">Aurel Gheorghe Ardeleanu</span>, O, 1989, 18; Ion Cocora, <span class="CharOverride-1">Un dramaturg</span>, TR, 1989, 40; Adrian Dinu Rachieru, <span class="CharOverride-1">Aşteptând</span>, „Meridianul Timişoara”, 1990, 6; Ghiţulescu, <span class="CharOverride-1">Istoria</span>, <span class="CharOverride-1">407</span>; <span class="CharOverride-1">Dicţ. Banat</span>, <span class="CharOverride-1">45–47</span>; Mircea Ghiţulescu, <span class="CharOverride-1">O sinteză dramatică</span>, TTR, 2010, 3–5. &#9;<span class="Semnatura">D.B.-D.</span></p>
			<div class="_idGenObjectLayout-1">
				<div id="_idContainer016">
					<div id="_idContainer014" class="_idGenObjectStyleOverride-1">
						<p class="Titlu-Nume-H">ARDELEANU, Carol </p>
						<p class="Titlu-mic-DATE">(18.III.1883, Bucureşti – 26.XI.1949, Bucureşti), prozator, dramaturg. </p>
					</div>
					<div id="_idContainer015" class="_idGenObjectStyleOverride-1">
						<img class="_idGenObjectAttribute-1" src="05_AoArghezi_306-371-web-resources/image/Ardeleanus_Carol.png" alt="" />
					</div>
				</div>
			</div>
			<p class="Heuristica-PRIMUL">Fiu al Terezei şi al lui Gheorghe Ardeleanu, lemnar din cartierul bucureştean Antim, <span class="CharOverride-2">A.</span> este după tată urmaşul unor ciobani din Sălişte. În familie se credea că mama lui era fiica naturală a poetului Iancu Văcărescu. Clasele primare le va fi făcut într-una din şcolile mahalalei bucureştene, iar cursul secundar la Liceul „Gh. Lazăr”. În 1904 se înscrie la Şcoala de Arte Frumoase, pe care o frecventează timp de patru ani. Pentru a-şi câştiga existenţa, lucrează ca „zugrav de biserici”, apoi ocupă un post de funcţionar în Ministerul Comunicaţiilor, unde peste ani ajunge şeful secţiei de căi ferate particulare. O experienţă dură, în care însă <span class="CharOverride-2">A.</span> va şti să afle nucleul epic al primelor sale cărţi, va fi aceea a Primului Război Mondial. În preajma ocupării Bucureştilor, însoţit de familie, ia calea refugiului. De la Iaşi, poate cu însărcinări de serviciu, trece Prutul şi Nistrul, plecând la Aleşa, o suburbie a oraşului ucrainean Kerson. Aici îl vor prinde evenimentele din octombrie 1917. Revenit în ţară, probabil la începutul anului 1918, locuieşte scurt timp la Iaşi, apoi se întoarce la Bucureşti. Debutează devreme, la şaisprezece ani, în „Pagini literare”: în aprilie 1899, aproape odată cu M.S. Cobuz (Mihail Sadoveanu) şi I.M. Nirvan (Ion Minulescu), trimitea revistei încercări în versuri. La începutul anului 1906 publică din nou, de data aceasta proză, în „Viaţa literară” şi „Sămănătorul”. Mai colaborează, cu poezii, la „Viaţa literară şi artistică”, „Revista noastră” şi „Luceafărul”. Trece apoi la „Neamul românesc” şi „Neamul românesc literar”. Până la război mai tipăreşte versuri şi cronici de artă plastică în „Arta română”, „Flacăra”, „Vremea”. La cotidianul „România”, în 1917, la Iaşi, este autor de stihuri mobilizatoare, patriotice, iar la rubrica intitulată „Carnetul unui pribeag”, folosind semnătura Ac., poate şi pseudonimul Idem, scrie note critice, uneori adevărate pamflete, precum şi articole izvorâte din obida şi suferinţele acelor zile de restrişte. Tot la Iaşi mai scrie la „Unirea”, apoi, după întoarcerea la Bucureşti, numele îi va apărea, în decursul următoarelor trei decenii, sub articole, nuvele, fragmente de roman sau de piese de teatru, în paginile unor reviste şi gazete ca „Ramuri”, „Flacăra”, „Sburătorul”, „Luceafărul”, „Îndreptarea literară”, „Dimineaţa”, „Adevărul literar şi artistic”, „Cugetul românesc”, „Universul literar”, „Ritmul vremii”, „Viaţa literară”, „Propilee literare”, „Cuvântul liber”, „Revista literară” ş.a. Evenimentele insolite ale refugiului în Ucraina vor fi evocate în prima lui carte, culegerea de nuvele <span class="CharOverride-1">Rusia revoluţionară</span> (1918). Mai multe nuvele şi o piesă de teatru, rodul experienţelor din anii de război şi din cei care au urmat, sunt strânse în cărţile <span class="CharOverride-1">Pe străzile Iaşului</span> (1920), <span class="CharOverride-1">Rochia albă</span> (1921), <span class="CharOverride-1">În regatul nopţii</span> (1923) şi <span class="CharOverride-1">Casa vechiturilor </span>(1923), ultima fiind o dramă. Alte două drame, <span class="CharOverride-1">Un om din altă lume, </span>inclusă în 1919 în repertoriul Companiei Excelsior, şi <span class="CharOverride-1">Ultimul capitol, </span>care figura în cel al Teatrului Naţional din Bucureşti în stagiunea 1926–1927, nu s-au jucat şi nici nu au fost tipărite. Romanul <span class="CharOverride-1">Diplomatul, tăbăcarul şi actriţa </span>(1926) îi aduce Premiul „I. Al. Brătescu-Voineşti” al Societăţii Scriitorilor Români şi îl impune atenţiei criticii literare; în 1931 cartea va fi tradusă în limba cehă. Cu oarecare regularitate, publică între anii 1929 şi 1943 romanele <span class="CharOverride-1">Am ucis pe Dumnezeu </span>(1929), <span class="CharOverride-1">Casa cu fete </span>(1931), <span class="CharOverride-1">Viermii pământului </span>(1933), <span class="CharOverride-1">Pescarii </span>(1934), <span class="CharOverride-1">Viaţă de câine </span>(1937) şi <span class="CharOverride-1">O crimă. Toţi la fel şi nici unul ca altul </span>(1943), evocarea biografică <span class="CharOverride-1">Domnul Tudor </span>(1934).</p>
			<p class="Heuristica-BASE">Întâia carte a lui <span class="CharOverride-2">A.</span>, <span class="CharOverride-1">Rusia revoluţionară</span>,<span class="CharOverride-1"> </span>evocă în notaţii sumare figuri caracteristice desprinse din mulţimea purtată de valul revoluţiei, întâmplări neobişnuite, tratate într-un registru anecdotic. Elemente ale propriei biografii – peripeţii şi impresii din refugiu – constituie substanţa epică a scrierilor din volumul <span class="CharOverride-1">Pe străzile Iaşului. </span>Schiţele şi nuvelele din culegerile următoare, <span class="CharOverride-1">Rochia albă</span>, <span class="CharOverride-1">În regatul nopţii</span>, par file desprinse dintr-un blocnotes al romancierului. Atenţia pentru exactitate şi veridic, prezentă în descrierea tăbăcăriei din <span class="CharOverride-1">Diplomatul, tăbăcarul şi actriţa </span>sau a minei din <span class="CharOverride-1">Viermii pământului</span>,<span class="CharOverride-1"> </span>se află şi într-o nuvelă ca <span class="CharOverride-1">Uzina</span>,<span class="CharOverride-1"> </span>unde intriga erotică este doar un pretext. Un personaj care stăruie în memorie, schiţat în linii subtile, cu profunzime şi înţelegere, este Nathan, croitorul aflat în pragul declasării, din nuvela cu acelaşi nume. Proza este una de sondaj psihologic şi de descriere a neobişnuitului. Ca şi în romane, dar cu un simţ al măsurii pe care mai târziu nu-l va mai dovedi, scriitorul exploatează pitorescul, mai ales pe cel uman. Personajele, muncitori industriali, modeşti funcţionari, mici comercianţi, demimondene, scriitori aflaţi la apogeul carierei sau în declin, moşieri scăpătaţi ş.a. se regăsesc şi în dramele <span class="CharOverride-1">Casa vechiturilor</span> şi <span class="CharOverride-1">Ultimul capitol</span>. Bătrânul Nathan din <span class="CharOverride-1">Casa vechiturilor</span>, deşi autentic în unele scene, este totuşi doar o replică neizbutită la Manasse, personajul lui Ronetti-Roman. Trecând la roman, <span class="CharOverride-2">A.</span> va fi atras de teme ambiţioase (artistul şi societatea, artistul şi divinitatea, creaţia, alienarea individului, destinul unor colectivităţi) ori de urmărirea unor cazuri patologice. Cărţile lui, în care este conturată o lume specifică, dominată de tragism, nu sunt însă niciodată pe măsura temerităţii proiectelor. Spaţiul este mai întotdeauna unul închis – fabrica sau mahalaua, mina sau „coronul” (colonia minieră), târgul de pescari pierdut în Deltă, casa de toleranţă. Această condiţionare, apăsătoare, obsesivă, se dovedeşte hotărâtoare pentru soarta oamenilor. Unii o acceptă şi vor fi cu încetul anulaţi ca individualităţi, chiar distruşi fizic, alţii caută o ieşire fie prin rezistenţă demnă şi revoltă, fie prin violenţă. Întrebările grave, uneori legate de viaţă şi de moarte, îşi găsesc răspunsul, dar nu şi rezolvarea, în evenimente de ruptură. Fiecare roman devine, până la urmă, monografia unei obsesii. În <span class="CharOverride-1">Diplomatul, tăbăcarul şi actriţa</span>, în <span class="CharOverride-1">O crimă... </span>şi în <span class="CharOverride-1">Viaţă de câine </span>sunt urmărite trei ipostaze ale ratării. <span class="CharOverride-1">Am ucis pe Dumnezeu </span>e o încercare de a clarifica raporturile dintre individ şi dumnezeire. Nici <span class="CharOverride-1">Viermii pământului </span>nu este<span class="CharOverride-1"> </span>doar romanul unui conflict de muncă, ci şi o incizie în intimitatea unei colectivităţi aflate într-o situaţie dramatică, tentativă refăcută şi în <span class="CharOverride-1">Pescarii. </span>Romanul<span class="CharOverride-1"> Diplomatul, tăbăcarul şi actriţa,</span> scrierea care i-a adus lui <span class="CharOverride-2">A.</span> o relativă consacrare, urmăreşte destinele a trei personaje: „consulul” Barbu Sălceanu, fiica lui, Agata, şi cizmarul Alexandru Gangu. Cu Barbu Sălceanu, un posibil Sneghirev autohton, evident mai puţin complicat decât personajul lui Dostoievski, se inaugurează o galerie de învinşi, oameni pe care existenţa nu i-a cruţat. Eşuat sau refugiat în abjecţie, Sălceanu caută în alcool şi într-o negare disperată a convenţiilor propriei lumi să uite şi să plătească greşeli care i-au distrus nu numai cariera, ci şi echilibrul sufletesc, destrămându-i mecanismul demnităţii. Mahalaua în care sărăcia îl obligă să trăiască este doar semnul exterior al unei decăderi mult mai adânci. El încearcă o filosofie a ratării, pe care o aplică satisfăcut şi celor din jur. Personajele din planul secund, fiecare cu o biografie posibilă, se mişcă şi vorbesc cu naturaleţe. Excesele naturaliste din unele scene, care pot fi regăsite în mai toate romanele lui <span class="CharOverride-2">A.</span>, nu se adună într-o caracteristică generală. Experienţa nuvelistului se simte şi chiar dăunează construcţiei, legătura dintre episoade lipseşte, lăsând o impresie de neîmplinire, de nesiguranţă a montajului. Preferinţa pentru ciudăţenie caracterologică, grotesc, scene crude se manifestă mai pregnant în <span class="CharOverride-1">Viermii pământului</span>. Scriitorul ezită între un roman al vieţii minerilor şi unul al psihologiei individului izolat, aflat în faţa unei situaţii-limită. Aglomerarea de „cazuri”, conflicte parazitare, caractere neadâncite estompează însă observaţia. Adrian Vornicu din <span class="CharOverride-1">Am ucis pe Dumnezeu</span> este, de asemenea, un ratat. Pictor de geniu, torturat de obsesia că trebuie să se elibereze de Dumnezeu, a cărui prezenţă îl împiedică nu doar să creeze, dar şi să existe, el dialoghează mereu cu Demian, alter ego diabolic, prezent doar în imaginaţia lui bolnavă, şi îşi închipuie că va afla salvarea în crimă, ca un nou Raskolnikov. Încercându-se în scrutarea subconştientului, scriitorul rămâne la o retorică precară. Instinctul îl face totuşi să atribuie un loc însemnat visului, stărilor de spaimă, delirului, premoniţiilor care bântuie mintea personajelor. Între descriere şi creaţie, <span class="CharOverride-2">A.</span> se opreşte, aşa cum îi dictează, de multe ori, înzestrarea, la cea dintâi.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Rusia revoluţionară</span>, Iaşi, 1918; <span class="CharOverride-1">Pe străzile Iaşului</span>, Bucureşti, 1920; <span class="CharOverride-1">Rochia albă</span>, Bucureşti, 1921; <span class="CharOverride-1">Casa vechiturilor</span>, Bucureşti, 1923; <span class="CharOverride-1">În regatul nopţii</span>, Bucureşti, 1923; <span class="CharOverride-1">Diplomatul, tăbăcarul şi actriţa</span>, Bucureşti, 1926; ed. îngr. şi pref. H. Zalis, Bucureşti, 1972 ; <span class="CharOverride-1">Am ucis pe Dumnezeu</span>, Bucureşti, 1929; <span class="CharOverride-1">Casa cu fete</span>, Bucureşti, 1931; ed. îngr. şi pref. Nicolae Rotund, Constanţa, 1999; <span class="CharOverride-1">Viermii pământului</span>, Bucureşti, 1933; ed. 2, Bucureşti, 1948; <span class="CharOverride-1">Pescarii</span>, Bucureşti, 1934; <span class="CharOverride-1">Domnul Tudor</span>, Bucureşti, 1934; <span class="CharOverride-1">Viaţă de câine</span>, Bucureşti, 1937; <span class="CharOverride-1">O crimă. Toţi la fel şi nici unul ca altul</span>, Bucureşti, 1943.</p>
			<p class="Heuristica___m_RPR"><span class="CharOverride-2">Repere bibliografice:</span> Al. Dan [G. Ibrăileanu], <span class="CharOverride-1">„Pe străzile Iaşului”</span>, VR, 1920, 4; Perpessicius,<span class="CharOverride-1"> Opere</span>, II, <span class="CharOverride-1">345–349</span>,<span class="CharOverride-1"> </span>IV, <span class="CharOverride-1">95–99</span>, V, <span class="CharOverride-1">26–30</span>,<span class="CharOverride-1"> 294–295</span>,<span class="CharOverride-1"> 373</span>,<span class="CharOverride-1"> 388</span>,<span class="CharOverride-1"> 418</span>, XII, <span class="CharOverride-1">486–541</span>; Aderca, <span class="CharOverride-1">Contribuţii</span>, I, <span class="CharOverride-1">289–293</span>; Călinescu, <span class="CharOverride-1">Opere</span>, I, <span class="CharOverride-1">124–127</span>, <span class="CharOverride-1">513–515</span>, II, <span class="CharOverride-1">265–270</span>,<span class="CharOverride-1"> 836–841</span>, IV, <span class="CharOverride-1">871–876</span>; Lovinescu, <span class="CharOverride-1">Scrieri</span>, V, <span class="CharOverride-1">179–183</span>, VI, <span class="CharOverride-1">230–231</span>; Constantinescu, <span class="CharOverride-1">Scrieri</span>, I, <span class="CharOverride-1">38–55</span>; Şerban Cioculescu, <span class="CharOverride-1">„Casa cu fete”</span>, ADV, 1931, 14 475; Şerban Cioculescu, <span class="CharOverride-1">„Viermii pământului”</span>, ADV, 1933, 15 174; Iorga, <span class="CharOverride-1">Ist. lit. cont. </span>(1934), II, <span class="CharOverride-1">227</span>, <span class="CharOverride-1">257</span>, <span class="CharOverride-1">273</span>,<span class="CharOverride-1"> 333</span>; Călinescu, <span class="CharOverride-1">Ist. lit. </span>(1941), <span class="CharOverride-1">690–691</span>,<span class="CharOverride-1"> Ist. lit. </span>(1982), <span class="CharOverride-1">774–776</span>; Papadima, <span class="CharOverride-1">Scriitorii</span>,<span class="CharOverride-1"> 79–80</span>; Crohmălniceanu, <span class="CharOverride-1">Literatura</span>, I (1972), <span class="CharOverride-1">299–302</span>; Zalis, <span class="CharOverride-1">Estetica</span>, <span class="CharOverride-1">100–105</span>; Şerban, <span class="CharOverride-1">Ispita</span>,<span class="CharOverride-1"> 208–211</span>; Ion Lungu, <span class="CharOverride-1">Carol Ardeleanu</span>, ST, 1983, 3; <span class="CharOverride-1">Dicţ. scriit. rom.</span>, I, <span class="CharOverride-1">107–108</span>; Violeta Ştefanian, <span class="CharOverride-1">„Casa cu fete”</span>, TMS, 1999, 8; Alex. Ştefănescu,<span class="CharOverride-1"> „Casa cu fete”</span>, RL, 2011, 4; Adriana Corina Duban, <span class="CharOverride-1">Mizerie cu „blazon”: cazul Barbu Sălceanu</span>, T, 2011, 9. &#9;<span class="Semnatura">R.Z.</span></p>
			<p class="Heuristica-PRIMUL"><span class="titlu-12">ARDELEANU, Virgil</span><span class="CharOverride-2"> </span>(5.II.1932, Târgu Mureş – 28.V.2007, Cluj-Napoca), critic literar. Este fiul Mariei (n. Zamfir) şi al lui Gheorghe Ardeleanu. A urmat Liceul „Mihai Viteazul” din Alba Iulia (1943–1947) și Liceul „George Bariț” din Cluj (1947–1951). A absolvit în 1955 Facultatea de Filologie a Universităţii din Cluj. A lucrat ca bibliotecar la Biblioteca Centrală Universitară clujeană (1956–1959) şi ca redactor (1959–1971) și redactor-șef adjunct (1971–1994) la revista „Steaua”. A mai colaborat la „Tribuna”, „Viața românească”, „Gazeta literară”, „Luceafărul”, „Convorbiri literare”, „Familia”, „Transilvania”, „Dreptatea”, „Patria”. </p>
			<p class="Heuristica-BASE"><span class="CharOverride-2">A.</span> și-a făcut un nume de cronicar „rău”, care se pronunță fără menajamente asupra scrierilor comentate. Însă în volumul cu care debutează, <span class="CharOverride-1">Însemnări despre proză</span> (1966), este deocamdată doar convențional. Un preambul panoramează în mare proza postbelică, mizând, dintre scriitorii tineri, pe D.R. Popescu, Ștefan Bănulescu, Fănuș Neagu, Nicolae Velea, Vasile Rebreanu, Alecu Ivan Ghilia și Nicolae Breban și citându-i ca desueți și schematici pe V. Em. Galan, Francisc Munteanu, Corneliu Leu, Constantin Chiriță, Radu Cosașu, Teodor Mazilu, Nicolae Țic, Petre Sălcudeanu. Listele de nume sunt amestecate, dar nu toate infirmările ulterioare pot fi puse în seama criticului. Urmează o suită de cronici prin care <span class="CharOverride-2">A.</span> desfășoară tentative de filtrare canonică în spiritul anilor ’60. Romanului <span class="CharOverride-1">Jocul cu moartea</span> de Zaharia Stancu îi aduce reproșuri ținând de estetica realist-socialistă: „Neînzestrându-l pe Darie cu un ideal moral pozitiv, Zaharia Stancu și-a redus câmpul de investigație politico-socială și, implicit, semnificația povestirii”. Lui Marin Preda îi reproșează absența luptătorilor comuniști într-un episod cheie din <span class="CharOverride-1">Îndrăzneala</span>. În ce privește <span class="CharOverride-1">Groapa</span> de Eugen Barbu, deși polemizează tardiv cu I. Vitner care acuzase romanul de naturalism, regretă că autorul, deși a redat ireproșabil-realist perspectiva personajelor, nu le-a contextualizat suficient de limpede limitările ideologice, nu și-a imaginat „de așa manieră narațiunea încât să facă detectabilă poziția sa contemporană”. Volumul include și câteva studii neconcludente asupra unor clasici – Ion Creangă, Ion Agârbiceanu, I. Peltz. De pildă, <span class="CharOverride-1">Moș Nichifor Coțcariul </span>îl pune pe gânduri: „Fără să vedem în <span class="CharOverride-1">Moș Nichifor Coțcariul</span> o nuvelă licențioasă, suntem tentați să credem că în pădure n-a prea fost lucru curat”. <span class="CharOverride-1">Proza poeţilor</span> (1969) are meritul de a oferi unul dintre primele studii întinse asupra prozei lui V. Voiculescu, incluzând o încercare de cernere valorică. <span class="CharOverride-1">„A urî”... „A iubi”. Puncte de reper în proza actuală</span> (1971; Premiul Asociației Scriitorilor din Cluj) conține textul lui <span class="CharOverride-2">A.</span> care a stârnit cele mai aprinse controverse – o cronică negativă la volumul al doilea din <span class="CharOverride-1">Moromeții</span> de Marin Preda. Atacat în „Gazeta literară” și în alte reviste, criticul se va replia, invocând obsesiv episodul în comentariile la cărțile următoare ale lui Preda. Indiferent de justețea sau injustețea verdictului, a stârnit mefiență în epocă și felul în care <span class="CharOverride-2">A.</span> s-a raportat la cuplul Marin Preda – Eugen Barbu. În timp ce primului i-a căutat cu consecvență noduri în papură, celui de-al doilea i-a găsit cu aceeași consecvență calități în cele mai bizare locuri. Fișele din <span class="CharOverride-1">Caietele Princepelui</span> prilejuiesc un adevărat panegiric închinat „celui mai reprezentativ scriitor român de azi”, „omul de o corectitudine care șochează”. Va fi contat și imaginea de justițiar pe care i-o atribuia lui Eugen Barbu și în care îi plăcea probabil să se oglindească pe sine: criticul singuratic din provincie care îndreaptă injustițiile produse prin „jocurile” din Capitală. Totuși, deși o oarecare directețe curajoasă și neoportunistă nu îi poate fi contestată, formula personalității lui critice nu permite un program prea complex. În primul rând, plaja de interes/competență îi este limitată la proză și, sporadic, la critica criticii. În al doilea rând, <span class="CharOverride-2">A.</span> lucrează cu un concept prea îngust de legitimare estetică, realismul: „Operația de apropiere a prozei de realitate, singurul mod epic cu adevărat viabil”. Altfel, conceptele nu sunt punctul său forte. Intuițiile îi funcționează de regulă somnambulic, bâjbâind după o precizie pe care nu o poate numi. Încercând de pildă, în <span class="CharOverride-1">Opinii. Prozatori şi critici</span> (1975), să treacă mai departe de verdictul pozitiv dat volumului <span class="CharOverride-1">Proze </span>al lui Radu Petrescu – o carte care depășește sensibil „singurul mod epic cu adevărat viabil” –, el nu izbutește, în afară de a cita, decât să divagheze neconcludent. Nu în ultimul rând, <span class="CharOverride-2">A.</span> a abandonat relativ repede profesiunea critică, retrăgându-se dezabuzat în linia birocratică a revistei „Steaua”. O mărturie, dacă nu și o explicație a dezertării de la instrumentele sale o oferă în <span class="CharOverride-1">Jurnal</span> (1989), publicat la mai bine de un deceniu de la apariția ultimei culegeri de cronici, <span class="CharOverride-1">Mențiuni</span> (1978). <span class="CharOverride-2">A.</span> își consemnează retragerea în admirarea pasivă a marilor autori (Lev Tolstoi ș.a.) și, din calitatea de profan extatic, a marii muzici. Comentatorul ofensiv de mai an constată blazat inutilitatea oricărui act critic și, concomitent, foloasele inacțiunii sau mai bine zis lipsa de foloase a acțiunii. Jurnalul, plin totuși de frustrări, este scris bolovănos și nu reușește să-și justifice propria inutilitate. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Însemnări despre proză</span>, Bucureşti, 1966; <span class="CharOverride-1">Proza poeţilor</span>, Bucureşti, 1969; <span class="CharOverride-1">„A urî”... „A iubi”. Puncte de reper în proza actuală</span>, Cluj, 1971; <span class="CharOverride-1">Opinii. Prozatori şi critici</span>, Cluj-Napoca, 1975; <span class="CharOverride-1">Menţiuni</span>, Cluj-Napoca, 1978; <span class="CharOverride-1">Jurnal</span>, Bucureşti, 1989; ed. (<span class="CharOverride-1">Soledad</span>), București, 2004.</p>
			<p class="Heuristica___m_RPR"><span class="CharOverride-2">Repere bibliografice:</span> Adrian Marino, [<span class="CharOverride-1">Virgil Ardeleanu</span>], CRC, 1967, 11, TR, 1990, 5;<span class="CharOverride-1"> </span>Felea, <span class="CharOverride-1">Reflexii</span>,<span class="CharOverride-1"> 187–190</span>; Tomuş, <span class="CharOverride-1">Răsfrângeri</span>,<span class="CharOverride-1"> 77–81</span>; Felea, <span class="CharOverride-1">Secţiuni</span>, <span class="CharOverride-1">362–367</span>; Zaciu, <span class="CharOverride-1">Lecturi</span>, <span class="CharOverride-1">180–184</span>; Culcer, <span class="CharOverride-1">Citind</span>, <span class="CharOverride-1">48–53</span>; Regman, <span class="CharOverride-1">Colocvial</span>,<span class="CharOverride-1"> 170–172</span>; Popescu, <span class="CharOverride-1">Cărţi</span>, <span class="CharOverride-1">49–52</span>; Tomuş, <span class="CharOverride-1">Mişcarea</span>,<span class="CharOverride-1"> 305–308</span>;<span class="CharOverride-1"> </span>Florin Faifer, <span class="CharOverride-1">Criticul ca moralist</span>, CRC, 1990, 3; <span class="CharOverride-1">Dicţ. scriit. rom.</span>,<span class="CharOverride-1"> </span>I,<span class="CharOverride-1"> 108–109</span>; Simuț, <span class="CharOverride-1">Critica</span>, <span class="CharOverride-1">141–146</span>;<span class="CharOverride-1"> </span>Adrian Popescu, <span class="CharOverride-1">Criticul necesar</span>, ST, 2002, 2–3; Constantin Cubleşan, <span class="CharOverride-1">Un însingurat</span>, ST, 2007, 6; Popa, <span class="CharOverride-1">Ist. lit.</span>, II, <span class="CharOverride-1">1052</span>. &#9;<span class="Semnatura">M.I.</span></p>
			<p class="Heuristica-PRIMUL"><span class="titlu-12">ARETZU, Paul</span> (29.V.1949, Caracal), poet, eseist. Este fiul Floricăi (n. Ionescu) şi al lui Ştefan Areţu, funcţionar. A frecventat atât cursul elementar (1956–1962), cât şi pe cel liceal (1963–1967) la Caracal, apoi a urmat Facultatea de Filologie din Craiova (1969–1973). A profesat la Şcoala Generală din Osica de Sus, judeţul Olt (1973–1986), la două şcoli din Caracal (1986–1990) şi tot aici la Colegiul Naţional „Ioniţă Asan” (din 1990). Din 2010 este redactor-şef al revistei „Ramuri”, unde şi debutase semnificativ în 1971, după ce publicase câteva versuri în publicaţia şcolară „Făclia”. Mai colaborează la „Luceafărul”, „Contemporanul”, „Calende”, „Viaţa românească”, „Tomis”, „Scrisul românesc”, „Apostrof”, „România literară”, „Cafeneaua literară”, „Convorbiri literare”, „Euphorion” ş.a. Prezent în volumul colectiv <span class="CharOverride-1">Zboruri lirice</span> (1988), îşi publică prima carte, <span class="CharOverride-1">Carapacea cu sunete</span>, în 1996. A obţinut numeroase premii printre care Premiul Filialei din Craiova a Uniunii Scriitorilor (2004), Premiul de Excelenţă al aceleiaşi filiale (2007), distincţii la câteva festivaluri de poezie sau premii acordate de revistele „Ramuri” (2005), „Convorbiri literare” (2006), „Acolada” (2009) ş.a.</p>
			<p class="Heuristica-BASE">Considerat, după primele volume, un poet care poate ilustra „suprarealismul târziu” (Gheorghe Grigurcu), <span class="CharOverride-2">A.</span> schimbă la un moment dat registrul, abordând dintr-o perspectivă modernă poezia religioasă. <span class="CharOverride-1">Cartea psalmilor (semne de iubire) </span>(2003) îl impune în rândul poeţilor care „caută sistematic temele religioase şi construiesc mici parabole cu înţeles mistic” (Eugen Simion). Psalmii săi, imnuri înălţate divinităţii, rugăciuni sau spovedanii vibrând de emoţie, surprind prin profunzime şi sinceritate, prin limbajul arhaizant uşor adaptat zilelor noastre. „Bolnav de realitate”, imnograful creştin se destăinuie: „Sunt plini de limbi multe, Doamne. Căci poezia este o magie. Dar azi, Doamne, nu mai sunt cititori, bibliotecarii se sinucid, cărţile s-au destrămat printre mâinile otrăvite. Dar eu, Doamne, mănânc şi dorm în cuvânt, eu trăiesc în sens”. Dialogul este tulburător, poetul e un trăitor întru Dumnezeu, ca altădată David („Mă tot lupt, Doamne, să intru într-o carte. Te iubesc, Doamne, cu toate cuvintele”), pe care-l imploră arghezian („Caută-mă, Doamne, fiindcă sunt rătăcit, apucă degetele mele. Crede în mine, Doamne”). În aceeaşi notă, cu o vagă cenzurare a sentimentului, a smereniei sunt concepute versurile din volumele <span class="CharOverride-1">Cartea cu anluminură</span> (2010) şi <span class="CharOverride-1">Psalmi cu anluminură</span> (2011). Pornind de la termenul medieval pentru ilustraţia în culori vii a manuscriselor, <span class="CharOverride-2">A</span>. utilizează parabola, alegoria sau analogia, cu suport în lectura din Sfinţii Părinţi şi din scriitorii patristici („Printre cărticele şi fraţi, lucram la anluminură, având canon, mă înghiţisem pe mine ca pe un remediu fiind coborât în conştiinţă”). Pe de altă parte, asumându-şi ideea conform căreia „critica este conştiinţa (supra/vegherea) oricărui act de cultură”, iar „criticul literar este cel care face cărţile citibile”, <span class="CharOverride-2">A.</span> abordează şi acest domeniu, adunându-şi cronicile şi recenziile în paginile din <span class="CharOverride-1">Viziuni critice</span> (2005), <span class="CharOverride-1">Scara din bibliotecă</span> (2007) şi <span class="CharOverride-1">Jurnal de lecturi </span>(2009), în care sunt analizate egal scrierile unor autori din diverse generaţii: Ana Blandiana, Gheorghe Grigurcu, Ilie Constantin, Gabriel Chifu, Doina Uricariu, Aurelian Titu Dumitrescu, Cassian Maria Spiridon, Pan M. Vizirescu, Constantin Preda, Sever Negrescu, Varujan Vosganian ş.a.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Carapacea cu sunete</span>, Bucureşti, 1996; <span class="CharOverride-1">Orbi în Paradis</span> (<span class="CharOverride-1">Scriere în mărime naturală sau Camuflaj total de cuvinte</span>), Bucureşti, 1999; <span class="CharOverride-1">Diapazonul de sânge</span>, Bucureşti, 2000; <span class="CharOverride-1">Cartea psalmilor (semne de iubire)</span>, pref. Marian Drăghici, Bucureşti, 2003; <span class="CharOverride-1">Viziuni critice</span>, Craiova, 2005; <span class="CharOverride-1">Urma lui Uriel</span>, ed. parţial bilingvă, tr. Ioana Ieronim, postfaţă Eugen Negrici, Bucureşti, 2006; <span class="CharOverride-1">Scara din bibliotecă</span>, Bucureşti, 2007; <span class="CharOverride-1">Jurnal de lecturi</span>, Craiova, 2009; <span class="CharOverride-1">Cartea cu anluminură</span>, Piteşti, 2010; <span class="CharOverride-1">Psalmi cu anluminură</span>, Cluj-Napoca, 2011; <span class="CharOverride-1">Ştergerea completă a feţei</span>, Iaşi, [2011].</p>
			<p class="Heuristica___m_RPR"><span class="CharOverride-2">Repere bibliografice</span>: Eugen Negrici, <span class="CharOverride-1">Triumful emoţiei lirice</span>, SLAST, 1987, 3; Mircea Ciobanu, <span class="CharOverride-1">Paul Aretzu</span>, L, 1992, 6; Catrinel Popa, <span class="CharOverride-1">Portretul scribului</span>, RL, 2000, 12; Bucur Demetrian, <span class="CharOverride-1">Căderea în citit</span>, R, 2000, 7–8; Gheorghe Grigurcu, [<span class="CharOverride-1">Paul Aretzu</span>], RL, 2001, 29, 2004, 31, 2007, 16, 2011, 14; Florian Miu, <span class="CharOverride-1">Cuvinte şi spaţii</span>, Craiova, 2001, <span class="CharOverride-1">43–54</span>; Firan, <span class="CharOverride-1">Profiluri, </span>II, <span class="CharOverride-1">372</span>; Marian Drăghici, <span class="CharOverride-1">„Urma lui Uriel”</span>, R, 2006, 4; Constantin M. Popa, <span class="CharOverride-1">Îngeri provizorii</span>, Craiova, 2010, <span class="CharOverride-1">33–35</span>; Borbély, <span class="CharOverride-1">Existenţa</span>, <span class="CharOverride-1">248–251</span>; Ion Pop, <span class="CharOverride-1">Paul Aretzu, de la cuvinte către Cuvânt</span>, RL, 2012, 23; Cistelecan, <span class="CharOverride-1">Diacritice</span>, II, <span class="CharOverride-1">18–23. &#9;</span><span class="Semnatura">T.N.</span></p>
			<div class="_idGenObjectLayout-1">
				<div id="_idContainer017" class="_idGenObjectStyleOverride-1">
					<img class="_idGenObjectAttribute-1" src="05_AoArghezi_306-371-web-resources/image/Arses_1966.jpg" alt="" />
				</div>
			</div>
			<p class="Heuristica_PRIMUL_Semnat"><span class="titlu-12">ARGEŞ</span>, revistă care apare la Piteşti din iunie 1966 până în decembrie 1990, într-o primă serie lunar, din 1974 trimestrial, pentru ca, începând din octombrie 2001, să iasă din nou lunar. Din 1991 este tipărită sporadic ca supliment trimestrial al revistei „Calende”, care îi succedă pentru o perioadă. Redactori-şefi sunt, pe rând, Mihail Diaconescu (1966–1970), devenit director din 2001 până în 2006, Gheorghe Tomozei (1970–1983), Sergiu I. Nicolaescu (1983–1990), Nicolae Oprea (1990), Jean Dumitraşcu (2001−2008), director din 2008, şi Dumitru Augustin Doman (începând din 2008). Printre membrii comitetului redacţional se numără de-a lungul anilor Al. Cerna-Rădulescu, Şerban Cioculescu, Augustin Z.N. Pop, Gabriel Ţepelea, Florin Mugur, Ion Popovici, Corneliu Marcu, Ioana Girardi, Mihail Moşandrei, Călin Vlasie, urmaţi, după 2001, de Denisa Popescu, Simona Fusaru, Marin Ioniţă, Dumitru Ungureanu, Radu Aldulescu, Mariana Şenilă-Vasiliu şi Mircea Bârsilă. Periodic, se editează suplimentele literare „Biblioteca Argeş”, „Meşterul Manole”, „Literatorul”, „Almanah Argeş”, „Poesis”, „Anticipaţia”, „Memoria Argeşului”, „Biblioteca Cireşarii” etc. <span class="CharOverride-2">A.</span> îşi propune, conform ideologiei momentului, să fie „locul de dezbatere amplă şi pasionată a tuturor realizărilor şi direcţiilor ce se manifestă în viaţa socială, ştiinţa, literatura şi arta românească”, printr-o „reflectare artistică bogată” şi printr-o „mare varietate stilistică”. O atenţie deosebită se acordă personalităţilor locale din domeniile ştiinţei şi culturii, integrării lor în „contextul general românesc” şi promovării „tradiţiilor populare, istorice şi culturale ale regiunii” (<span class="CharOverride-1">Început de drum</span>). Revista se axează îndeosebi pe informaţii din actualitate, dar cuprinde şi numeroase pagini de beletristică, critică şi istorie literară, precum şi texte inedite, de un vădit interes documentar. Orientarea spre fenomenul cultural, în special literar, devine preponderentă în 1989 şi mai ales după 2001, când <span class="CharOverride-2">A. </span>îşi precizează tendința „tradiţionalistă, autohtonistă, naţionalistă şi spiritualistă”, după exemplele revistelor „Sămănătorul” şi „Gândirea” (Mihail Diaconescu, <span class="CharOverride-1">Cu sfială şi bucurie</span>, 7/2006). Pe parcursul apariției revista consacră numeroase analize şi dezbateri problemei raportului dintre tradiţie şi inovaţie în cultură şi dintre local, naţional şi european. Printre rubricile mai importante se numără „Meşterul Manole”, „Per&#173;manenţe”, „Jurnal contemporan”, „Cronica su&#173;bi&#173;ectivă”, „Logos”, „Pagini literare”, „Calei&#173;doscop”, „Jurnalul artelor”, „Confluenţe”, „Restituiri”, „Linotyp”, „Ancheta Argeş”, „Labi&#173;rint”, „Caligrame”, iar din 2001 „Pocket book”, „Dintre sute de volume”, „Spectacolul literaturii”, „Cronica literară”, „Out&#173;sider”, „Lecturi”, „Roata lumii”, „(P)referinţe” etc. <span class="CharOverride-2">A.</span> publică scrieri ale unor autori de prestigiu, dar încurajează şi creaţia tinerilor poeţi, cărora le consacră un spaţiu relativ mare, îndeosebi în suplimentele sale. Sunt reproduse poeme de Lucian Blaga, Aron Cotruș, Ion Pillat, Veronica Micle, apar inedite de Octavian Goga, Tudor Arghezi, V. Voiculescu, B. Fundoianu, Vladimir Streinu, versuri semnate de Victor Eftimiu, Nicolae Labiş, Geo Bogza, Ştefan Aug. Doinaş, Valeriu Anania, Aurel Rău, Gheorghe Tomozei, Leonid Dimov, Ion Caraion, Nina Cassian, Gheorghe Pituţ, Florenţa Albu ş.a. În 1990, odată cu schimbarea de perspectivă a revistei, orientată de acum spre literatură, colaborează cu versuri şi Mircea Dinescu, Mircea Cărtărescu, Dan Damaschin, Mircea Petean, Aurel Pantea ș.a., iar din 2001 Şerban Foarţă, Radu Cârneci, Ion Horea, Florian Silişteanu, Gheorghe Izbăşescu ş.a. Scrierile în proză sunt semnate de Marin Preda (fragment din romanul inedit <span class="CharOverride-1">Delirul</span> şi povestirea <span class="CharOverride-1">Salcâmul</span> – versiunea originară), Tudor Muşatescu, Eugen Barbu, Nicolae Breban, Augustin Buzura, Radu Petrescu, Marin Ioniţă, Florin Şlapac, Dan Perşa, Horia Gârbea, Radu Aldulescu, Leo Butnaru, Nicolae Turtureanu, Florin Iaru, Dan Culcer ş.a. Se publică, de asemenea, numeroase articole de critică şi istorie literară, cronică de carte şi recenzii de Nicolae Manolescu, Ov. S. Crohmălniceanu, Nicolae Balotă, I. Nego&#173;iţescu (fragmente din proiectata <span class="CharOverride-1">Istorie a literaturii române</span>), Şerban Cioculescu, Augustin Z.N. Pop (<span class="CharOverride-1">Date noi asupra lui Eminescu</span>), Constantin Ciopraga, Adrian Marino, Gheorghe Grigurcu, Gheorghe Tomozei, Sergiu I. Nicolaescu, Nicolae Oprea, Petru Poantă, Ion Rotaru, Mircea Iorgulescu, Mircea Martin, Al. Cerna-Rădulescu, Florin Mugur, Victor Felea, Ion Cruceană, George Munteanu, Radu G. Ţeposu, Mihail Diaconescu, Gabriel Ţepelea, Dan Laurenţiu, Florin Mihăilescu ș.a. Din 2001 cronicii literare susţinute constant de Ştefan Ion Ghilimescu şi de Dumitru Augustin Doman i se adaugă studii şi eseuri consacrate fenomenului literar din ţară şi de peste hotare, precum şi texte polemice, în acord cu orientarea publicaţiei. Situaţia literaturii în contextul cultural-politic actual, raportul dintre etic şi estetic, dintre românitate şi occidentalizare, colaboraţionismul scriitorilor cu vechiul regim şi revizionismul postdecembrist sunt doar câteva dintre problemele aduse în discuţie în cadrul unor rubrici semnate de Dumitru Augustin Doman, Marin Ioniţă, Liviu Ioan Stoiciu, Luca Piţu, Dumitru Ungureanu, Nicolae Oprea, Mihai Rogobete, Mihai Posada ş.a. De o atenţie deosebită se bucură scriitorii români din exil, precum Paul Goma sau Mircea Eliade, căruia Mircea Handoca îi restituie câteva texte inedite în 2012. Alte studii şi eseuri semnează Ion Rotaru (<span class="CharOverride-1">Lucian Blaga despre Eminescu</span>), Theodor Codreanu (<span class="CharOverride-1">Fundamentele fenomenologiei narative</span>), Paul Dugneanu, Gheorghe Soare, George Ene, Iuvenalie Ionaşcu, Constantin Stan, Andreea Răsuceanu, Flori Stănescu, Petru Pistol, Leonid Dragomir, Ion Lazu, Bogdan Suceavă, Magda Grigore, Viorel Ştefănescu, Ana Bazac, Mircea Dinutz ş.a. De menţionat sunt şi textele, semnificative sub raport literar şi documentar, ce dezbat problema românismului, aparţinând lui V. Voiculescu (<span class="CharOverride-1">Expresia sufletului nostru </span>– inedit), Constantin Noica (<span class="CharOverride-1">Cuvinte împreună despre cultura românească</span>), M. Eminescu (<span class="CharOverride-1">Suntem români şi punctum</span>) sau Mircea Eliade (<span class="CharOverride-1">România în eternitate</span>). Începând cu numărul 1/1966 până la sfârșitul lui 1967, Tudor Arghezi oferă câteva „bilete de papagal” în cadrul rubricii cu acelaşi titlu (<span class="CharOverride-1">Amintiri din presă</span>, <span class="CharOverride-1">Cuvântul şi vorba</span>,<span class="CharOverride-1"> Ce e poezia?</span>, <span class="CharOverride-1">Aduceri-aminte</span>). Consistente sunt şi traducerile din literatura universală, din operele lui Petrarca, Giordano Bruno, Goethe, Maxim Gorki, Shelley, Hölderlin, Baudelaire, Verlaine, Rimbaud, Mallarmé, Rainer Maria Rilke, A.J. Cronin, Jorge Luis Borges, Bertolt Brecht, Antoine de Saint-Exupéry, Serghei Esenin, Louis Aragon, dar şi, după 1989, din autori români din exil, precum Emil Cioran, Paul Celan şi Peter Neagoe. <span class="CharOverride-2">A.</span> se remarcă, de asemenea, prin recuperarea unor texte inedite, semnate de Liviu Rebreanu (pagini de jurnal), Tiberiu Rebreanu (<span class="CharOverride-1">Din viaţa fratelui meu</span>),<span class="CharOverride-1"> </span>Ion Pillat (mărturii), G. Topîrceanu (o poezie postumă şi o conferinţă rostită la Teatrul Naţional din Iaşi), Const. Calmuschi (amintiri despre Eminescu), Sextil Puşcariu (despre Titu Maiorescu), Camil Petrescu (<span class="CharOverride-1">Din versurile inedite ale lui Ladima</span>), Vladimir Streinu (<span class="CharOverride-1">La Rochefoucauld</span>,<span class="CharOverride-1"> Etimologicale</span>,<span class="CharOverride-1"> Poezia şi publicul</span>), Petre Pandrea (despre Lucian Blaga), Nichifor Crainic (<span class="CharOverride-1">Alecsandri şi Mistral</span>) şi Radu Gyr (<span class="CharOverride-1">Monumente istorice în Câmpulung</span>). Cores&#173;pondenţa inedită publicată în revistă este, la rândul ei, de un interes documentar și literar special. Astfel sunt epistolele lui Eminescu (către Veronica Micle), I.L. Caragiale, Mihail Sadoveanu, A.I. Odobescu, Lucian Blaga şi Victor Ion Popa (către Ion Chinezu), Mateiu I. Caragiale (către N. Boicescu), E. Lovinescu, Anton Holban, Constantin Noica, Alexandru Davila, Camil Baltazar şi Victor Eftimiu. Intenţia revistei de a surprinde fenomenul cultural modern în ansamblu se reflectă şi în numărul mare de interviuri cu scriitori, filosofi şi savanţi din varii domenii, ca Horia Lovinescu, Marin Preda, Constantin Noica, Victor Eftimiu, Nichita Stănescu, Marin Sorescu, Zoe Dumitrescu-Buşulenga, Alexandru Piru, Nicolae Manolescu, Dumitru Micu, Fănuş Neagu, Ioan Alexandru, Roman Jakobson sau Leon Leviţchi, cărora li se adaugă, din 2001, Milan Kundera, Constantin Bălăceanu-Stolnici, Mihai Şora, Claudio Mutti, Dumitru Ţepeneag ş.a. <span class="CharOverride-2">A.</span> mai conţine pagini memorialistice (N. Carandino, <span class="CharOverride-1">Amintiri despre Mihail Sebastian</span>), comemorative (despre Tudor Arghezi), schiţe autobiografice (Ovid Densusianu), anchete în rândul scriitorilor (<span class="CharOverride-1">Scriitorii şi securitatea</span>, 2007−2008, <span class="CharOverride-1">Este talentul o scuză?</span>, 2010), eseuri filosofice, politice, istorice, lingvistice, sociologice, etnografice, reportaje, informaţii din ştiinţă şi tehnică, cronica artistică, ştiinţifică, teatrală, lingvistică, muzicală, cinematografică, pedagogică, revista revistelor etc. Alţi colaboratori: Miron Cordun, Nicolae Baltag, Dan Cristea, Laurenţiu Ulici, Emil Brumaru, Paul Anghel, Ion Popa-Argeşanu, Ion Marin Iovescu, Petre Mihai Gorcea, George Sbârcea, Dan Verona, Horia Bădescu, Mircea Popa, Ion Focşa, Liviu Cangeopol, Ioana Geacăr, Irina Georgescu. &#9;<span class="Semnatura">M.W.</span></p>
			<p class="Heuristica-PRIMUL"><span class="titlu-12">ARGEŞANU, Constantin</span> (17.IX.1892, Târgu Dealului, azi Ştefăneşti, j. Argeş – 19.I.1964, Bucureşti), autor de versuri, prozator, traducător. Fiu al Zafirei (n. Popescu) şi al lui Emanoil Argeşanu, <span class="CharOverride-2">A.</span> a absolvit liceul la Piteşti, apoi a urmat cursurile unor institute militare la Bucureşti şi Potsdam, devenind ofiţer de geniu. Participă la Primul Război Mondial, iar mai târziu (1926–1927) se reprofilează la şcoala de pilotaj din Tecuci. Ca ofiţer de aviaţie, primeşte posturi de comandă, mai întâi la Iaşi (1928–1937), apoi la Bucureşti, atingând apogeul carierei între 1944 şi 1947, când, general fiind, deţine funcţia de comandant al Aeronauticii Regale Române. Membru al Societăţii Scriitorilor Români, a avut şi după 1948 unele atribuţii în conducerea Uniunii Scriitorilor. Începând din 1908, a colaborat la periodicele vremii, între care, în mod susţinut, la „Dumineca”, „Universul literar”, „Greierul” (Iaşi), „Adevărul literar şi artistic”, „Rampa”, „Opinia”, „Tot”, „Cadran” (Iaşi), unde a făcut parte din redacţie, „Aripi româneşti”, „Poporul” (ca prim-redactor), „Papagalul”, „Aripi noi” şi multe altele, cu versuri, proză, articole. Iniţial, a semnat Const. Em. Popescu-Piteşti, C. Em. P. Argeşan, apoi şi C. Arg., C.P. Argeşel, Don Carlos, Ion Brambură, Nichifor Coţcariul. Publicistica sa cuprinde, cu puţine excepţii, articole despre teatru.</p>
			<p class="Heuristica-BASE">Debutul lui <span class="CharOverride-2">A.</span>, cu versuri în „Veselia” (1908), indică o înclinaţie spre umor, gen potrivit atât temperamentului său, cât şi posibilităţilor de exprimare literară. Cronicile rimate, câteva seriale umoristice din reviste sunt, în general, spumoase, cu efect bine calculat. În paralel însă, <span class="CharOverride-2">A.</span> publică şi versuri în care sentimentul singurătăţii, suferinţa vin din insatisfacţia faţă de întâmplările comune ale vieţii. Tristeţea fără nume, rău atribuit mai degrabă condiţiei umane, generează şi lirismul sumbru din prima lui carte, <span class="CharOverride-1">Cântecele tavernei</span> (1922). Autorul îşi afirmă conştiinţa de poet damnat, care a scris într-o „carte blestemată” despre „adevărul vieţii”. Împreună cu Al. Bibescu, semnează şi o insignifiantă dramă în versuri, <span class="CharOverride-1">Ferdinand Catolicul</span> (1929). Cea mai importantă faţetă a scrisului său – umorul – este ilustrată de proză, în mare parte apărută doar în periodice. Cu supratitlul <span class="CharOverride-1">Vacanţele unui trubadur</span> sau separat, el a publicat schiţe care tratează, într-o manieră uşoară, glumeaţă, aspecte ale vieţii citadine, mondene. Scrierile adunate în volumul <span class="CharOverride-1">Drumuri albastre</span> (1937) alcătuiesc o evocare nostalgică a începuturilor aviaţiei militare româneşti, într-o atmosferă uşor exaltată. Dar nonşalanţa ostentativă a aviatorilor, bravada, distanţa dintre gestul teribilist şi efectul rizibil, reacţiile spectaculos ilare ale camarazilor plasează totul în zona umorului. Câteva schiţe mai „terestre”, în care apar stereotipii şi obtuzităţi militare, îl apropie de ironistul Gh. Brăescu. În <span class="CharOverride-1">Ţambalul lui Chiran</span> (1949) şi în <span class="CharOverride-1">Pilot fără noroc</span> (1958) apar şi câteva schiţe care demonstrează virtuţi în creionarea rapidă a unei scene, în desfăşurarea cu o naturaleţe concisă a dialogurilor, în formularea lapidară a poantei sau în „reconstituirea” suculentă a unor exprimări agramate sau argotice. Câteva dintre prozele lui <span class="CharOverride-2">A.</span> au fost traduse în limba rusă. În colaborare sau singur, în anii ’50 ai secolului trecut a realizat numeroase versiuni în română din literatura rusă şi sovietică (A.S. Puşkin, A.P. Cehov, <span class="CharOverride-1">Antologia poeților decembriști</span> ş.a.).</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Cântecele tavernei</span>, Bucureşti, 1922; <span class="CharOverride-1">Ferdinand Catolicul</span> (în colaborare cu Al. Bibescu), Bucureşti, 1929; <span class="CharOverride-1">Drumuri albastre</span>, Bucureşti, 1937; <span class="CharOverride-1">Ţambalul lui Chiran</span>, Bucureşti, 1949; <span class="CharOverride-1">Pilot fără noroc</span>, Bucureşti, 1958; <span class="CharOverride-1">Rasskazî</span> [<span class="CharOverride-1">Povestiri</span>], pref. Geo Dumitrescu, Bucureşti, 1961. <span class="CharOverride-2">Traduceri: </span>A.P. Cehov, <span class="CharOverride-1">Nuvele</span>, Bucureşti, 1949 (în colaborare cu Val. Cordun); <span class="CharOverride-1">Antologia poeţilor decembrişti. 1826–1951</span>, Bucureşti, 1951 (în colaborare cu Claudia Millian şi Demostene Botez); V.S. Grossman, <span class="CharOverride-1">Nuvele</span>, București, 1952 (în colaborare cu Lidia Popovici);<span class="CharOverride-1"> </span>K.M. Simonov, <span class="CharOverride-1">Suvorov</span>, Bucureşti, 1955; S.N. Sergheev-Ţenski, <span class="CharOverride-1">Epopeea Sevastopolului</span>, I–II, Bucureşti, 1955 (în colaborare cu Lidia Popovici); Alexandr Iaşin, <span class="CharOverride-1">Aliona Fomina</span>, Bucureşti, 1956 (în colaborare cu Mihu Dragomir).</p>
			<p class="Heuristica___m_RPR"><span class="CharOverride-2">Repere bibliografice:</span> Scarlat Struţeanu, <span class="CharOverride-1">„Cântecele tavernei” </span>„Viitorul”, 1922, 4269; Paul I. Papadopol, <span class="CharOverride-1">Din trecutul „Universului literar”</span>, UVR, 1927, 12; Paul I. Papadopol, <span class="CharOverride-1">„Ferdinand Catolicul”</span>, UVR, 1930, 19; Mihail Sadoveanu, <span class="CharOverride-1">Aviatorii</span>, DMN, 1937, 10873; P. Gr. [Gr. T. Popa], <span class="CharOverride-1">„Drumuri albastre”</span>, IIŞ, 1937, 8; <span class="CharOverride-1">Dicţ. scriit. rom.,</span> I, <span class="CharOverride-1">109–110</span>. &#9;<span class="Semnatura">C.T</span>.</p>
			<div class="_idGenObjectLayout-1">
				<div id="_idContainer020">
					<div id="_idContainer018" class="_idGenObjectStyleOverride-1">
						<p class="Titlu-Nume-H">ARGETOIANU, Constantin </p>
						<p class="Titlu-mic-DATE">(3.III.1871, Craiova – 6.II.1955, Sighetu Marmației), memorialist. </p>
					</div>
					<div id="_idContainer019" class="_idGenObjectStyleOverride-1">
						<img class="_idGenObjectAttribute-1" src="05_AoArghezi_306-371-web-resources/image/ctina.jpg" alt="" />
					</div>
				</div>
			</div>
			<p class="Heuristica-PRIMUL">Fiu al Constanței (n. Oteteleșanu) și al generalului şi omului politic Ion Argetoianu, absolvent al Şcolii de Aplicaţii de la Metz (Franţa), <span class="CharOverride-2">A.</span> a primit educaţia cuvenită descendentului unei familii vechi şi bogate. A urmat primele clase la Craiova, oraş cu o viaţă culturală şi socială remarcabilă în acea vreme. S-a pregătit în particular pentru examene în primii ani de liceu, apoi a urmat ultimele clase la Liceul „Sf. Gheorghe” din Bucureşti. Ca mulţi tineri de condiţia lui, a fost trimis pentru studii universitare la Paris (1888–1896). Inteligent şi dotat, şi-a luat doctoratul în medicină şi licenţa în drept şi în litere. Întors în ţară, a fost numit în 1898 ataşat, apoi secretar şi consilier de legaţie la Constantinopol. Până în 1913, când s-a retras din diplomaţie, această carieră l-a purtat la Roma, Viena şi Paris. Atras de viaţa politică, s-a înscris în 1913 în Partidul Conservator şi a ajuns repede (1914) deputat, apoi senator. Ulterior s-a alăturat mareşalului Al. Averescu şi a contribuit, în 1920, la formarea Partidului Poporului. La treizeci și șapte de ani, în 1918, a fost pentru prima oară ministru, la Justiţie. În 1920 şi 1921 a deţinut portofolii la Ministerul Finanţelor, Ministerul Justiţiei şi Ministerul de Interne. A schimbat mai multe formaţiuni politice (Partidul Naţional Democrat, Partidul Naţional, Partidul Naţional Liberal), având o carieră politică agitată, cu numeroase ministeriate, inclusiv la Agricultură şi la Afacerile Străine. În 1932 a fondat Uniunea Agrară, transformată în 1936 în Partidul Agrar. A fost consilier regal în 1938, preşedintele Consiliului de Miniştri în 1939 şi titular al Ministerului Afacerilor Străine în 1940. A publicat scrieri, în majoritatea lor conferinţe, legate de activitatea lui politică şi administrativă. În 1938 i-a apărut un jurnal de călătorie, considerat de editorii de mai târziu drept o parte integrantă a memoriilor sale – <span class="CharOverride-1">Pe urmele trecutului. O călătorie în Egipt</span>. Între 1944 şi 1946 a stat în Elveţia, apoi s-a întors în ţară. Se vede că experienţa politică şi diplomatică nu l-a ajutat să înţeleagă încotro evoluau lucrurile. A creat un nou partid, Uniunea Naţională Muncă şi Refacere, cu existenţă efemeră, desfiinţat în 1948. În mai 1950 a fost arestat, ca mulţi alţi foşti fruntaşi politici şi diplomaţi, a cunoscut ororile închisorii şi a murit, după ani de suferinţă, în detenție la Sighetu Marmației, locul înhumării fiind necunoscut.</p>
			<p class="Heuristica-BASE"><span class="CharOverride-2">A.</span> a lăsat o monumentală operă memorialistică în manuscris, editată postum, mai întâi în presă (în „Magazin istoric”), apoi separat. Este vorba în primul rând de un ciclu intitulat<span class="CharOverride-1"> Pentru cei de mâine. Amintiri din vremea celor de ieri</span> (I–XI, 1991–1998), care acoperă mai multe decenii, din 1871 până în 1934. Tot postum, în intervalul 1998–2009, se publică, într-o serie de zece volume, <span class="CharOverride-1">Însemnări zilnice</span>,<span class="CharOverride-1"> </span>cele dintâi pagini fiind referitoare la anul 1935, iar ultimele consemnând ceea ce s-a petrecut în primăvara anului 1944, oprindu-se la data de 12 aprilie. Pierdute pentru intervalul 20 noiembrie 1942 – decembrie 1943, notațiile au continuat însă din 28 aprilie 1944 până la 30 iunie 1945, această ultimă parte aflându-se în proprietatea a două nepoate, moștenitoarele lui <span class="CharOverride-2">A.</span> Ca şi memoriile, însemnările cotidiene au caracter politic, iar manuscrisul, impresionant, cuprindea mii de pagini. Întreaga existenţă şi experienţă a memorialistului se reflectă în această reconstituire a unei vieţi şi a unei epoci. Amintitile, notaţiile lui <span class="CharOverride-2">A.</span>, rămase inedite atâta vreme, au o dublă valoare. În primul rând documentară, prezentând un interes deosebit în redescoperirea unor decenii de istorie cenzurată şi/sau contrafăcută din perspectiva unui om politic şi diplomat aflat mereu în cercurile puterii, informat şi capabil de judecăţi avizate. El face apel la presa românească și străină, la emisiunile posturilor de radio europene și americane, iar în timpul celui de-al Doilea Război Mondial încearcă să distingă mersul conflagrației, pozițiile capitalelor occidentale și efectele lor asupra țării noastre. Vizibilă e îngrijorarea cu care privește pericolul comunismului sovietic. În al doilea rând, valoarea memoriilor, în special, stă în calitatea scrisului şi în temperamentul de literat al autorului, instruit, înzestrat cu simţul cuvântului, abil portretist şi înveninat cronicar, implicat afectiv. A rezultat din această sinteză o memorialistică prețioasă, care nu interesează numai istoriografia (politică, a mentalităţilor, diplomatică), dar şi literatura. Acest descendent de boieri olteni duce până în prima jumătate a secolului al XX-lea spiritul cronicarilor munteni, maliţia lor pătimaşă, plăcerea de a observa fără cruţare, nu arareori deformând şi şarjând realitatea, politicieni, ziariști, scriitori, militari, industriași ș.a. Consumându-şi existenţa în medii elegante, într-o Europă care trăia în stil Belle Époque şi apoi cu euforia „anilor nebuni”, răsfăţat în confort, fineţuri, plăceri rafinate, sensibil la farmecul naturii, la flori şi lecturi de bun gust, la prezenţele feminine, memorialistul a fost şi un moralist foarte intransigent când era vorba despre interese, ale lui, ale altora sau chiar interesul general. El veştejeşte „mahalagismul”, „mizeria morală” a mediilor politice, consemnează compromisuri, trădări, intrigi, descrie în chip foarte subiectiv, dar şi – prin aceasta chiar – savuros, o lume colcăind de interese, ambiţii, vanitate, rivalităţi, egoism şi pofte, foarte vie şi foarte impură, fără de care însă n-ar fi putut trăi. Evadează uneori în lecturi şi peisaje, căci are, după cum se vede în notaţiile din Egipt, simţ poetic şi plăcerea fanteziei, cu toate că adevărata lui viaţă este cea mărunţită într-o agitaţie politică frenetică, încâlcită, contradictorie. Memoriile, mai mult decât însemnările zilnice, creează (sau recreează) din perspectivă proprie o lume al cărei stil de viaţă s-a demodat, dar ale cărei mobiluri şi moravuri renasc, surprinzător de neschimbate, în România de după 1989. Scrierile lui <span class="CharOverride-2">A.</span>, editate târziu, redevin actuale şi interesante prin arta de a sugera, de a impune o imagine, de a surprinde ori de a creiona un tip uman, o personalitate, o categorie morală.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Pe urmele trecutului. O călătorie în Egipt</span>, Bucureşti, 1938;<span class="CharOverride-2"> </span><span class="CharOverride-1">Memorii.</span><span class="CharOverride-3"> </span><span class="CharOverride-1">Pentru cei de mâine. Amintiri din vremea celor de ieri</span>, I–XI, îngr. şi postfaţă Stelian Neagoe, Bucureşti, 1991–1998; ed. 2, I–V, București, 2008; <span class="CharOverride-1">Însemnări zilnice</span>, I–X, îngr. Stelian Neagoe, Bucureşti, 1998–2009.</p>
			<p class="Heuristica___m_RPR"><span class="CharOverride-2">Repere bibliografice: </span>Mircea Anghelescu, <span class="CharOverride-1">Memorialistică și istorie, </span>LCF, 1991, 22; Andrei Pippidi, <span class="CharOverride-1">O „comedie umană” românească</span>, VR, 1991, 6; Z. Ornea, [<span class="CharOverride-1">Constantin Argetoianu</span>], RL 1991, 23, 1992, 33, 1996, 28, 1998, 22–24, 2000, 40, DM, 1998, 267; Alexandru George, <span class="CharOverride-1">Comparaţii semnificative</span>, LCF,1996, 32; Andrei Pippidi, <span class="CharOverride-1">Cinicul mântuit, </span>DM, 1998, 267; Nicolae Manolescu, <span class="CharOverride-1">Politica şi literatura</span>, DM, 1998, 267; Viorica Moisuc, <span class="CharOverride-1">Puncte de convergenţă: Constantin Argetoianu şi Louis Barthou</span>, DM, 1998, 267; Mircea Mihăieş, <span class="CharOverride-1">Memorii</span>, CU, 1998, 11; Săndulescu, <span class="CharOverride-1">Memorialişti, 128–136</span>; Simona Vasilache, <span class="CharOverride-1">Ce lume…</span>, RL, 2006, 33. &#9;<span class="Semnatura">G.Bl.</span></p>
			<p class="Heuristica-PRIMUL"><span class="titlu-12">ARGHEZI, Baruţu T.</span> (pseudonim al lui Iosif Theodorescu; 28.XII.1925, Bucureşti – 25.VIII.2010, Arad), poet, prozator, publicist. Este fiul Paraschivei Arghezi (n. Burda) şi al scriitorului Tudor Arghezi. În perioada 1934–1942 învaţă în particular, dar urmează câteva clase şi la şcolile „Sf. Iosif” şi „Petrache Poenaru”, precum şi la Liceul „Gheorghe Lazăr” din Bucureşti. Susţine bacalaureatul la Liceul „Sf. Sava” din Capitală. Intră la Facultatea de Litere şi Filosofie a Universităţii bucureştene, de unde este exclus din motive politice, ca „fiu de burghez”, tatăl lui neaflându-se în acea vreme în graţiile regimului la putere. În 1948 este încarcerat aproape un an la Jilava, ca reţinut politic, fără a fi supus unui proces. Se înscrie la Institutul de Cultură Fizică şi Sport din Bucureşti, absolvit în 1952. Este ucenic şi apoi asociat la imprimeria Potigraful Mărţişor, înfiinţată de Tudor Arghezi, profesor de educaţie fizică, publicist şi redactor la Editura de Stat pentru Literatură şi Artă, la revistele „Argeş” şi „Albina”. În 1974 se stabileşte împreună cu soţia sa, Doina Melania Arghezi, în Elveţia, la Lausanne, unde lucrează ca specialist în bioenergetică. După 1989 se întoarce frecvent în ţară. Ultimii ani ai vieţii îi petrece la Arad. <span class="CharOverride-2">A.</span> debutează în 1940 cu proza de aventură<span class="CharOverride-1"> Misteriosul Ics</span>, apărută în „Duminica”, iar editorial în 1955 cu volumul <span class="CharOverride-1">Veniţi la joc</span>. Colaborează la „Steaua”, „Gazeta literară”, „Contemporanul”, „Tribuna”, „Tomis”, „Luceafărul”, „Litere”, „Aradul cultural”, „Zodii în cumpănă” (Germania), „Renaşterea” (Germania), „Origini – Romanian Roots” (SUA). În 1999 obţine un premiu oferit de Institut Académique de Paris. Este membru fondator al Centrului de Cercetare a Literaturii Argheziene, înfiinţat în 2009 la Arad, căruia îi donează un fond de documente de arhivă şi manuscrise literare aparţinând lui Tudor Arghezi (7400 de pagini), câteva adunate ulterior în volumul <span class="CharOverride-1">Anii tăcerii</span> (2010). Tot la Arad inaugurează colecţia de artă „Doina şi Baruţu T. Arghezi”.</p>
			<p class="Heuristica-BASE">Marcată de un traseu biografic sinuos, în care descendenţa filială are o influenţă fastă – <span class="CharOverride-2">A.</span> intrând în viața literară întâi ca personaj al scrierilor lui Tudor Arghezi, protagonist al <span class="CharOverride-1">Cărții cu jucării</span>, alături de sora sa, Mitzura, pentru ca ultimii ani ai vieții să și-i dedice restituirii operei tatălui său –, activitatea lui literară cunoaște mai multe registre discursive, ordonate de teme precum jocul, aventura şi călătoria, de confesiunea lirică și mărturia autobiografică. Primele volume, aparținând literaturii pentru copii, sunt axate, în codul ficţiunii realiste, pe situaţii şi peripeţii școlărești derulate într-un scenariu regizat și previzibil. Mai interesant este romanul de aventuri cu tramă polițistă <span class="CharOverride-1">Nopţi de argint, nopţi de mister</span> (1970), în care narațiunea captivează prin episoade dinamice și ilustrează valori tipice pentru protagonistul adolescent, înscriindu-se pe linia deschisă de <span class="CharOverride-1">Cireşarii</span> lui Constantin Chiriţă. Cu <span class="CharOverride-1">Paşi prin lume</span> (1967) şi <span class="CharOverride-1">Drumuri şi răspântii</span> (1998), interesul autorului se îndreaptă către memorialistica de călătorie, în care imagini, întâmplări, oameni şi locuri compun un album subiectiv, de unde nu lipsesc consideraţii despre evenimentul trecerii frontierei sau despre momentul decernării Premiului Herder lui Tudor Arghezi. Istoria afectivă a celor trăite în preajma tatălui se amplifică în volumele autobiografice <span class="CharOverride-1">Povestiri din Mărțișor</span> (1995), <span class="CharOverride-1">Înaintea uitării</span> (1996) și <span class="CharOverride-1">Dincolo de zare</span> (1998) prin evocarea toposului mitic al Mărțișorului, cu geografia sa spirituală, și prin restituirea unor clipe din viața familiei. Întâmplări cu protagoniști ca Valeriu Anania, I.C. Vissarion, Gala Galaction, monseniorul Vladimir Ghika, Maria Tănase ş.a. se conjugă cu aspecte semnificative referitoare la „ambivalenţele unor personaje sau evenimente ale epocii”, la atelierul de lucru al lui Arghezi sau la poziția controversată a acestuia faţă de puterea comunistă. <span class="CharOverride-1">Vorbiri – convorbiri argheziene</span> (2003) oferă, într-o manieră mai directă şi însoţite de un „comentariu de situare a evenimentului”, alte pagini de istorie literară trăită, manuscrise inedite, mărturisiri, texte citite la radio, note şi versuri dictate, simple însemnări, corespondenţe, înregistrări pe bandă de magnetofon, acte oficiale aparţinând lui Tudor Arghezi, într-un dosar închegat după meandrele memoriei restitutive. Cu acelaşi interes pentru „contrarietăţile existenţei”, publicistica de atitudine culturală şi socială, inclusă în <span class="CharOverride-1">Zâmbet şi bocet</span> (2004) şi în <span class="CharOverride-1">Prezenţe literare</span> (2007), cultivă reflecţia etică asupra unor subiecte identitare, de la spiritualitatea arhaică la evenimente ce au influențat destinul recent al României, abordate din perspectiva unor valori perene. Pe tărâm liric, în versurile din <span class="CharOverride-1">Întârzieri în noapte</span> (1997), <span class="CharOverride-1">Vers-à-travers</span> (1997) <span class="CharOverride-2">A. </span>cultivă atitudini interogative şi dramatice, într-un discurs confesiv şi reflexiv, marcat de accente retorice purtătoare de sens. Tăcerea, căutarea, neliniştea, îndoiala, rugăciunea sunt stări poetice recurente într-o tentativă de descifrare a tainelor existenţei, cu un larg spectru al expresiei simbolice. Recuzita imagistică bogată, plasticitatea stilistică, aura arhaică a limbajului, apropiate pe alocuri de vocabularul poetic al lui Tudor Arghezi, se disting prin soluţii lirice inedite, cum se întâmplă în <span class="CharOverride-1">Joueurs de dés</span> sau în <span class="CharOverride-1">Quand le poète arrivera</span>.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Veniţi la joc</span>, Bucureşti, 1955; <span class="CharOverride-1">Jocuri pentru pionieri</span>, Bucureşti, 1960; <span class="CharOverride-1">Ghici?</span>, Bucureşti, 1962; <span class="CharOverride-1">Albumul sanitar al micului şcolar</span>, Bucureşti, 1965; <span class="CharOverride-1">Paşi prin lume</span>, Bucureşti, 1967; <span class="CharOverride-1">Familia mea</span>, Bucureşti, 1968; <span class="CharOverride-1">Nopţi de argint, nopţi de mister</span>, Bucureşti, 1970; <span class="CharOverride-1">Povestiri din Mărţişor</span>, Oradea, 1995;<span class="CharOverride-2"> </span><span class="CharOverride-1">Înaintea uitării</span>,<span class="CharOverride-2"> </span>Oradea, 1996; <span class="CharOverride-1">Întârzieri în noapte</span>, Oradea, 1997; <span class="CharOverride-1">Vers-à-travers</span>, Oradea, 1997; <span class="CharOverride-1">Dincolo de zare</span>,<span class="CharOverride-1"> </span>Oradea, 1998; <span class="CharOverride-1">Drumuri şi răspântii</span>, Oradea, 1998; <span class="CharOverride-1">Note şi comentarii</span>, Timişoara, 1999; <span class="CharOverride-1">Pomul vieţii </span>(în colaborare cu Doina Melania Arghezi), Lausanne, 1999; <span class="CharOverride-1">Duhovnicească. Psalmi. Testament</span>, Cluj-Napoca, 2001;<span class="CharOverride-1"> Vorbiri – convorbiri argheziene</span>, Arad, 2003; <span class="CharOverride-1">Zâmbet şi bocet</span>, Oradea, 2004; <span class="CharOverride-1">Prezenţe literare</span>, Arad, 2007. <span class="CharOverride-2">Ediţii:</span> Tudor Arghezi, <span class="CharOverride-1">Anii tăcerii</span>, Arad, 2010 (în colaborare cu Doina Melania Arghezi).</p>
			<p class="Heuristica___m_RPR"><span class="CharOverride-2">Repere bibliografice:</span> Andrei Oişteanu, <span class="CharOverride-1">Intelectualii români în exil</span>, JL, 1990, 34; Negoiţă Irimie, <span class="CharOverride-1">„Mărţişor” – o geografie literară</span>, ST, 1996, 3; Ion Murgeanu, <span class="CharOverride-1">„Cazul” Arghezi – înaintea uitării</span>, „Curierul românesc”, 1997, 3; Negrilă, <span class="CharOverride-1">Dicţ. scriit. arădeni</span>, <span class="CharOverride-1">17–18</span>; I. P. Azap, <span class="CharOverride-1">Împotriva uitării</span>, ST, 1998, 6; Aurel Rău, <span class="CharOverride-1">Cărţi pe masă</span>, ST, 1998, 7–8; Gheorghe Grigurcu, <span class="CharOverride-1">L-am ascultat pe d-l Baruţu Arghezi</span>, F, 2000, 9; Ştefan Ion Ghilimescu, <span class="CharOverride-1">Convorbiri deschise</span>, Bucureşti, 2003, <span class="CharOverride-1">47–61</span>; Aurel Ardelean, <span class="CharOverride-1">Centrul de Cercetare a Literaturii Argheziene</span>, „Studii de ştiinţă şi cultură” (Arad), 2009, 2; Vasile Man, <span class="CharOverride-1">Baruţu T. Arghezi, un spirit european</span>, Arad, 2009; Manolescu, <span class="CharOverride-1">Enciclopedia</span>,<span class="CharOverride-1"> 55</span>. &#9;<span class="Semnatura">I.T.</span></p>
			<div class="_idGenObjectLayout-1">
				<div id="_idContainer023">
					<div id="_idContainer021" class="_idGenObjectStyleOverride-1">
						<p class="Titlu-Nume-H">ARGHEZI, Tudor </p>
						<p class="Titlu-mic-DATE">(21.V.1880, Bucureşti – 14.VII.1967, Bucureşti), poet, prozator, gazetar, traducător. </p>
					</div>
					<div id="_idContainer022" class="_idGenObjectStyleOverride-1">
						<img class="_idGenObjectAttribute-1" src="05_AoArghezi_306-371-web-resources/image/Arghezi_timdbru.jpg" alt="" />
					</div>
				</div>
			</div>
			<p class="Heuristica_PRIMUL_Semnat">Conform certificatului ce a stat la baza întocmirii actelor de identitate ale scriitorului, acesta s-ar fi născut la 23 mai 1880, iar părinţi i-au fost Nae Theodorescu, „comersant”, şi „doamna Maria”. Investigaţiile în arhive au relevat însă că la adresa declarată (Str. Ţărani, nr. 46) locuia Maria, fiica lui Ion Iliescu (sau Niţă Birjaru), căsătorită cu sergentul major de jandarmi Nae Theodorescu, cu care, deşi avea alţi doi copii mai mari, se afla în divorţ (pronunţat în 1883). Maria Iliescu se va recăsători în 1889 şi va muri, relativ tânără, în 1895. Confuzia este sporită de faptul că diferă semnificativ atât vârsta, cât şi numele părinţilor sergentului major şi ai „comersantului”: cel dintâi, fiu al lui Ion sin Theodor (Theodorescu), ar fi venit pe lume în Bucureşti, la 30 august 1850, iar cel de-al doilea, la Craiova, în 7 ianuarie 1859, ca fiu al Bălaşei şi al lui Tudor (sau Tudoran), cojocar originar din Cărbuneşti, drept care şi-a luat (sau i s-a dat) într-o vreme şi patronimul Cărbunescu. Poetul şi-a afirmat întotdeauna cu mândrie originea gorjeană şi în 1956 s-a declarat „fiu unic” al „comersantului” Nae Theodorescu. Cert este că acesta se însura în 1883 cu Anastasia (Zoe) Petrescu, actul consemnând că mirii erau „juni” (deci la prima căsătorie). Se conturează astfel ineluctabil ideea ivirii pe lume a lui <span class="CharOverride-2">A.</span> dintr-o relaţie nelegalizată a lui Nae Theodorescu. În orice caz, un act de „vaccină” a copilului Ion N. Thodorescu, din octombrie 1883, dă o adresă la care nu locuia nici Nae Theodorescu, nici Maria Iliescu, ci Rozalia Arghesi, menajeră a avutului băcan de lux Manole Pârvulescu. Din toate acestea unii biografi ai poetului (Şerban Cioculescu, Dinu Pillat, Gabriel Dimisianu, C. Popescu-Cadem ş.a.) au tras concluzia că braşoveanca, de naţionalitate germană, catolică, era mama adevărată a copilului, şi nu doar doica ori cea căreia i-a fost încredinţat să-l crească. În favoarea acestei ipoteze pledează faptul că Rozalia se va găsi mereu în preajma copilului, inclusiv când acesta va deveni matur şi îşi va întemeia o familie. Complicata situaţie a părinţilor lui <span class="CharOverride-2">A.</span> şi-a lăsat amprenta asupra sufletului său: nu a putut să vorbească niciodată, precum alţii, despre copilărie ca despre o perioadă luminoasă, fericită, şi nici despre genitorii săi cu dragoste întreagă şi recunoştinţă. Foarte probabil prin mari privaţiuni materiale nu a trecut în primii ani, căci Nae Theodorescu, om înstărit, va fi contribuit la întreţinerea fiului său şi, pe de altă parte, Rozalia Arghesi avea o situaţie materială relativ stabilă, de vreme ce va fi în continuare menajera bogatului băcan, de la care va avea un copil, Alexandru, născut în 1891 şi recunoscut de tată în 1901. <span class="CharOverride-2">A.</span> urmează cursul primar, între 1887 şi 1891, la Şcoala „Petrache Poenaru”, primul învăţător fiindu-i părintele N. Abramescu, apoi cursul gimnazial (clasic) la „Cantemir Vodă”, terminat în 1896. Ultimele clase le-a absolvit cu mari dificultăţi, izvorâte mai ales din lipsa controlului părintesc. Poetul va povesti mai târziu că a „plecat de acasă” pe la 11 ani, când mama sa a avut un alt copil, dar şi că, la 12 ani, ar fi fost alungat („a găsit uşa închisă”), întrucât, dând meditaţii unui subofiţer, întârziase prea mult. Însă, cam în aceeaşi vreme, gimnazistul, al cărui gust pentru lectură fusese cultivat de profesorii G.O. Gârbea şi N. Kirilov, ambii cu preocupări publicistice, pare să fi fost atras de mirajul boemei literare. Conform unor mărturisiri târzii, luase parte la unele manifestări de la clubul socialist şi îl cunoscuse acolo, printre alţii, pe G. Ibrăileanu, ceea ce se putea întâmpla doar în ianuarie–februarie 1895, când ieşeanul a locuit în Bucureşti. Ar fi trimis atunci versuri la gazeta „Lumea nouă”, care l-a încurajat fără să le publice. A început să frecventeze apoi cercul lui Alexandru Macedonski, aici făcând cunoştinţă cu Grigore Pişculescu (Gala Galaction) şi cu N.D. Cocea. Legăturile cu cei doi s-au întărit când <span class="CharOverride-2">A.</span> este primit în internatul Liceului „Sf. Sava”, grupul fiind lărgit cu noi prieteni – I.G. Duca şi Mihail Paşcanu. La 25 iulie 1896<span class="CharOverride-2"> A.</span> debutează în suplimentul literar al ziarului „Liga ortodoxă”, condus de Alexandru Macedonski, cu proza <span class="CharOverride-1">Din ziua de azi</span>, urmată, la 30 iulie 1896, de poezia <span class="CharOverride-1">Tatălui meu</span>, semnată Ion N. Theodorescu. Autorul <span class="CharOverride-1">Nopţilor</span> îi publică alte cincisprezece poezii, iscălite Ion Theo, pe baza cărora formula, în noiembrie 1896, o apreciere superlativă. Discipolul mult lăudat rupe însă curând legăturile cu maestrul, întrucât, a afirmat el peste mulţi ani, acesta „intervenea cu pana” în manuscrisele sale. Face acum cunoştinţă cu Al. Bogdan-Piteşti, căruia îi dedică o poezie în „Revista modernă”. Mai colaborează la „Moş Teacă”, iar în 1898 la „Vieaţa nouă” cu poemul în proză <span class="CharOverride-1">Senar</span>, semnat Ion Th. Arghezzi. După absolvirea gimnaziului, <span class="CharOverride-2">A.</span> caută să se întreţină singur. În vara anului 1898 este custode al unei expoziţii a Societăţii „Ileana”, patronată de Al. Bogdan-Piteşti, pentru ca spre sfârşitul anului să se angajeze ca laborant la fabrica de zahăr de la Chitila. Reorganizând „Ileana”, „delegatul general” al acesteia îi propune secretariatul, precum şi „o slujbă la stat”, dar tânărul refuză oferta, având speranţa că „scânteia de talent” ce „fulgeră” în el îl va ajuta „să predomine asupra mizeriei mediului”. Nutrea şi gândul să se apuce din nou de învăţătură, dar se simţea „intoxicat de cei ce [i]-au dat viaţă” (cum îi scria lui Grigore Pişculescu). Soluţia o găseşte cerând în februarie 1900 să intre în cinul monahal, cerere motivată de dorinţa de a-şi continua studiile şi de lipsa mijloacelor materiale. În urma răspunsului favorabil, şi-a început la mănăstirea Cernica noviciatul, încheiat în iunie 1900, când îmbracă haina monahală şi primeşte numele Iosif, naş fiindu-i mitropolitul primat Iosif Gheorghian. În septembrie 1900 este hirotonit diacon, iar o lună mai târziu este adus la secretariatul Mitropoliei. Iosif Gheorghian îl recomandă, de asemenea, ca „referent de conferenţiar pentru religie comparată” la Şcoala de Ofiţeri şi împreună vor traduce lucrarea <span class="CharOverride-1">Iisus Hristos</span> a lui H.-G. Didon. <span class="CharOverride-2">A.</span> îşi pune în aplicare planul iniţial, solicitând în mai 1901 Ministerului să îi aprobe a da examenul de „mică capacitate”, necesar pentru a accede în cursul superior liceal, precum şi cel de clasa a V-a, pregătite în particular. I s-a aprobat doar cel dintâi, fiind repartizat la Noul Institut de Băieţi (Institutul Clinciu şi Popa). Aici, probabil, a făcut cunoştinţă cu Aretia Panaitescu, studentă la Litere şi Filosofie, angajată ca pedagog. Corespondenţa purtată cu ea va dura până în 1906. În 1902 reia legăturile cu tatăl său, ajuns arendaş în împrejurimile Piteştiului, şi tot acum o cunoaşte pe Constanţa Zissu, profesoară de ştiinţe naturale, cu preocupări literare. Scoate, împreună cu V. Demetrius, între 15 aprilie şi 15 iunie 1904, revista „Linia dreaptă”, unde publică din ciclul liric <span class="CharOverride-1">Agate negre</span>, nuvela <span class="CharOverride-1">Lotar</span> şi articolul <span class="CharOverride-1">Vers şi poezie</span>, în care polemizează cu junimistul G. Panu. Textele şi le semnează Tudor Arghezi şi I. Gabriol. Colaborează, de asemenea, la „Revista ideei” a lui Panait Muşoiu cu o tălmăcire anticlericală. Întoar&#173;cerea la publicistică şi la poezie coincide cu alte manifestări ce nu cadrau cu disciplina monahală, între care se detaşează cursul luat de relaţia lui cu profesoara Constanţa Zissu, care la 10 ianuarie 1905 va da naştere, la Paris, fiului lor Eliazar-Lotar. <span class="CharOverride-2">A.</span> se decide să demisioneze din postul de la Mitropolie şi să-şi continue studiile în Elveţia, fiind recomandat de Iosif Gheorghian rectorului Uni&#173;versităţii Catolice din Fribourg. Conta pe sprijinul financiar al lui Nae Theodorescu, dar şi pe ajutoare lunare de la prieteni. Planul era mai complex, prevăzând mai întâi rezolvarea chestiunii fiului lăsat „pe un braţ străin”. Însoţit de „mama” sa, adică de Rozalia Arghesi, ajunge la Paris la sfârşitul lui noiembrie 1905 şi, îndeplinind formalităţile, i-l încredinţează acesteia pe Eliazar spre a-l creşte în ţară, el rămânând în Elveţia. Licenţa şi doctoratul în teologie la care visa se vor dovedi însă mult mai greu de obţinut, fiindcă trebuia să susţină în prealabil exa&#173;menul de bacalaureat, iar taxele şcolare îi depăşeau cu mult resursele, mai ales că Nae Theodorescu îşi diminuase, pare-se, contribuţia după moartea soţiei sale Anastasia, în 1907, şi după recăsătorirea lui cu Vasilichia Delibacali. Fără să abandoneze cu totul proiectele iniţiale, <span class="CharOverride-2">A.</span> a trebuit să recurgă la tot felul de expediente pentru a se întreţine pe el şi, în parte, pe cei de acasă, numiţi într-o scrisoare „cei de un sânge şi de o nădejde”. În 1907 urmează o şcoală de meserii, deprinzând executarea unor mici lucrări de bijuterie (capace de ceasornic etc.). Îşi caută norocul şi în ţările vecine, Franţa, Anglia, Germania şi Italia, face iluzorii planuri de înfiinţare a unor întreprinderi în România (o fabrică de prelucrare a intestinelor de animale, pentru cârnaţi sau pentru corzi de instrumente muzicale). În ţară prietenul I.G. Duca încearcă să-l antreneze în redactarea noului ziar liberal „Viitorul”, la care era codirector, dar <span class="CharOverride-2">A. </span>dă numai câteva articole în toamna anului 1908. Mult mai decis acţionează N.D. Cocea, care, scoţând revista „Viaţa socială”, îi publică în primul număr, din februarie 1910, dintr-un manuscris primit spre păstrare, <span class="CharOverride-1">Rugă de seară</span>, proclamându-l totodată „poetul cel mai revoluţionar al vremii”. Poezia, precum şi cele care i-au urmat în hebdomadarul lui N.D. Cocea, i-au asigurat notorietate în lumea literară. Acest succes îl va fi determinat pe <span class="CharOverride-2">A.</span> să răspundă la chemarea sa urgentă în ţară, pentru reglementarea situaţiei militare. În decembrie 1910 el se va afla la Bucureşti, iar trei luni mai târziu îşi va începe colaborarea la noua revistă a lui N.D. Cocea, „Facla”, unde, semnând Bock, publică din martie 1911 articole incendiare pe marginea unui conflict din Sinod, luând apărarea episcopului Gherasim Safirin. Campania, deosebit de virulentă, duce la „depunerea” autorului „din treapta de ierodiacon” şi la excluderea lui definitivă „din tagma monahală” în octombrie 1911. În aceeaşi lună <span class="CharOverride-2">A.</span> îşi începe colaborarea la „Rampa” (înfiinţată tot de Cocea), iar în decembrie la „Viaţa românească”. Scrie un „prolog” pentru inaugurarea Teatrului Comoedia şi semnează în efemerele „Insula” şi „Teatrul” (de la Iaşi). Pentru a clarifica deplin situaţia lui Eliazar, <span class="CharOverride-2">A.</span> se căsătoreşte în octombrie 1912 cu Constanţa Zissu, de care va divorţa în februarie 1914, copilul rămânând mai departe în grija lui. Între timp participă, alături de Theodor Cornel, la redactarea unor fascicule din lexiconul biografic <span class="CharOverride-1">Figuri contimporane din România</span> şi tălmăceşte romanul <span class="CharOverride-1">Amintiri din casa morţilor</span> de F.M. Dostoievski. Fără vreun volum propriu, este admis totuşi, în noiembrie 1911, în Societatea Scriitorilor Români. Peste câteva luni, în mai 1912, lansează un atac dur, cu accente de pamflet, împotriva conducerii SSR, reproşându-i includerea în comitet a doi soţi, Natalia şi Dimitrie Anghel, dar şi lipsa de activitate şi proasta gestionare a fondurilor primite. „Scandalul” s-a încheiat cu sancţionarea lui <span class="CharOverride-2">A.</span> cu un vot de blam, ceea ce n-a împiedicat însă alegerea lui, peste câteva luni, ca membru în comitet, alegere repetată şi la următoarele trei adunări generale. Ajuns la începutul lui martie 1913 proprietar al ziarului „Seara”, Al. Bogdan-Piteşti îi încredinţează postul de prim-redactor lui <span class="CharOverride-2">A.</span> Acesta iscăleşte editoriale şi articole în care îşi susţine patronul în campaniile politice şi economice. Îl apără furibund şi când, judecat pentru şantaj, primeşte o pedeapsă cu închisoarea de aproape un an. În plan extern gazetarul arată ostilitate „decrepitului” Imperiu Habsburgic (<span class="CharOverride-1">Boala Austriei</span>), ce sprijinea Bulgaria în conflictul balcanic, primejduind astfel România, cu care avea totuşi un tratat de alianţă. De altfel, el abordează, în notele de sub genericul „Tabula rasa”, mai toate temele de actualitate, dă cronici teatrale, plastice şi muzicale, note şi însemnări pe marginea cărţilor. Rar inserează şi poezii (<span class="CharOverride-1">Nehotărâre</span>). În schimb, în spaţiul alocat literaturii, găzduieşte producţiile unor tineri scriitori, între care se numără Gala Galaction, Adrian Maniu, Ion Vinea, Emil Isac, Eugeniu Ştefănescu-Est, F. Aderca, Al. Viţianu ş.a. După ce, în februarie 1914, ziarul „Seara” este vândut Societăţii Tiparul, cu capital majoritar german, atitudinea lui în politica externă se schimbă. În editorialul din 13 martie 1914, intitulat <span class="CharOverride-1">Cu Austria sau Rusia?</span>, prim-redactorul se pronunţă răspicat pentru puterea ce ar fi reprezentat „civilizaţia” în faţa „barbariei” balcanice şi a autocraţiei asiatice. Poziţia este menţinută şi după declanşarea conflagraţiei mondiale, când cotidianul subscrie la formula neutralităţii României, „leală şi definitivă”. Susţinând în subsidiar şi guvernul lui Ion I.C. Brătianu, combate extrem de incisiv, recurgând adesea la pamflet, pe toţi cei care cereau intrarea imediată în război de partea Antantei, fie ei politicieni (Take Ionescu, N. Filipescu, Const. Mille), fie slujitori ai catedrei ori literaţi. La 18 octombrie 1914 <span class="CharOverride-2">A.</span> se retrage din redacţia „Serii”, pentru a pregăti apariţia unei publicaţii proprii. Aceasta va fi hebdomadarul „Cronica”, al cărui prim număr iese la 12 februarie 1915. „Direcţia” (politică) îi revenea lui, iar „direcţia literară” lui Gala Galaction. În paginile „Cronicii”, din care puţine se dedică poeziei şi prozei, sunt găzduiţi colaboratorii de la „Seara”, la care se adaugă câteva nume noi, precum Paul Zarifopol, Horia Bottea, Dragoş Protopopescu, Perpessicius ş.a. Fără să părăsească săptămânalul (ce apare până la 31 iulie 1916),<span class="CharOverride-2"> </span>din 15 octombrie 1915 <span class="CharOverride-2">A. </span>este de asemenea prim-redactor al ziarului „Libertatea”, care, prin platforma politică şi prin partea literară, secondează în fapt mai vechile publicaţii. Relaţiile cu Al. Bogdan-Piteşti, filogermanismul „Cronicii” şi îndeosebi al „Libertăţii”, precum şi faptul că toate colaborările erau destul de generos plătite au făcut ca directorilor să li se aducă – în presă şi în Parlament – acuzaţia că „s-au vândut” Puterilor Centrale. Atacurilor necruţătoare ale unor scriitori şi critici (Barbu Delavrancea, Const. Mille, Pamfil Şeicaru, E. Lovinescu, Corneliu Moldovanu), îndreptate mai ales contra lui Gala Galaction pentru că volumul său de proză tocmai fusese premiat de Academia Română, au primit riposte la fel de virulente. Însă Galaction se va retrage de la direcţia literară a „Cronicii” şi a „Libertăţii” în momentul în care <span class="CharOverride-2">A.</span> s-a dezlănţuit, la 13 martie 1916, şi împotriva prietenului comun N.D. Cocea, care scrisese un infamant pamflet la moartea reginei Elisabeta. Mobilizat, la intrarea României în război, <span class="CharOverride-2">A.</span> este repartizat iniţial la „completaşi” (soldaţi auxiliari), apoi la batalionul de jandarmi. Nu s-a retras cu acesta în Moldova, deşi luase în calcul eventualitatea, căci în noiembrie 1916 se căsătorise cu bucovineanca Paraschiva Burda, pentru a legaliza o relaţie veche de câţiva ani. Sub ocupaţie, începând din mai 1917 este redactor la oficiosul „Gazeta Bucureştilor”, în care semnează editoriale cu iniţialele T. şi T.A. ori cu pseudonimul Sigma. În vara anului 1918 părăseşte publicaţia comandaturii germane, pentru a intra ca redactor la ziarul marghilomanist „Steagul”; mai colaborează sporadic la nou-apărutele „Scena” şi „Renaşterea”. După instalarea noului guvern Ion I.C. Brătianu, în februarie 1919, <span class="CharOverride-2">A.</span> este arestat împreună cu alţi gazetari (Ioan Slavici, Dem. Theodorescu, D. Karnabatt ş.a.), învinuiţi de a fi lucrat pentru autorităţile de ocupaţie şi contra intereselor ţării. În urma procesului a fost condamnat la cinci ani de temniţă. Primea totuşi o liberare condiţionată de cinci zile, pentru a-şi căuta fiul fugit de acasă. Cu toate că îşi menţinea opinia privitoare la vinovăţia poetului-gazetar, N. Iorga a intervenit pe lângă rege pentru graţierea lui şi, în cele din urmă, ministrul de Justiţie Ştefan Cicio Pop a emis la 31 decembrie 1919 actul prin care <span class="CharOverride-2">A.</span>, închis la Văcăreşti, a fost amnistiat. În lunile următoare semnează versuri, articole şi însemnări din detenţie în „Cuvântul liber”, „Hiena”, „Izbânda”. Bunele relaţii întreţinute înainte de război cu personalităţi marcante ale Partidului Liberal, inclusiv cu prim-ministrul Ion I.C. Brătianu şi cu nepotul acestuia Ion Pillat, fac să i se încredinţeze în 1922 secretariatul de redacţie la revista „Cugetul românesc”, proiectată a fi ceea ce fuseseră „Convor&#173;birile literare” în epoca precedentă. Mensualul nu va rezista însă decât doi ani. Simultan, în aprilie şi mai 1923 <span class="CharOverride-2">A.</span> îşi asumă şi conducerea ziarului „Naţiunea”, pe care îl scrie aproape singur. Aici dă, între altele, <span class="CharOverride-1">Amintirile ierodiaconului Iosif</span>. Semnă&#173;tura i se regăseşte şi în alte publicaţii, precum „Umanitatea”, „Contimporanul”, „Inte&#173;gral”, „Gândi&#173;rea”, „Clipa”, „Lumea bazar”, „Adevărul literar şi artistic”, „Ţara noastră” ş.a. În „Cuvântul literar şi artistic”, în februarie 1925, îşi face cunoscută intenţia de a tipări prin subscripţie cinci volume de versuri şi proză – <span class="CharOverride-1">Cuvinte potrivite</span>, <span class="CharOverride-1">Cartea femeii frumoase</span>,<span class="CharOverride-1"> Cartea copiilor</span>, <span class="CharOverride-1">Cartea câinilor, a mâţelor, a oilor şi a caprelor</span> şi<span class="CharOverride-1"> Amintirile ierodiaconului Iosif</span>. Rezultatele subscripţiei nu au fost însă pe măsura aşteptărilor, încât debutul editorial mai întârzie doi ani. Ivit în vitrine în mai 1927, volumul <span class="CharOverride-1">Cuvinte potrivite</span> este întâmpinat cu elogii neobişnuite de majoritatea criticilor – E. Lovinescu, F. Aderca, Şerban Cioculescu, Pompiliu Constantinescu, Vladimir Streinu, G. Călinescu. Nu au lipsit totuşi unele contestaţii, venite atât din cercurile tradiţionaliste (G. Bogdan-Duică), cât şi din cele moderniste (Ion Barbu, Mircea Eliade). Ca şi în cazul lui Ioan Slavici, ostracizarea „colaboraţionistului” se face încă resimţită, astfel încât i se refuză Premiul Naţional de Poezie, fiind preferat Alfred Moşoiu. După ce vin pe lume copiii – Domnica (Mitzura) la 10 decembrie 1924 şi Iosif (Baruţu) la 28 decembrie 1925 –, <span class="CharOverride-2">A.</span> se hotărăşte să-şi construiască o casă „ca un schit” pe dealul Mărţi&#173;şorului, în vecinătatea fostei mănăstiri Văcă&#173;reşti. Construcţia, precum şi amenajarea împrejurimii (grădină, livadă, stupină şi vie) vor dura peste un deceniu şi, prin cheltuielile cerute, vor impune o intensificare a activităţii publicistice. În 2 februarie 1928 <span class="CharOverride-2">A</span>. scoate „Bilete de papagal”, „cea mai mică foaie tipărită de la Gutenberg până azi”, în care inserează poezii, proze scurte, articole, pamflete, tablete, note şi însemnări ale sale, dar şi ale multor confraţi consacraţi ori ale unor tineri în curs de afirmare. Colaborează destul de asiduu şi la alte periodice – „Kalende”, „Tiparniţa literară”, „Magazinul”, „Radio şi radiofonia”, „Progresul social”, „Secolul”, „Arta” – şi tipăreşte noi volume – <span class="CharOverride-1">Icoane de lemn. Din amintirile ieromonahului Iosif</span> (1929), <span class="CharOverride-1">Poarta neagră</span> (1930), <span class="CharOverride-1">Flori de mucigai</span> (1931), <span class="CharOverride-1">Cartea cu jucării</span> (1931), <span class="CharOverride-1">Tablete din Ţara de Kuty</span> (1933), <span class="CharOverride-1">Ochii Maicii Domnului</span> (1934). Deşi este încununat, în sfârşit, în 1934, cu Premiul Naţional pentru Poezie, împreună cu G. Bacovia, survin noi contestări ale valorii scrisului său. După „nu”-ul pronunţat de tânărul Eugen Ionescu, şi N. Davidescu se va strădui să demonstreze că autorul <span class="CharOverride-1">Cuvintelor potrivite</span> şi al <span class="CharOverride-1">Florilor de mucigai</span> este un „poet minor”. Cu rezultate notabile este respingerea tot mai sistematică venită din partea lui N. Iorga, acesta vituperând contra „decadentismului” şi a pornografiei pe care le răspândeşte în rândul tinerilor, ca şi Geo Bogza, H. Bonciu ş.a. În pofida înmulţirii detractorilor, colaborarea poetului şi a gazetarului <span class="CharOverride-2">A.</span> este căutată şi bine răsplătită de cele mai diverse periodice, între care „Vremea”, „Revista Fundaţiilor Regale”, „Cuvântul”, „Dimineaţa”, „Dreptatea”, „Ramuri”, „Săptămâna CFR”. În 1937–1938 scoate a treia serie a „Biletelor de papagal”. De sub tipar îi ies noi volume: <span class="CharOverride-1">Poezii</span> (1934, în colecţia „Mărţişor”), <span class="CharOverride-1">Cărticică de seară</span> (1935), <span class="CharOverride-1">Versuri</span> (o antologie lirică prin care se inaugurează seria „Ediţii definitive” a Fundaţiilor Regale, 1936), <span class="CharOverride-1">Cimitirul Buna-Vestire</span> (roman fantastic, 1936), <span class="CharOverride-1">Ce-ai cu mine, vântule?</span> (poeme în proză, 1937), <span class="CharOverride-1">Hore</span> (1939). După ce în 1939 trece printr-o mare cumpănă, fiind vindecat de doctorul Grigoriu-Argeş de o boală gravă şi foarte rară, <span class="CharOverride-2">A.</span> îşi duce la capăt gândul mai vechi de a-şi tipări singur cărţile. Proprietar al unei tipografii, achiziţionată mai de mult, el îşi ia în noiembrie 1941 şi brevet de tipograf-culegător. În altă editură totuşi iese al treilea roman, „poemul” <span class="CharOverride-1">Lina</span> (1942). Este prezent cu poezii, proze şi articole în unele reviste şi ziare unde mai scrisese, precum „Vremea”, în care susţine rubrica permanentă „Carnet”, dar şi în altele noi, cum sunt „Duminica”, „Claviaturi”, „Revista română”, „Ardealul”, „Gorjanul”, „Infor&#173;maţia zilei”. În cotidianul din urmă, în intervalul aprilie–octombrie 1943, are la dispoziţie un spaţiu titrat „Bilete de papagal”. Aici apare în mai articolul <span class="CharOverride-1">Voinicul</span>, care îi aduce o arestare de 24 de ore, iar în octombrie fulminantul pamflet antifascist <span class="CharOverride-1">Baroane</span>, în urma căruia este internat pentru aproape trei luni în lagărul de la Târgu Jiu. Marele capital simbolic asigurat de opera sa literară şi de curajul acestui gest nu a împiedicat interzicerea în februarie 1945 a noii serii a „Biletelor de papagal” şi nici un atac ce se voia devastator, iniţiat tot în februarie 1945 de Miron Radu Paraschivescu în ziarul comunist „România liberă”. Reacţia contra detractorului s-a materializat în acordarea, câteva luni mai târziu, a Marelui Premiu Naţional pentru Poezie. Acum colaborează asiduu la „Adevărul”, i se pune în scenă o piesă, <span class="CharOverride-1">Vera</span> (iniţial <span class="CharOverride-1">Siringa</span>), iar de sub tipar îi ies <span class="CharOverride-1">Manual de morală practică</span>, <span class="CharOverride-1">Bilete de papagal</span>, <span class="CharOverride-1">Versuri alese</span>, toate în 1946, şi <span class="CharOverride-1">Una sută una poeme</span> (1947). Volumul din urmă este retras din librării pe fondul noii campanii împotriva poetului, lansată tot de Miron Radu Paraschivescu, în martie 1947, în „Scânteia”, şi continuată tot acolo, în ianuarie 1948, de Sorin Toma, cu seria de articole <span class="CharOverride-1">Poezia putrefacţiei sau Putrefacţia poeziei</span>. De data aceasta, campania izbuteşte pe deplin, scriitorului interzicându-i-se să mai publice, iar opera sa fiind pusă la index. Represiunea se extinde şi asupra copiilor săi, Baruţu fiind exmatriculat de la universitate şi chiar închis o vreme. O relaxare survine în 1951, când i se îngăduie să dea o serie de traduceri din ruseşte, făcute în colaborare – <span class="CharOverride-1">Moloh</span> de A.I. Kuprin (1951), <span class="CharOverride-1">Fabule</span> de I.A. Krîlov (1952), <span class="CharOverride-1">Povestiri</span> de M. E. Saltîkov-Şcedrin (1952), <span class="CharOverride-1">Suflete moarte</span> de N.V. Gogol (I–II, 1954), ori din franceză – <span class="CharOverride-1">În floarea vieţii</span> de Anatole France (1953), <span class="CharOverride-1">Fabule</span> de La Fontaine (1954). În 1954 revine în librării cu volumul de poezii pentru copii <span class="CharOverride-1">Prisaca</span>, urmat apoi de altele: <span class="CharOverride-1">Pagini din trecut</span> şi <span class="CharOverride-1">1907</span> –<span class="CharOverride-1"> Peizaje</span> (1955), <span class="CharOverride-1">Cântare omului</span> (1956), <span class="CharOverride-1">Din drum…</span> şi <span class="CharOverride-1">Stihuri pestriţe</span> (1957). Anularea interdicţiei de semnătură este completată de autorităţi cu o serie de mari onoruri: e decorat cu Ordinul Muncii (1955), e ales membru al Academiei RPR (1955), i se acordă Premiul de Stat (1955), este ales în Comitetul Uniunii Scriitorilor (1956), face parte din delegaţia trimisă la Moscova pentru a prelua o parte din tezaurul ţării (1956), este ales deputat în Marea Adunare Naţională (1957) ş.a. Vitrinele librăriilor găzduiesc noile sale cărţi: <span class="CharOverride-1">Lume veche, lume nouă </span>(1958), <span class="CharOverride-1">Versuri</span> (1959, 1960), <span class="CharOverride-1">Tablete de cronicar</span> (1960), <span class="CharOverride-1">Frunze</span> (1961), <span class="CharOverride-1">Cu bastonul prin Bucureşti</span> (1961), <span class="CharOverride-1">Poeme</span> <span class="CharOverride-1">noi</span> (1963), <span class="CharOverride-1">Cadenţe</span> (1964), <span class="CharOverride-1">Răzleţe</span> şi <span class="CharOverride-1">Silabe</span> (1965), <span class="CharOverride-1">Ritmuri</span> (1966), <span class="CharOverride-1">Noaptea</span> şi <span class="CharOverride-1">Litanii</span> (1967) etc. În 1965, la împlinirea vârstei de 85 de ani, e sărbătorit ca poet naţional. Tot atunci, la Accademia dei Lincei, Rosa Del Conte îi propune candidatura la Premiul Nobel pentru Literatură, premiu ce se va acorda însă lui Mihail Şolohov. În acelaşi an i se decernează, prin Universitatea din Viena, Premiul Herder şi este ales membru al Academiei Sârbe de Ştiinţe şi Litere. La un an după moartea soţiei sale, scriitorul se stinge din viaţă; i s-au făcut funeralii naţionale, fiind înmormântat, conform dorinţei sale, în grădina casei de la Mărţişor. Postum au apărut alte volume cu inedite ale lui<span class="CharOverride-2"> A.</span> – <span class="CharOverride-1">Teatru</span>, <span class="CharOverride-1">Frunzele tale</span>, <span class="CharOverride-1">Crengi XC </span>ş.a. Începută în 1962, editarea integrală a operei, sub titlul <span class="CharOverride-1">Scrieri</span>, după un plan schiţat de <span class="CharOverride-2">A.</span> încă din 1947, se va încheia, cu volumul XLVI, abia în 2006. Altă ediţie apare din 2000, sub egida Academiei Române, în 2011 ajungând la volumul X.&#9;<span class="Semnatura">V.D.</span></p>
			<p class="Heuristica-BASE">La <span class="CharOverride-2">A.</span>, în poemele de debut din „Liga ortodoxă”, ecourile versurilor lui Eminescu („clara undă argintoasă reflectează alba lună”, „tainic cântă-n ulmul falnic singuraticul cinflor”...) întâlnesc fantasmele poeziei simboliste: „penumbra rubinie”, „hârcă”, „morminte”, „o stridentă simfonie”, „cimitir”, „volup&#173;tatea plutitoare”<span class="CharOverride-1"> </span>în varianta Macedonski. Maestrul adusese în poem privighetoarea, rozele şi liliacul, ucenicul invocă „turtureaua” şi „nenufarii”, „potire-nvoalte”,<span class="CharOverride-1"> </span>ca simboluri ale luminii matinale şi ale renaşterii cosmice: „În cer murea ultima stea şi se făcea lumina-naltă,/ Iar mici fiori de roze zori treceau uşori şi creţi pe baltă”. Unele versuri amintesc prin simţul decorativului şi fastul lor de poetica parnasianismului, preluată tot prin Macedonski. <span class="CharOverride-2">A.</span> de mai târziu nu va părăsi niciodată plăcerea de a descrie în chip fabulos liric obiectele, spaţiile închise, scutul, mitra, cristalul. La şaisprezece ani evocă odaia parfumată, catifeaua de aur-roşu, draperia cu crini sângeraţi şi, în acest decor, trupurile goale surprinse în spasmele încordării amoroase: „Lung vibrau în cuibul magic sărutările romane.../ Vineţeli arau grumajii, palpi&#173;tau plăceri profane.../ Roma veche-n Roma nouă renvia ca subt Cezar.../ Voluptatea era vie ca o flacără cumplită.../ Corpul, aprig, sfărâmase floa&#173;rea stinsă de ispită,/ Iar tablouri din perete îşi zâmbiseră bizar”. Versurile sunt surprinzător de bine articulate, ritmul lor este perfect şi rimele cad fără greş în poemele acestea juvenile în care adie aerul plin de arome şi se aud sunete de viori şi mandoline, ning petale de crin şi oftează turturelele şi privighetorile macedonskiene. Tânărul poet improvizează, în maniera Baudelaire şi Rimbaud, şi o poezie a corespondenţelor, dând notelor muzicale (poemul <span class="CharOverride-1">Do-Re-Mi) </span>o definiţie lirică. Nota<span class="CharOverride-1"> la </span>este, de pildă, un „colan de opale”, <span class="CharOverride-1">do </span>provoacă un „cântec de gală” într-o orchestră triumfală etc. Egiptul, pe care îl evocă şi Eminescu şi care este o temă curentă în poezia parnasienilor, intră sărbătoreşte, însoţit de un alai de culori, parfumuri de sicomori, nisipuri roşii şi spasme împietrite, şi în imaginarul tânărului Ion Theo. Nu lipsesc în aceste exerciţii lirice nevrozele lui Rollinat, incantaţiile verlainiene („nici un cuvânt, e vânt, e vânt”, „tuşeşte clopotul în turn/ vibrează lung: Saturn, Saturn” etc.) şi nici accentele poeziei de concepţie. În poemele din „Linia dreaptă” reveria funebră a simbolismului – ramura damnată – începe să acopere spaţiul liric. Părul iubitei este o „plantă de infern” sau „un crep de doliu”, femeia însăşi este comparată cu o „glastră funerară” şi extazul dragostei este însoţit de un glas de cucuvea (pasăre baudelairiană: „sous les ifs noirs qui les abritent,/ les hiboux se tiennent rangés/ ainsi que les dieux étrangers,/ dardant leur œil rouge. Ils méditent”). Apare acum Lia, de care va fi vorba şi în poemele ulterioare. Spectacolul iubirii se desfăşoară într-un decor lugubru. Într-o variantă târzie a poemului <span class="CharOverride-1">Litanii</span> poetul modifică substanţial versurile şi le dă acea fluiditate şi concreteţe specific argheziană. Iată o strofă despre iubire, singurătate şi moarte: „Sunt singur, Lie, şi e rău/ Şi plin de moarte-ntreg văzduhul/ Şi ploaia, baltă de otravă./ Aş vrea ca gura ta suavă/ Să-şi dea pe-aceste slove duhul,/ Să am alături carte capul tău”. În acest decor sumbru este chemată năluca pierdută în moarte (femeia iubită altădată) pentru a fi blestemată „cu glas de uragan”. Tehnica blestemului este deja anunţată. Apare şi Satan şi, odată cu el, simbolul demonismului şi râsul ironic. Universul este o „enigmă searbădă şi rece” şi iubitei emblematice (Lia) i se arată, baudelairian, imaginea hoitului ireversibil („că nervii tăi sunt roşi de viermi”). Femeile, în genere, sunt numite „potire cu venin” într-o <span class="CharOverride-1">Dedicaţie </span>în care pătrund, totuşi, aripi fragede de arhangheli şi „şoptiri vesperale” sub veghea unui gigant „Satan solitar”.<span class="CharOverride-1"> </span>E o imagine din 1910, când <span class="CharOverride-2">A. </span>debutează, în fapt, pentru a treia oară în „Viaţa socială”. Aici publică <span class="CharOverride-1">Rugă de seară</span>, întâiul poem în totalitate arghezian. Stilul propriu<span class="CharOverride-1"> </span>este deja format, şi el, pentru a-l cita pe G. Ibrăileanu, îi derutează enorm pe criticii vremii, nedecişi dacă se află în faţa unui mare poet sau a unui versificator cu simţurile dereglate. Rezumând: până a deveni cu adevărat „arghezian”, <span class="CharOverride-2">A. </span>parcurge o perioadă destul de lungă de exerciţii înverşunate, încearcă stilurile existente şi, pe măsură ce le ia în stăpânire, le dinamitează. Simbolismul, dominant în această fază de atelier, începe să se îndepărteze de modele şi să-şi construiască propriul spaţiu de desfăşurare. Ce se observă, întâi, este înnoirea vocabularului simbolist, „prozaizarea” lui sistematică. Nu toate combinaţiile îi reuşesc tânărului Ion Theo, dar subtilităţile tehnicii se pot deja constata într-un moment în care poezia posteminesciană merge prin George Coşbuc, Octavian Goga şi toată şcoala din jurul „Sămă&#173;nătorului” spre un neoromantism de tip rural, iar elevii lui Macedonski nu fac decât să-şi ilustreze maestrul. D. Anghel, Ion Minulescu, apoi G. Bacovia vor da în curând un stil şi o identitate simbolismului românesc. Pornind cam de la aceleaşi surse, <span class="CharOverride-2">A.</span> pregăteşte, de la douăzeci de ani, o altă viziune şi un alt limbaj liric. Are dreptate E. Lovinescu să spună că estetica lui, socotită de comentatori ca fiind de sorginte integral simbolistă, este în realitate antisimbolistă pentru că, dacă simbolul are „o tendinţă firească spre abstracţiune, pe care o împinge până la spiritualizarea matricei”, estetica lui <span class="CharOverride-2">A.</span> „procedează invers prin materializare”. Această disociere se vede însă mai târziu, după apariţia volumelor <span class="CharOverride-1">Cuvinte potrivite </span>şi <span class="CharOverride-1">Flori de mucigai</span>.<span class="CharOverride-1"> </span>Ciclul<span class="CharOverride-1"> Agate negre </span>şi versurile adiacente exprimă, deocamdată, o împotrivire tulbure, cu viziuni demonice şi funerare, evitând în chip suspect tema religiosului. Nu evită însă amestecul „macabrului cu senzualitatea”, cum observă tot E. Lovinescu. Asocierea acestor două universuri, vizibilă în <span class="CharOverride-1">Agate negre, </span>este în cea mai pură filiaţie baudelairiană. Când publică <span class="CharOverride-1">Rugă de seară, </span>Arghezi este deja pregătit pentru marea creaţie. Apariţia, în 1927, a volumului <span class="CharOverride-1">Cuvinte potrivite </span>a constituit o mare surpriză, deşi autorul era cunoscut în lumea literară, e drept, mai ales prin publicistica lui. Mihai Ralea nu ezită să-1 compare cu Eminescu, iar E. Lovinescu vede în el o sinteză superioară de tradiţionalism şi modernism românesc. Admiraţia nu e, totuşi, unanimă şi nu va fi niciodată. Ion Barbu îi contestă, într-un articol, lipsa de intelectualitate, iar mediile tradiţionaliste îl acuză de pornografie. Eugen Ionescu îi demontează în <span class="CharOverride-1">Nu </span>(1934) mecanismul retoric şi-i contestă originalitatea, apoi, tot contestând, începe să preţuiască poemele care până atunci îi păreau produsul abilităţii, nu al talentului. Criticii tineri – Perpessicius, Şerban Cioculescu, Vladimir Streinu, Pompiliu Constantinescu – îl admiră şi se bat, realmente, pentru a înfrânge inerţiile publicisticii conservatoare şi refuzul, oarecum firesc, al lumii didactice, scandalizată de îndrăznelile poetului. Dar ce poate fi aşa de scandalos în cele o sută de poeme din <span class="CharOverride-1">Cuvinte potrivite</span>?<span class="CharOverride-1"> </span>Mulţi acuză ermetismul, ambiguitatea imaginii, în fine, cei care cred că poezia trebuie să comunice totdeauna sentimente curate şi să folosească un limbaj cuviincios consideră „blestemele” un aten&#173;tat la morala publică. Critica autentică a primit însă cu mai multă înţelegere această poezie care înfruntă în mod curajos prejudecăţile estetice ale timpului şi nu ezită să vadă în <span class="CharOverride-2">A.</span> pe adevăratul creator al modernităţii româneşti. Volumul se deschide cu <span class="CharOverride-1">Testament </span>(51 de versuri), poem programatic şi emblematic în care toţi comentatorii descifrează estetica argheziană. Există, aici, într-adevăr, un manifest estetic, dar estetica depăşeşte cu mult sfera artei şi pune în discuţie totul: existenţa, rădăcinile, metafizica. Poem profetic, scris impecabil, cu o muzicalitate care aminteşte vuietul unei cascade îndepărtate. Sunt mai multe teme şi mai multe planuri care se adună şi se desfac în acest poem cu respiraţia grea şi sacadată. Primul fragment (sunt, în totalitate, cinci) are opt versuri, urmează, apoi, unul mai scurt (patru versuri), după care vine un text de optsprezece versuri dense, unde sunt concentrate toate temele mari ale poetului – tema tradiţiei, estetica urâtului, mobilitatea stilului, Cartea<span class="CharOverride-1"> </span>care adună, simbolic vorbind, „cenuşa morţilor din vatră”, adică suferinţa străbunilor şi graiul lor „muncit” sute de ani, în fine, complexitatea limbajului liric care face ca ocara<span class="CharOverride-1"> </span>să-mbie sau să înjure – într-o succesiune teribilă de versuri de o „lizibilitate” solemnă şi misterioasă, ca nişte versete biblice. Sunt versuri memorabile, citite şi citate de generaţii succesive: „Ca să schim&#173;băm, acum, întâia oară,/ Sapa-n condei şi brazda-n călimară,/ Bătrânii-au adunat, printre plăvani,/ Sudoarea muncii sutelor de ani./ Din graiul lor cu-ndemnuri pentru vite/ Eu am ivit cuvinte potrivite/ Şi leagăne urmaşilor stăpâni./ Şi, frământate mii de săptămâni,/ Le-am prefăcut în versuri şi-n icoane./ Făcui din zdrenţe muguri şi coroane./ Veninul strâns l-am preschimbat în miere,/ Lăsând întreagă dulcea lui putere./ Am luat ocara, şi torcând uşure/ Am pus-o când să-mbie, când să-njure./ Am luat cenuşa morţilor din vatră/ Şi am făcut-o Dumnezeu de piatră,/ Hotar înalt, cu două lumi pe poale,/ Păzind în piscul datoriei tale”. G. Călinescu a observat că în <span class="CharOverride-1">Testament </span>este mai mult decât o estetică, e „un aspect de bază al lumii, germinaţia eternă şi enormă; nu iubirea fiului pentru străbuni e tema, ci teribila sforţare pe care trebuie s-o facă natura pentru a obţine un rezultat”. Remarca este justă, totuşi ea simplifică şi se îndepărtează de ceea ce pare a fi esenţial în acest poem, şi anume, nu problema germinaţiei cosmice (ea este colaterală), ci tema Cărţii (în sens mallarmean) care nu e produsul unei biblioteci, o <span class="CharOverride-1">Carte a cărţilor</span>,<span class="CharOverride-1"> </span>ci „sudoarea muncii sutelor de ani”, hrisovul „robilor cu saricile, pline/ de osemintele vărsate-n mine”. <span class="CharOverride-2">A. </span>răstoarnă, aici şi pretutindeni, cel puţin în plan teoretic, un mit care, pornind de la Mallarmé, a fost impus în estetica secolului al XX-lea de Valéry: poezia este o Carte în care „se varsă” – pentru a folosi imaginea argheziană – osemintele spirituale ale cărţilor anterioare. <span class="CharOverride-2">A.</span> vede poezia lui ca o „îndreptăţire a ramurii obscure”, o izbândă şi o răzbunare în plan istoric, moral, social a generaţiilor dinainte, un efort la care participă (G. Călinescu are dreptate) şi materia în eternă germinaţie. „Hrisovul”,<span class="CharOverride-1"> </span>menit să devină o „treaptă”,<span class="CharOverride-1"> </span>un „căpătâi”,<span class="CharOverride-1"> </span>vine de departe, în timp, şi este „rodul durerii de vecii întregi”. El reprezintă un veritabil titlu de nobleţe, este un început<span class="CharOverride-1"> </span>(„ea e hrisovul vostru cel dintâi”) şi un îndreptar moral în centrul căruia se află un enigmatic „Dumnezeu de piatră”, construit din cenuşa morţilor din vatră: „Hotar înalt, cu două lumi pe poale,/ Păzind în piscul datoriei tale”. Imaginea „Dumne&#173;zeului de piatră”<span class="CharOverride-1"> </span>şi a „hotarului înalt”<span class="CharOverride-1"> </span>„cu două lumi pe poale” rămâne în poem voit ambiguă, ea poate sugera mai multe lucruri deodată. <span class="CharOverride-2">A.</span> ticluieşte în aşa fel lucrurile, încât cititorul se lasă sedus de ineditul şi frumuseţea metaforei şi nu mai caută să desluşească semantica precisă a cuvintelor. Mitul poeziei are, e limpede (cât de limpezi pot fi lucrurile în cazul poeziei argheziene), mai multe învelişuri, de la cel cosmic şi metafizic până la cel social şi moral. <span class="CharOverride-2">A.</span> precizează, aproape didactic, tehnica utilizată în <span class="CharOverride-1">Blesteme </span>şi, ulterior, în <span class="CharOverride-1">Flori de mucigai</span> („Din bube, mucegaiuri şi noroi/ Iscat-am frumuseţi şi preţuri noi”), tehnică, în punctul ei de pornire, baudelairiană, îmbogăţită însă, personalizată, transpusă într-un imaginar care adună inefabilele şi mizeriile lumii materiale şi morale într-o lirică vizionară, de o extraordinară concreteţe. Ea îşi determină şi destinatarul, lectorul,<span class="CharOverride-1"> </span>într-o ecuaţie stranie (Stăpânul<span class="CharOverride-1"> </span>„ca un ţap înjunghiat” şi Domniţa<span class="CharOverride-1"> </span>care suferă „întinsă leneşă pe canapea”). Două figuri misterioase într-un poem în care profetismul biblic se uneşte cu viziunea crâncenă a răzvrătirii. Poetul pune în mişcare, pentru a sugera această alianţă, o maşinărie uriaşă de fabricat imagini. E modul lui de a transpune orice idee, orice obiect – oricât de umil ar fi – într-un univers vizionar. S-a spus, pe drept cuvânt, că această carte de poeme, apărută la o vârstă când alţi poeţi încep să-şi redacteze memoriile, adună toate temele argheziene. E adevărat, dar pentru a avea o imagine clară a miturilor şi temelor trebuie să mai treacă încă aproape patruzeci de ani, răstimp în care autorul şi-a înzecit opera poetică şi a publicat, separat, un număr dublu de scrieri în proză unde miturile, subiectele, temele sunt reluate, iar fantezia argheziană se desfăşoară imprevizibil. În <span class="CharOverride-1">Cuvinte potrivite </span>se disting deja câteva mituri fundamentale. 1) Mitul estetic, sem&#173;nalat în <span class="CharOverride-1">Testa&#173;ment</span>,<span class="CharOverride-1"> </span>reluat apoi în mai toate cărţile, inclusiv în acelea publicate după 1960. El este asociat cu mitul poetului solitar şi răzvrătit, nepotrivit în veac cu nimeni, înger şi, deopotrivă, diavol, cum autorul se imaginează singur în acest portret: „Sunt înger, sunt şi diavol şi fiară şi-alte-asemeni/ Şi mă frământ în sine-mi ca taurii-n belciug,/ Ce se lovesc în coarne cu scânteieri de cremeni,/ Siliţi să are stânca la jug”. Asta în ceea ce priveşte plămădirea interioară care, poetic vorbind, reia vechiul model simbolist. <span class="CharOverride-2">A.</span> îi substituie, ulte&#173;rior, imaginea poetului-meşteşugar, cel care „fră&#173;mântă” mii de săptămâni cuvintele şi le preface, cum zice în <span class="CharOverride-1">Testament</span>,<span class="CharOverride-1"> </span>„în versuri şi icoane”. El respinge categoric fumurile poetului estetist, pier&#173;dut în lumea himerelor, abstras şi arogant. 2) Mitul htonic, acela care se află, exprimat programatic, în două capodopere: <span class="CharOverride-1">Belşug </span>şi <span class="CharOverride-1">Plugule</span>,<span class="CharOverride-1"> </span>apoi în atâtea alte poeme risipite în cărţile argheziene. Foarte cunoscut e tabloul formidabil în care plugarul apare profilat pe cer, iar, printre boi, se vede umbra divinităţii: „El, singuratic, duce către cer/ Brazda pornită-n ţară, de la vatră./ Când îi priveşti împiedecaţi în fier,// Par, el de bronz, şi vitele-i de piatră./ Grâu, popuşoi, săcară, mei şi orz,/ Nici o sămânţă n-are să se piardă./ Săcurea plugului când s-a întors/ Rămâne-o clipă-n soare ca să ardă./ Ager, oţelul rupe de la fund/ Pământul greu, muncit cu duşmănie/ Şi cu nădejde, până ce, rotund,/ Luna-şi aşază ciobul pe moşie.// Din plopul negru, răzimat în aer,/ Noaptea, pe şesuri, se desface lină,/ La nesfârşit, ca dintr-un vârf de caier,/ Urzit cu fire de lumină.// E o tăcere de-nceput de leat./ Tu nu-ţi întorci privirile-napoi./ Căci Dumnezeu, păşind apropiat,/ Îi vezi lăsată umbra printre boi”. Un poem foarte modern, de unde se poate deduce că nu subiectul este esenţial în poezie, ci modul în care e privit. <span class="CharOverride-1">Belşug </span>constituie,<span class="CharOverride-1"> </span>cu toate acestea, argumentul cel mai des invocat când se discută despre tradiţionalismul lui <span class="CharOverride-2">A.</span> Dacă prin tradiţionalism se înţelege un simţ special al naturii şi o atitudine de simpatie şi înţelegere faţă de civilizaţia satului arhaic, atunci <span class="CharOverride-2">A.</span> este, desigur, un tradiţionalist, ca şi Lucian Blaga de altfel. Scriind despre lumea ţărănească (faţă de care, în mod vizibil, are un adevărat cult), poetul schimbă însă tot sistemul de referinţă lirică. Aici este viziunea cosmică a ţăranului care duce brazda în cer, în sute de alte versuri apare imaginea lucrurilor care, cu partea lor cerească şi pământească, participă la o imensă, copleşitoare simfonie universală. 3) Lângă mitul htonic stă mitul universului mic<span class="CharOverride-1"> </span>(Ov. S. Crohmălniceanu îl numeşte pe <span class="CharOverride-2">A. </span>„poetul boabei şi al fărâmei”).<span class="CharOverride-1"> </span>Este vorba de o temă care revine (tema buruienilor<span class="CharOverride-1">, </span>ierburilor, gâzelor etc.) şi de un mare poet care ridică, după o veche tehnică romantică, amănuntul din sfera existenţei la o dimensiune cosmică. Reluând celebrele propoziţii ale lui Rimbaud, se poate spune că modernul <span class="CharOverride-2">A.</span> reinventează poezia, inspectând, înainte de orice, „nimicul nepipăit” al realului. În <span class="CharOverride-1">Cărticică de seară </span>programul este enunţat în mod direct: „am voit să umplu celule/ Cu suflete de molecule [...]/ să strecor pe un fir de aţă/ micşorată, subţiata şi nepipăita viaţă [...]/ Măcar câteva crâmpeie,/ Măcar o ţandără de curcubeie/ Măcar niţică scamă de zare./ Niţică nevinovăţie, niţică depărtare [...]/ Nimicul nepipăit să-l caut vrui/Acela care tresare/ Nici nu ştii de unde şi cum”. Din contemplarea acestei lumi umile iese poetul franciscan (de care vorbeşte Pompiliu Constantinescu), înfrăţit cu gâzele şi păpădiile, un mare liric al universului serafic, dar şi un uluitor poet al germinaţiei cosmice în lumea cartofilor, ca în <span class="CharOverride-1">Har</span>: „Îmbrăcaţi în straie de iască/ Sunt gata cartofii să nască./ S-au pregătit o iarnă, de soroc,/ Cu cârtiţele la un loc,/ Cu întunericul, cu coropijniţa şi râmele,/ Şi din toate fărâmele/ Au rămas grei ca mâţele,/ Umflându-li-se ţâţele./ Auzi?/ Cartofii sunt lehuzi”. 4) Poetul miraculosului naturii şi al graţiei divine revelate în tubercule, furnici, buruieni trăieşte laolaltă cu un aspru poet al apocalipsului<span class="CharOverride-1">. </span>E o temă esenţială în poezia lui <span class="CharOverride-2">A.</span> şi ea îl urmează, fidelă, în mai toate cărţile. De la Eminescu, nimeni nu a mai avut ca autorul <span class="CharOverride-1">Cuvintelor potrivite </span>(şi nici după el) o intuiţie atât de puternică a destrămării lumii materiale. Mitul morţii universului,<span class="CharOverride-1"> </span>aşadar mit eminescian (şi, în genere, romantic), din care lipseşte la <span class="CharOverride-2">A.</span> sentimentul grandorii escatologice, spectacolul măreţ al stingerii. În <span class="CharOverride-1">Triumful </span>materiile clocesc şi put, zările sunt mâncate de mucegaiuri, iar norii otrăviţi curg inestetic peste un tărâm bolnav: „Nu mai adie vântul în parcuri, parfumat,/ De ţâţele femeii, rămase fără lapte,/ Prunci orbi şi muţi, schelete şi sluţi ai spânzurat./ Albinele, din bozii, aduc la stupi otravă,/ Izvoarele-năcrite-s şi strugurii scămoşi./ Ca să-ţi ajungă ploaia, pune-n văzduh zăbavă/ Şi norii-n cheagul serii curg vineţi şi băloşi./ Nici o vioară nu mai pricepe să mai sune,/ Chiar stelele, sfinţite şi pure la-nceput,/ Au putrezit în bolta visărilor străbune/ Şi zările, mâncate de mucegaiuri, put”. Este viziunea care, sub forma imprecaţiei, se regăseşte în <span class="CharOverride-1">Blesteme </span>şi în <span class="CharOverride-1">Flori de mucigai, </span>dar şi în poemele de senectute. Blestemul are o tradiţie în poezia românească. D. Bolintineanu, V. Alecsandri (în <span class="CharOverride-1">Grui-Sânger), </span>Eminescu (în <span class="CharOverride-1">Gemenii, Rugăciunea unui dac) </span>îl folosesc. <span class="CharOverride-2">A.</span> i-a dat o mare strălucire lirică, asociind blestemul magic cu mitul destrămării universului, ocara cu imaginea degradării fiinţei. El născoceşte făpturi de iad şi cazne cumplite într-un peisaj de sfârşit de lume, cu stârvuri, bezne şi prăbuşiri de ceruri în fapt de seară, când luna „intra ca un taur cu cornu-n stihie”. Privelişte neagră în care timpul se stârveşte, iar aerul ustură ca oţetul, într-un poem care tulbură prin perfecţiunea lui formală: „Pe tine, cadavru spoit cu unsoare,/ Te blestem să te-mpuţi pe picioare./ Să-ţi crească măduva, bogată şi largă,/ Umflată-n sofale, mutată pe targă. [...]/ Iar ţie, jivină gingaş gânditoare,/ Să-ţi fie şezutul cuprins de zăvoaie./ Ficatul un cui să-ţi frământe./ Urechea să ţipe şi nasul să-ţi cânte./ Să-ţi crape măselele-n gură/ Şi dinţii cu detunătură./ Să-ţi pută sărutul, oftatul să-ţi pută,/ Mormânt cu mocirla stătută./ O unghie pe săptămână/ Să-ţi coacă la câte o mână,/ Şi-n zilele de sărbătoare/ Un deget şi de la picioare”. Perfor&#173;manţele poetului pot fi măsurate, mai bine, în <span class="CharOverride-1">Flori de mucigai </span>şi în poemele din jurul lor. Până atunci poate fi semnalată în <span class="CharOverride-1">Cuvinte potrivite </span>prezenţa unui alt mit, înrudit, în alt plan de percepţie, cu cel al morţii universului. 5) Mitul solitudinii mândre şi al precarităţii existenţiale a omului, mitul căutării unui „vreasc de rost”<span class="CharOverride-1"> </span>şi al negăsirii. Folosind formula unui filosof, s-ar spune că acest mit, care îmbracă o mie de forme şi altă mie de înţelesuri, reprezintă la <span class="CharOverride-5">A.</span> o perpetuă căutare de negăsire.<span class="CharOverride-1"> </span>O căutare şi o negăsire, în primul rând, de sine. Dar şi a sinelui în raport cu lumea din afară. O relaţie veche, o temă esenţială în poezie. <span class="CharOverride-2">A.</span> face din ea o interogaţie dramatică a spiritului şi, din răspunsurile aproximative, contradictorii, de multe ori negative, face un mit liric cu foarte multe implicaţii, de la simpla nelinişte existenţială la ideea de divinitate. Oriunde în <span class="CharOverride-1">Cuvinte potrivite </span>există o variantă a acestei teme şi, aproape sigur, o nouă construcţie metaforică, una care pe de o parte uimeşte prin originalitatea ei, pe de alta sporeşte ghemul de nelinişti. Iată <span class="CharOverride-1">Fiara mării, </span>variaţie pe tema omului „singur şi pieziş”, grăunte de nisip într-un univers ostil, reprezentat în cazul de faţă de stihia dezlănţuită a mării. Retorica lui <span class="CharOverride-2">A.</span> aduce un număr impresionant de metafore ale solitudinii aspre şi ale înverşunării de a înfrunta talazurile mării, beznele, şerpii, râmele, „fanaticii limbrici”,<span class="CharOverride-1"> </span>norii ameninţători. Puse în versuri croite impecabil, aceste imagini capătă forţă şi măreţie lirică: „Te iată iarăşi singur, în luntrea cât o scoică,/ Luptând în fundul zării cu norii mari din cer/ Şi legănat de mare, de fiară, ca de-o doică,/ Şi năbuşit în cântec de ţâţele-i de fier”. Tema este reluată, din altă perspectivă imagistică, în <span class="CharOverride-1">Nehotărâre</span>,<span class="CharOverride-1"> Doliu</span>,<span class="CharOverride-1"> Miez de noapte </span>şi, în fapt, în mai toate poemele care au atingere cu ideea destinului şi a condiţiei creatorului în raport cu „noroiul vremii”. O idee morală se desprinde din aceste poeme încărcate de metafore strălucitoare ca nişte pomi de Crăciun şi ea trimite la <span class="CharOverride-1">Biblie</span>: omul este singur în lume, lumea este strâmb făcută, pustiul îl învăluie, lighioanele îl ameninţă, semenii îl pândesc, gândirea lui se pierde în fum şi paşii lui rătăcesc pe „drumuri fără drum”, în fine, omul singuratic şi pieziş caută un „vreasc de rost” şi nu î1 află; se mulţumeşte cu crâmpeie de adevăr şi, a doua zi, o ia de la capăt într-o „îndârjire vie”. De oriunde ar porni, <span class="CharOverride-2">A.</span> ajunge într-un chip sau altul la acest mit fundamental. În <span class="CharOverride-1">Toamna</span>,<span class="CharOverride-1"> </span>delicat poem erotic, câteva versuri sar din metafora iniţială şi aduc în discuţie, din nou, ideea căutării de sine şi a neliniştii care o însoţeşte: „Mă-ndrept încet spre mine şi sufletul mi-1 caut/ Ca orbul, ca să cânte, spărturile pe flaut”. 6) În prelungirea acestui mit, greu de prins într-o formulă din pricina numeroaselor sale implicaţii existenţiale şi spirituale, se află altul, nu cu mult mai bine determinat, grupat în jurul sentimentului de teroare. O teroare având cauzalităţi multiple şi origini necunoscute. Criticii literari ai vremii i-au spus „teroarea mistică”.<span class="CharOverride-1"> </span>Se poate găsi o denumire mai potrivită, pentru că poemele care sugerează această frică abisală (<span class="CharOverride-1">Între două nopţi</span>,<span class="CharOverride-1"> Duhovnicească</span>, <span class="CharOverride-1">Schim&#173;nicie</span>)<span class="CharOverride-1"> </span>vin, într-adevăr, în atingere cu neliniştea de origine mistică, dar nu se identifică până la urmă cu ea. În jurul acestui mit se strâng mai multe fantasme, sugestii, intuiţii poetice. Sugestia, de pildă, a „timpului care trece pe lângă oră”,<span class="CharOverride-1"> </span>a secundei care se destramă şi a osemintelor trecutului pe care individul le poartă, în spate, oriunde ar fi şi orice ar face în lume. Sau fantasma „nopţii adânci”<span class="CharOverride-1"> </span>şi a „sufletului bolnav de oseminte de zei străini” în poemul <span class="CharOverride-1">Întoarcere în ţărână</span>. Ceva neştiut, necunoscut, doar bănuit trece pe lângă sufletul celui care este osândit să aştepte ceva ce nu mai vine şi să înţeleagă ceea ce nu se poate înţelege („îndemnul nenţeles”). Un lacăt uriaş stă la uşa acestei aspiraţii: „Lacăte, cine te-a închis/ La uşa marelui meu vis?/ Unde ni-i cheia, unde-i păzitorul,/ Să sfărâme zăvorul/ Şi să vedem în fundul nopţii noastre/ Mişcându-se comorile albastre?”. Aici pasul greoi care trece din timp în timp, iar în poemul <span class="CharOverride-1">Între două nopţi</span> fantasma singurătăţii, a urâtului cosmic şi a coborârii în timp, pusă în relaţie cu alt element, acela de „târziu în cer”,<span class="CharOverride-1"> </span>de timp cosmic înţepenit şi gol. Prezenţa Tatălui care împiedică revelarea misterului („rupe” lopata cu care robul sapă în odaia singurătăţii sale) şi a lui Iisus ce plânge în piscul de pământ dă o dimensiune, într-adevăr mistică, acestei căutări eşuate. Imaginea robului care vrea să-şi asume suferinţa lui Iisus şi vede că nu se poate este formidabilă: „Şi m-am întors prin timpuri, pe unde-am scoborât,/ Şi în odaia goală din nou mi-a fost urât.// Şi am voit atuncea să sui şi-n pisc să fiu./ O stea era pe ceruri. În cer era târziu”. <span class="CharOverride-1">Duhovnicească </span>– o capodoperă a lirismului arghezian – adună toate sevele, culorile şi sunetele acestei frici existenţiale şi cosmice, dublate de un sentiment copleşitor de teamă mistică. E, întâi, în poem o privelişte de apocalipsă (lucrurile „înnoptează” într-o atmosferă de putrezire generală), de moarte cosmică şi, în această atmosferă, cineva neştiut bate „în fundul lumii”<span class="CharOverride-1"> </span>şi umblă fără lumină prin livada robului înspăimântat: „Ce noapte groasă, ce noapte grea!/ A bătut în fundul lumii cineva./ E cineva sau, poate, mi se pare./ Cine umblă fără lumină,/ Fără lună, fără lumânare/ Şi s-a lovit de plopii din grădină?/ Cine calcă fără somn, fără zgomot, fără pas,/ Ca un suflet de pripas?/ Cine-i acolo? Răspunde!”. E „sufletul misterios al dezagregării”, cum scrie G. Călinescu, sau e o viziune mistică proiectată cosmic şi trăită<span class="CharOverride-1"> </span>în modul existenţial cel mai acut?. Poate fi numit, provizoriu, mitul suferinţei spirituale. 7) Mitul care trăieşte în vecinătatea <span class="CharOverride-1">Psalmilor, </span>dar nu se confundă cu problematica lor. <span class="CharOverride-2">A.</span> valorifică aici ceea ce el numeşte undeva „neliniştita patimă cerească”. E vorba de poetul religios <span class="CharOverride-2">A.</span> şi de relaţia, foarte complexă, cu ideea divinităţii. Acest aspect a stârnit cele mai vii controverse în critica literară. S-a pus, întâi, problema dacă poetul este sau nu un mistic autentic şi, pentru a afla răspunsul, a fost comparat cu Rilke, Claudel şi cu alţi autori europeni. Răspunsul e că <span class="CharOverride-2">A.</span> este un spirit religios, dar nu un poet mistic, există la el setea de divin,<span class="CharOverride-1"> </span>dar atitudinea lui generală faţă de această temă „nu se poate numi misticism, ci este mai mult efectul unei educaţii religioase în conflict cu realităţile vieţii şi cu datele ştiinţei” (E. Lovinescu). Alţi critici (Pompiliu Constantinescu) rezolvă dilema în sensul panteismului, subliniind faptul că în poemul arghezian transcendentul coboară,<span class="CharOverride-1"> </span>în timp ce la Blaga urcă. G. Călinescu vorbeşte de un „spiritualism [...] de mari efecte lirice”, iar, mai târziu, când tema religioasă devenise incomodă, criticii literari au ocultat-o şi au tradus simbolul căutării divinităţii prin simbolul căutării adevărului (Dumitru Micu). Discuţia, în sine, nu e esenţială, pentru că este neimportant dacă un poet e sau nu, teologic vorbind, un spirit religios autentic, important este doar ce comunică poezia şi sub ce forme lirice atunci când abordează tema divinităţii. Este cazul <span class="CharOverride-1">Psalmilor </span>arghezieni şi al altor poeme (numeroase) din această constelaţie. Dacă poemele se recitesc din acest unghi, se constată că ideea de divinitate are la <span class="CharOverride-2">A.</span> cel puţin patru accepţii: religioasă, gnoseologică, morală şi estetică,<span class="CharOverride-1"> </span>aşadar o pluralitate de sensuri. Poetul însuşi a sugerat aceste învelişuri vorbind, într-un vers, de „voia mea de bine, frumos şi adevăr”. Acceptând aceste rodnice ambiguităţi, se mai poate spune că <span class="CharOverride-2">A.</span> este un poet mistic? Ţinând seama că, după unii filosofi, misticul dă, nu cere, nu caută (oricum nu caută certitudini în privinţa lui Dumnezeu, pentru că nu se îndoieşte nici o clipă de existenţa lui), s-ar putea răspunde nu, pentru că un credincios adevărat nu pune credinţa la îndoială. El crede, nu cercetează. <span class="CharOverride-2">A.</span> tocmai acest păcat îl săvârşeşte: caută,<span class="CharOverride-1"> </span>vrea probe, semne, vrea să stea de vorbă cu Domnul pe care îl slujeşte, încearcă să se mântuiască prin cunoaştere. E mai religios un spirit care ştie<span class="CharOverride-1"> </span>decât unul care caută să ştie?<span class="CharOverride-1"> </span>Pentru poezie cazul din urmă este mai promiţător decât cel dintâi. <span class="CharOverride-2">A.</span> este, cu adevărat, neliniştit în patima lui cerească,<span class="CharOverride-1"> </span>nepotrivit cu toate în veac, inclusiv cu etica şi canoanele Bisericii Ortodoxe. Trebuie acceptat ca atare, iar poezia lui cu teme religioase trebuie judecată după alte criterii. El este un poet religios atipic şi<span class="CharOverride-1"> </span>comparaţia cu alţi poeţi, canonici,<span class="CharOverride-1"> </span>nu e în defavoarea lui. Asociază temei religioase (şi în aceasta constă originalitatea şi profunzimea lirismului său) mai multe lucruri, în primul rând un sentiment puternic de suferinţă existenţială. O suferinţă a spiritului care caută şi nu este sigur niciodată de ceea ce a găsit. <span class="CharOverride-2">A.</span> pune în acest scenariu (repetat la infinit) toate îndoielile, aşteptările, resemnările, revoltele, chiar şi smereniile sale, creând un spectacol liric extraordinar. Primul <span class="CharOverride-1">Psalm </span>din seria publicată în <span class="CharOverride-1">Cuvinte potrivite </span>este deja trufaş, „crâncen şi scârbit”, robul refuză „slava”<span class="CharOverride-1"> </span>şi se leapădă nestingherit de un mare simbol. O primă provocare a tăcerii divinităţii: „Vreau să pier în beznă şi în putregai,/ Ne-ncercat de slavă, crâncen şi scârbit./ Şi să nu se ştie că mă dezmierdai/ Şi că-n mine însuţi tu vei fi trăit”. A doua ipostază împleteşte trufia cu regretul şi supuşenia, dar nu de tot, din moment ce finalul poemului este atât de sceptic în privinţa posibilităţii ca robul („tâlhar de ceruri”) să vorbească, totuşi, cu Domnul său. O spovedanie din care nu a dispărut orgoliul, ceea ce, creştineşte vorbind, este un păcat, dar cât de frumos estetic: „Păcatul meu adevărat/ E mult mai greu şi neiertat./ Cercasem eu, cu arcul meu,/ Să te răstorn pe tine, Dumnezeu!/ Tâlhar de ceruri, îmi făcui solia/ Să-ţi jefuiesc cu vulturii tăria./ Dar eu râvnind în taină la bunurile toate,/ Ţi-am auzit cuvântul zicând că nu se poate”. Este un poem, din această sferă a imaginaţiei, tipic arghezian. Adică strălucitor, abil, memorabil, amestec de revoltă, dezamăgire şi cu o extraordinară viziune a păcatului lumesc. Mai departe setea de divin este însoţită de ideea unei teribile singurătăţi: robul se simte părăsit, uitat ca un copac pribeag în câmpie şi cere un semn că Dumnezeu nu s-a retras din lume: „Trimite, Doamne, semnul depărtării,/ Din când în când, câte un pui de înger”. Vrea ca Domnul să-i calce în bătătură, ca în timpurile biblice. Nu este exclusă nici posibilitatea retragerii din această cursă celestă care, pentru robul îndoielnic, este o „rece-ncruntată suferinţă”. O rugăciune zilnică, plină de speranţe şi dezamăgiri: „Şi te slujesc, dar, Doamne, până când?”. Întrebare primejdioasă pentru un credincios. Autorul o reia, sistematic, în <span class="CharOverride-1">Psalmi</span>,<span class="CharOverride-1"> </span>o am&#173;plifică şi îi dă chiar un caracter agresiv. E momentul contestaţiei totale: „Gura ta sfântă, toţi Părinţii ştiu,/ Nu s-a deschis decât ca să ne-njure [...]/ Eşti ca un gând, şi eşti şi nici nu eşti,/ Între putinţă şi-ntre amintire”. Oscilaţia între credinţă şi apostazie constituie axa <span class="CharOverride-1">Psalmilor </span>arghezieni, în jurul ei poetul construieşte un scenariu vast în care intră toate nuanţele rugăciunii smerite şi ale revoltei mândre. Când pare că lupta s-a încheiat şi că robul se resemnează, se observă, după oarecare vreme, că Sisif îşi urcă din nou bolovanul pe umăr şi caută să-1 ducă în vârful muntelui. În <span class="CharOverride-1">Frunze</span>,<span class="CharOverride-1"> Poeme noi</span>,<span class="CharOverride-1"> Crengi </span>ş.a. tema psalmistului revine sub diverse veşminte lirice şi însoţită de stări de spirit diferite. Aici robul pare a se certa cu Domnul, ca doi vecini care se ştiu de mult, în altă parte robul este hotărât să încheie socotelile, ridică glasul, protestează, vrea să sfărâme totul, începând chiar cu Dumnezeu, pe care l-a slujit cu credinţă. E punctul maxim al revoltei argheziene: „Încerc, de-o viaţă lungă, să stăm un ceas la sfat,/ Şi te-ai ascuns de mine de cum m-am arătat./ Oriunde-ţi pipăi pragul, cu şoapta tristei rugi,/ Dau numai de belciuge, cu lacăte şi drugi./ Învierşunat de piedici, să le sfărâm îmi vine;/ Dar trebuie,-mi dau seama, să-ncep de-abia cu tine”. „Necredincioşenia”,<span class="CharOverride-1"> </span>cu un cuvânt al lui N. Steinhardt, nu ţine, totuşi, mult. Peste câteva poeme, psalmistul revine la gânduri mai bune şi, spăsit, vrea să sărute „opinca de lumină” a lui Dumnezeu. Dialogul continuă şi nu se va încheia decât atunci când unul dintre partenerii acestui complicat joc de şah va dispărea fizic. Ce-i interesant în <span class="CharOverride-1">Psalmi </span>este nu atât problematica sacrului şi a tăgăduinţei sacrului (cu alte vorbe: tema religiosului), cât problematica umanului care o însoţeşte şi, în cele din urmă, o domină. Cea dintâi fantasmă este aceea a omului închis ca un mânz într-un „mare ocol”, încolţit din toate părţile, fără putinţă de scăpare. O imagine pe care <span class="CharOverride-2">A.</span> o multiplică şi o îmbogăţeşte în toate felurile cu retorica lui poetică inepuizabilă. Este de neînchipuit câte forme lirice poate să găsească pentru a sugera o lungă suferinţă a spiritului, a căutării de neaflare. Ideea divinităţii asociază, apoi, mai vechea viziune a dezastrului cosmic. Retrăgându-se din lume, Dumnezeu a lăsat-o pradă răului. Creaţia lui fragilă – omul – s-a degradat. Iată, într-un poem din <span class="CharOverride-1">Cuvinte potrivite</span>,<span class="CharOverride-1"> </span>un portret care aminteşte de tehnica din <span class="CharOverride-1">Blesteme </span>şi <span class="CharOverride-1">Flori de mucigai</span>: „Urechea lui închisă pentru graiuri/ Cu scamă s-a umplut, de mucegaiuri./ Gingia moale, înţărcată, suge,/ Ochiul porneşte blând să se usuce,/ În pântec spini, urzici şi aguride/ Dau ştiri de beteşugul ce-l ucide./ Creştetul gol poţi să-1 încerci/ Puhav subt pipăit, ca pe ciuperci./ Şi-i şubred ca o funie-nnodată,/ Cu căpătâiu-n barca înecată”. Aşadar, este <span class="CharOverride-2">A.</span> un poet religios, un poet mistic? Iar răspunsul e că <span class="CharOverride-2">A.</span> a corupt în chip fericit pentru poezie tema sacrului şi a creat o operă unică, în felul ei, în secolul al XX-lea, introducând masiv în problematica religioasă dramele existenţiale şi metafizice ale individului. 8) Trecând peste alte mituri (mitul erotic, de pildă) şi peste alte teme care se repetă, se ajunge la poemele din <span class="CharOverride-1">Flori de mucigai</span>, a căror tehnică fusese anunţată în <span class="CharOverride-1">Cuvinte potrivite </span>prin ciclul <span class="CharOverride-1">Blesteme. </span>Mulţi critici consideră această culegere de poeme inconfortabile capodopera lirică a lui <span class="CharOverride-2">A.</span>, oricum partea cea mai originală a creaţiei sale. Nu se înşală prea mult, deşi, la o privire atentă, se poate observa că numărul capodoperelor în opera lui <span class="CharOverride-2">A.</span> este mult mai mare şi că ele nu ocolesc volumele zise minore – <span class="CharOverride-1">Cărticică de seară</span>, <span class="CharOverride-1">Buruieni</span>,<span class="CharOverride-1"> Hore</span>. Cele 25 de poeme din <span class="CharOverride-1">Flori de mucigai </span>sunt,<span class="CharOverride-1"> </span>într-adevăr, neobişnuite pentru literatura română, o poezie – cel puţin până la data la care autorul publică acest ciclu liric – care ocoleşte, de regulă, zonele dubioase ale realului. <span class="CharOverride-2">A.</span> duce poezia română în puşcărie (fusese, el însuşi, deţinut) şi o sileşte să primească urâtul, răul, impudicul, sordidul, pe scurt, infernul existenţial din lumea galerelor. Iese o poezie în linie baudelairiană, cu o tehnică originală şi de o densitate lirică uluitoare. E. Lovinescu reţine nota obiectivă, epică „prin material [...], adâncirea psihologică” şi „realismul estetic” al ciclului. Totuşi, obiectivă,<span class="CharOverride-1"> </span>în sensul strict al cuvântului, poezia nu poate fi (cu atât mai puţin aici), epică<span class="CharOverride-1"> </span>– doar în şi prin subiectul ei, dar nu şi prin spiritul şi puterea ei de percepţie, în fine, nu poate fi vorba de o „adâncire psihologică”<span class="CharOverride-1"> </span>şi nici de „realism estetic” (acesta se poate recunoaşte în prozele argheziene) când e vorba de limbajul liric şi de viziunile pe care le poate crea. Adevărat este faptul că <span class="CharOverride-2">A.</span> schimbă oarecum în <span class="CharOverride-1">Flori de mucigai </span>instrumentele de expresie – în sensul că înnoieşte limba prin infuzia de vorbe măscăroase, argotice, trase însă în tuburi fine care le distilează – şi schimbă obiectul liric ca atare. Poetul solitar, îndârjit, neînţeles şi mândru, cu spiritul ca piscurile mari de piatră din <span class="CharOverride-1">Cuvinte potrivite</span>,<span class="CharOverride-1"> </span>se retrage oarecum din poem: lasă iniţiativa obiectului, nu introduce în poem, cum se întâmplă de obicei, problematica subiectului (creatorului) care observă şi asumă ceea ce observă. Iniţiativa aparţine, acum, „nepoeticului”<span class="CharOverride-1"> </span>pe care îl reclamase Baudelaire şi, după el, poeţii moderni. Ei vor să îngroape, cum zice Rimbaud, „arborele binelui şi al răului”<span class="CharOverride-1"> </span>şi abrogă estetica veche privitoare la lucruri poetice şi nepoetice. <span class="CharOverride-2">A.</span> îşi anunţase, în această privinţă, poetica în <span class="CharOverride-1">Testament </span>şi chiar mai înainte, în faza <span class="CharOverride-1">Agatelor negre. </span>În <span class="CharOverride-1">Flori de mucigai </span>pune în practică estetica urâtului şi o ilustrează liric în chip genial prin scene de viaţă, portrete, tablouri carcerale şi mici reflecţii morale în marginea lor. Există un nucleu epic în aceste poeme aspre, dar epicul intră într-un simbol liric general şi participă la crearea unei poezii de sugestie şi  atmosferă, crudă şi înţelegătoare totodată. Căci acest fapt este<span class="CharOverride-1"> </span>impresionant şi dă complexitate, profunzime lirică versurilor din <span class="CharOverride-1">Flori de mucigai</span>:<span class="CharOverride-1"> </span><span class="CharOverride-2">A.</span> foloseşte rar sarcasmul şi evită, de regulă, pamfletul care incriminează şi distruge obiectul liric; este flexibil, aici plin de cruzime, colo ironic, apoi duios şi plin de umor. Răul, urâtul, micul infern uman au părţile lor de candoare şi suferinţă autentică şi, dibaci, poetul ştie să le folosească pe toate în versurile sale „de groapă”, scrise „cu unghiile de la mâna stângă”, „pe întuneric”, cum spune în poemul liminar. E o estetică<span class="CharOverride-1"> </span>adecvată obiectului şi mesajului liric de acum: „Le-am scris cu unghia pe tencuială,/ Pe un părete de firidă goală,/ Pe întuneric, în singurătate,/ Cu puterile neajutate/ Nici de taurul, nici de leul, nici de vulturul/ Care au lucrat împrejurul/ Lui Luca, lui Marcu şi lui Ioan./ Sunt stihuri fără an,/ Stihuri de groapă,/ De sete de apă/ Şi de foame de scrum,/ Stihurile de-acum./ Când mi s-a tocit unghia îngerească/Am lăsat-o să crească/ Şi nu a mai crescut –/ Sau nu o mai am cunoscut”. Nu este limpede dacă „unghia îngerească” s-a tocit scriind o parte din aceste poeme neconvenţionale sau se tocise înainte ca autorul să coboare în aceste pivniţe ale infernului uman. Impresia este că latura îngerească nu e cu totul absentă. Se poate spune că marea poezie „îngereşte”<span class="CharOverride-1"> </span>obiectul oricât de decăzut, adică nepoetic ar fi. Ce urmează este un şir de scene sugestive <span class="CharOverride-1">(Pui de găi..., La popice</span>,<span class="CharOverride-1"> Lache</span>,<span class="CharOverride-1"> Şatra)</span>,<span class="CharOverride-1"> </span>mici naraţiuni lirice fioroase şi fabuloase, cu versuri memorabile. O babă hoaţă se linge pe buze „cu pofta de sânge a unei mâţe lehuze”, Pătru Marin, flăcău de sub Ceahlău, geme şi zbiară cuprins de streche erotică, „lungul”<span class="CharOverride-1"> </span>şi „scurtul”<span class="CharOverride-1"> </span>se bat încă pentru Gherghina, Lache stă închis de opt ani şi ceva pentru că a făcut farmece şi minuni, un tâlhar se deghizează în femeie şi atacă un ţăran care, isteţ, îl duce cu vorba până îl predă autorităţilor (<span class="CharOverride-1">Ucigă-l toaca</span>).<span class="CharOverride-1"> </span>Tehnică poetică de mare subtilitate,<span class="CharOverride-1"> </span>„par&#173;şivă”<span class="CharOverride-1"> </span>(cu o vorbă a lui <span class="CharOverride-2">A.</span>), în stare să sublimeze textul. Ea transformă o banală poveste de viaţă într-un mare simbol liric. Iată scena de o solemnitate biblică din <span class="CharOverride-1">Galere</span>,<span class="CharOverride-1"> </span>în care puşcăriaşii, legaţi de mâini şi de picioare, trec pe caldarâmul oraşului, cărând în loc de cruci lanţuri grele şi cătuşe pe drumul ce duce spre o prozaică Golgotă de câmpie: „O şchiopătare de vulturi căzuţi din stele/ Prin oţăţitul întuneric tare;/ O răstignire fără cruci şi fără schele./ O Golgotă şeasă, fără altare”. Sugestia de măreţie tragică reapare în poemul <span class="CharOverride-1">Morţii </span>sau în <span class="CharOverride-1">Ion Ion</span>,<span class="CharOverride-1"> </span>text emblematic, scris de un <span class="CharOverride-2">A.</span> răzvrătit, înverşunat împotriva „cioclovinelor”, un<span class="CharOverride-1"> </span>poet social care din când în când reactivează fantezia lui neagră şi justiţiară: „Departe de vatră şi prins de boieri,/ Departe de jalea mămuchii,/ Pe trupu-i cu pete şi peri,/ În cârduri sunt morţi şi păduchii”. <span class="CharOverride-1">Tinca </span>şi <span class="CharOverride-1">Rada </span>au intrat, ca multe alte poeme, în folclorul intelectual (mai exact: folclorul boemei intelectuale). <span class="CharOverride-2">A.</span> foloseşte oralităţile pitoreşti şi invectivele mahalalei şi nu se sfieşte să sugereze dulcile, concupiscentele violenţe sexuale. Iat-o pe trădătoarea Tinca pătrunsă de cuţitul îndrăgostitului Năstase: „Cine ţi-a frământat carnea de abanos/ Şi ţi-a băut oftatul mincinos?/ Cui i-ai dat, fă, să ţi-o cunoască/ Făptura ta împărătească?// Cine ţi-a dezlegat părul cu miros de tutun?/ Cine ţi-a scos cămaşa, ciorapul?/ Cine ţi-a îngropat capul,/ Nebun,/ În braţele lui noduroase, păroase,/ Şi te-a-nfrigurat fierbinte până-n oase?// Tu n-ai voit să spui/ Nimănui/ Unde înnoptai,/ Curvă dulce, cu mărgăritărel de mai!”. Şi, iată, nebunia erotică din <span class="CharOverride-1">Rada</span>,<span class="CharOverride-1"> </span>poem superb, deloc pornografic, cum au crezut unii comentatori. Nimic nu e obscen în aceste versuri senzuale, învăluitoare ca nişte mătă&#173;suri fine pe trupul unei Venere de mahala: „Şi-a dezvelit sărind/ Bujorul negru şi fetia./ Parcă s-a deschis şi s-a închis cutia/ Unui giuvaier, de sânge./ Ai pune gura şi-ai strânge.// Statuia ei de chihlimbar,/ Aş răstigni-o, ca un potcovar/ Mânza, la pământ,/ Nechezând./ Spune-i să nu mai facă/ Sălcii, nuferi şi ape când joacă,/ Şi stoluri şi grădini şi catapetesme./ Sunt bolnav de miresme./ Sunt bolnav de cântece, mamă./ Adu-mi-o, să joace culcată şi să geamă”.<span class="CharOverride-1"> </span>În ciclurile de poeme din <span class="CharOverride-1">Cărticică de seară </span>(devenită ulterior <span class="CharOverride-1">Versuri de seară)</span>,<span class="CharOverride-1"> </span>intitulate<span class="CharOverride-1"> Din Abecedar</span>, <span class="CharOverride-1">Mărţişoare</span>,<span class="CharOverride-1"> Buruieni</span>,<span class="CharOverride-1"> Hore, </span>poate fi regăsit poetul universului mic, poetul gâzelor şi al fărâmelor de curcubee risipite în iarbă. Un Francis Jammes combinat cu Francesco d’Assisi (legătură ce s-a făcut în critică) într-un decor valah şi balcanic, cu miniaturi executate de un pictor care îşi cunoaşte bine meseria. Un <span class="CharOverride-2">A.</span> feeric, un poet al sclipitorului,<span class="CharOverride-1"> </span>înfrăţit cu lucrurile umile, convins că au şi ele un rost în univers şi că sunt atinse de aripa divinităţii. În poemul <span class="CharOverride-1">Cuvânt </span>care deschide ciclurile din <span class="CharOverride-1">Versuri de seară </span>se află, în rezumat, o gramatică poetică pentru această carte de buzunar. În alt loc <span class="CharOverride-1">(Mă uit) </span><span class="CharOverride-2">A.</span> formulează în stil mai direct responsabilitatea creatorului faţă de „subţiata şi nepipăita viaţă”. Poetul, ca şi filosoful, îşi asumă sarcina lumii: „Câte puţin sunt dator,/ Fără să-mi fi dat nimic, tuturor –/ Şi lemnului uscat, şi bălţii stătute,/ Şi florilor, şi pietrelor, şi vitelor bătute,/ Şi oamenilor din răstignire./ Cu ce să plătesc nefire şi fire?”. Totul este subţire şi gingaş în această lirică agrestă, toate lucrurile şi fiinţele mici sunt bolnave de „slavă şi seninătate” şi participă la marea creaţie divină. Sfântul Francisc lăuda fratele vânt şi sora noastră natura, poetul român elogiază germinaţia obscură a cartofilor,<span class="CharOverride-1"> </span>nodul de broderie fină al vacii lui Dumnezeu,<span class="CharOverride-1"> </span>puiul de vânt, păienjeniţa, lăcusta, melcul şi toate celelalte „din fire şi nefire”. Mai întâi, lăcusta: „Mi-a umblat în păpădie/ O goangă cu pălărie/ Şi cămaşe stacojie./ Avea fuste şi manta/ Tăiate din catifea/ Şi pieptar cu solzi de ţiplă,/ Căptuşit c-un fel de sticlă”. Şi, iată, calomniata urzică<span class="CharOverride-1"> </span>în acest maiestos tablou câmpenesc: „În fiecare urzică/ A pus Domnul o mărgică/ Şi-a croit tulpini şi floare/ După soiuri de tipare/ Cu osârdnică migală,/ Să nu stea ţărâna goală” sau melcul<span class="CharOverride-1"> </span>care, somnoros şi urduros, are rostul şi îndreptăţirea lui în această parte ignorată a creaţiei divine: „Melcul urduros/ S-a făcut somnuros:/ Dintr-un fel de pămânţel,/ Pe care-l ştie el/ Şi cu un fel de meşteşug,/ Şi-a făcut un fel de belciug/ Sfredelit, găurit, învârtit –/ Şi s-a zidit/ Pe un an/ Într-un fel de pantof, dintr-un fel de porţelan”. La viaţa ei participă heruvimii cu braţele bucălate şi puii de îngeri. Chiar Domnul sau Cine ştie Cine, oricum o „făptură de şoaptă şi scamă”, trece prin această lume de miracole <span class="CharOverride-1">(A venit). </span>Într-o umorescă din <span class="CharOverride-1">Hore </span><span class="CharOverride-2">A.</span> povesteşte, în modul său inimitabil, facerea lumii (<span class="CharOverride-1">ABECE</span>).<span class="CharOverride-1"> </span>Dumnezeu nu prea ştie carte, se împiedică la citire şi amestecă lucrurile la aritmetică. Face lumina şi oamenii din „puţin scuipat şi tină” şi apoi, în joacă, toate câte există: „A-ntins cerul ca o coală/ În toată Tăria goală./ Însă pana nu scria./ A luat atunci o nuia/ Şi a însemnat cu ea,/ Cu argint, stea lângă stea. / Şi ca să vadă pe schele,/ A făcut şi cruci de stele”. Este latura copilărească, ludică a talentului extraordinar al lui <span class="CharOverride-2">A.</span>, rodul unui joc superior, cu o retorică perfectă, care ştie să se adapteze oricărei situaţii şi să acopere toate notele muzicale. În mijlocul feeriei agreste apar, deodată, versuri care trimit la celălalt <span class="CharOverride-2">A.</span>, cel din <span class="CharOverride-1">Psalmi </span>şi din poemele despre singurătatea aspră a creatorului. E ora tainelor şi a altor revelaţii: „Nămolurile tainelor toate/ Zac în mine răsturnate./ Luntrea târâtă de ele / Se loveşte de nuferi şi stele”, ora slabă când universul înserează şi miracolele se retrag, ruşinate, din faţa unui spectacol tragic: „Miroase a piatră şi ceară/ Şi ziua intră în seară./ Prin ceaţa mânjită cu humă/ Se micşorează carul cu paie de brumă [...]/ Azi n-are-nceput desluşit/ Şi parc-o zi de sfârşit./ Mâine va fi, nu va fi.../ Iată, Umbra, strânge orele aplecată”. Se cuvin studiate, separat, mitul timpului,<span class="CharOverride-1"> </span>mitul orelor care trec pe lângă timp, al „timpului otrăvit, răzimat de morminte” (<span class="CharOverride-1">De dincolo</span>), timpul stârvit, timpul în toate variantele posibile întâlnite, la toate vârstele creaţiei. În <span class="CharOverride-1">Versuri de seară</span>,<span class="CharOverride-1"> </span>în<span class="CharOverride-1"> Buruieni</span>,<span class="CharOverride-1"> Hore </span>timpul nu este, de regulă, răzleţit de oră, există o armonie între lucruri şi vreme, cineva le potriveşte şi le ocroteşte. În această atmosferă de graţie şi împăcare, de care nu e străină divinitatea, apare şi poezia căminului sau, mai precis, poezia fericirii casnice, reluată apoi în poemele de senectute. Erosul se desfăşoară acum în spaţiul unei conjugalitaţi rurale, cu nuanţe edenice. Al. Piru descoperă în astfel de versuri motivul din <span class="CharOverride-1">Cântarea Cântărilor</span>.<span class="CharOverride-1"> </span>E o temă pe care o ilustrase poetic, în modul lui mesianic, şi Ion Heliade-Rădulescu. <span class="CharOverride-2">A.</span> este mai aproape de lirismul pastoral al lui Francis Jammes în aceste versuri luminoase, de o senzualitate discretă, cuviincioasă: „Vrei tu să fii pământul meu/ Cu semănături, cu vii, cu heleşteu,/ Cu pădure, cu izvoare, cu jivini?”. După <span class="CharOverride-1">Hore </span>din 1939, ritmurile liricii se schimbă. Se schimbă, evident, şi istoria, şi poetul nu poate face abstracţie de complicităţile, de injustiţiile ei. Poemul revine la tema socială şi patriotică (în sens larg), iar autorul trece printr-o nouă detenţie în urma publicării pamfletului <span class="CharOverride-1">Baroane. </span>După război începe un nou ciclu al contestării lui <span class="CharOverride-2">A.</span> şi el ţine până târziu. Volumul <span class="CharOverride-1">Una sută una poeme</span> reia teme vechi şi aduce câteva accente noi, ludice, în creaţia lui lirică. Când revine, după o scandaloasă eliminare din câmpul literar şi, în genere, din viaţa socială, <span class="CharOverride-2">A.</span> încearcă să se adapteze vremurilor. Care nu sunt deloc favorabile spiritului liber al creatorului. Trecut prin multe, păţit, poetul face efortul de a-şi impune temele cu preţul unor compromisuri ideologice. Începe să se exprime, spun criticii (Al. Piru, de pildă), „cel de-al doilea Arghezi”. În curând, după 1960, acest al doilea <span class="CharOverride-2">A.</span> se dovedeşte a fi tot cel de totdeauna, obsedat de fantasmele sale. Până atunci publică <span class="CharOverride-1">1907 – Peizaje</span>,<span class="CharOverride-1"> </span>poeme hugoliene (pamflete în versuri), şi <span class="CharOverride-1">Cântare omului</span> –<span class="CharOverride-1"> </span>treizeci de poeme sociogonice, poeme didactice inegale ca valoare, în tradiţia lui Eminescu din <span class="CharOverride-1">Memento mori</span>.<span class="CharOverride-1"> </span>Unii critici le socotesc, azi, ca fiind compromiţătoare estetic şi moral pentru poet. Nu au dreptate. Dând deoparte ceea ce este de dat, se descoperă un poet social şi un poet de reflecţie în plină forţă, într-un stil, e drept, inactual (poezia didactică). Retorica lui <span class="CharOverride-2">A.</span>, în continuare fecundă, inventivă, reuşeşte să dea bătrânei formule lirice substanţă şi vitalitate. După 1960, când autorul publică aproape an de an câte o carte de poezie, se observă că el revine discret la miturile şi temele pe care le născocise şi, apoi, le urmărise (sau de care era urmărit) încă din tinereţe. O notă nouă: „frăgezimea coardelor înseninate”, poezia înserării în timp şi în univers, poezia melancolică a stingerii. O linişte şi o tristeţe bucuroasă, încolţite din când în când de angoasa plecării<span class="CharOverride-1"> </span>străbat aceste versuri crepusculare: „De ce-aş fi trist, că toamna târzie mi-e frumoasă?/ Prid&#173;voa&#173;rele-mi sunt coşuri cu flori, ca de mireasă./ Fereastra mi-este plină/ De iederi împletite cu vine de glicină./ Beteala şi-o desface la mine şi mi-o lasă,/ Când soarele rămâne să-1 găzduiesc în casă/[...]/ De ce-aş fi trist? Că nu ştiu mai bine să frământ/ Cu sunet de vioară urciorul de pământ?// Nu mi-e clădită casa de şiţă peste Trotuş,/ În pajiştea cu crânguri? De ce-aş fi trist? Şi totuşi...”. <span class="CharOverride-2">A.</span>  se  identifică în  bună parte cu  modernitatea românească. Nu a creat-o singur (există experienţa Bacovia, Blaga, Barbu, poezia avangardei etc.), dar el i-a dat lărgimea şi strălucirea cea mai mare. A înnoit temele şi a creat un limbaj care constituie, fără doar şi poate, un punct de reper. Cea dintâi mişcare pe care o face geniul arghezian în poezie este aceea de a-şi asuma sarcina lumii. El este poetul a toate,<span class="CharOverride-1"> </span>frumoase şi urâte, văzute şi nevăzute, poetice şi nepoetice. Doboară, prin această deschidere, o veche clasificare şi o veche prejudecată. Estetica lui, formulată în <span class="CharOverride-1">Testament </span>şi în numeroase tablete, porneşte de la ideea că urâtul, mizerabilul, umilul din existenţă pot rodi în poezie. Nu este un poet al progresului, în sens ideologic, şi prin aceasta el se îndepărtează de modernism, care cultivă ideea dezvoltării. E mai degrabă legat de tradiţie, cultivă, oricum, arhaicul, rusticul, lumea ţărănească şi, în genere, natura în sensul creaţiei originare. A scris, cu toate acestea, despre nevroza modernă şi a adus în versuri macabrul, freamătul urban, farmecul irmosului antonpannesc, savoarea şi culorile mediului balcanic. Este un poet de sinteză, zice E. Lovinescu. <span class="CharOverride-2">A.</span> este un poet, se poate spune azi mai limpede, pe deasupra şcolilor şi curentelor literare, prezent cu câteva elemente în toate şi, la numărătoarea finală, detaşat, în fapt, de toate. Seamănă, dar cu nici o şcoală poetică nu se identifică, pare a fi printre tradiţionaliştii vremii şi, în realitate, le subminează estetica. E în avangarda modernităţii, dar cultivă religiosul şi pune relaţia dintre om şi divinitate într-o formă şi cu un dramatism pe care poezia europeană nu le mai cunoscuse până la el. Scrie, apoi, poeme agreste sclipitoare şi dă ţăranului o aură cosmică. El iese din canon şi din doctrine, este şi nu este unde te-ai aştepta să fie. Un geniu verbal,<span class="CharOverride-1"> </span>un poet retoric,<span class="CharOverride-1"> </span>un liric<span class="CharOverride-1"> </span>„respins de Idee”,<span class="CharOverride-1"> </span>un meşteşugar<span class="CharOverride-1"> </span>care cântă la toate instrumentele şi în toate gamele, un virtuoz<span class="CharOverride-1"> </span>care abuzează de posibilităţile sale, cum sunt unii înclinaţi să creadă? <span class="CharOverride-2">A.</span> poate fi şi ceea ce cred unii că este, dar trebuie spus că el pune geniul verbal în slujba marii poezii şi foloseşte uşurinţa de a versifica pentru a-şi impune miturile, temele, fantasmele şi pentru a crea cu ele un univers în care, dacă păşeşti, observi că toate câte au fost în poezie ajung aici şi toate pornesc în poezie de aici, într-un chip sau altul. Asta dacă este vorba despre locul lui în istoria curentelor şi a şcolilor literare. Ca poet de sine stătător, <span class="CharOverride-2">A.</span> e unic şi esenţial în limba română modernă. Totul are la el ritm, o închidere şi o deschidere, o culoare şi o taină, într-o mitologie a seducţiei şi ambiguităţii.</p>
			<p class="Heuristica-BASE">Vastă, polemică şi sclipitoare, proza lui <span class="CharOverride-2">A.</span>, scrisă cu „harul scârbei”, cum precizează într-un rând autorul, amestecă toate genurile, de la poemul în proză – <span class="CharOverride-1">Ce-ai cu mine vântule?</span> şi desenul liric – <span class="CharOverride-1">Cartea cu jucării</span> la pamflet<span class="CharOverride-1"> </span>– <span class="CharOverride-1">Icoane de lemn, Poarta neagră</span>, <span class="CharOverride-1">Tablete din Ţara de Kuty, Bilete de papagal, Manual de morală practică</span> şi roman – <span class="CharOverride-1">Ochii Maicii Domnului</span>, <span class="CharOverride-1">Cimitirul Buna-Vestire</span>, <span class="CharOverride-1">Lina</span>. Elementul lor comun, excepţional, este stilul. Atât de original şi aşa de expresiv, încât G. Ibrăileanu spunea, pe la mijlocul anilor ’20 ai veacului trecut, că într-un fel se scria până la <span class="CharOverride-2">A.</span> şi altfel se scrie după el în limba română. Şi alţi critici literari sunt de părere că geniul arghezian se manifestă mai pregnant în aceste „tablete”<span class="CharOverride-1"> </span>sau „bilete” care, după cum spune autorul, sunt<span class="CharOverride-1"> </span>„nişte sinteze<span class="CharOverride-1"> </span>[care iau] accente de la vers, clarităţi de la satiră, arome şi culori de la poezie”. Adevărul este că adresa pamfletelor din <span class="CharOverride-1">Icoane de lemn</span>, <span class="CharOverride-1">Poarta neagră</span>, <span class="CharOverride-1">Tablete din Ţara de Kuty</span> nu se mai cunoaşte şi, citite azi de-a rândul, se observă că aluziile sau trimiterile directe (lumea clerului sau lumea politică) se pierd, toate, într-o adiţiune de desene fantastice care produc o impresie extraordinară de sublim în abjecţie şi degradare. <span class="CharOverride-1">Icoane de lemn </span>vizează lumea clericală românească pe care poetul a cunoscut-o bine, fiind el însuşi monah. Arma lui este crochiul îngroşat, detaliul grotesc studiat cu minuţie şi reprodus, apoi, în proporţii colosale, acumulând în desen atâtea elemente distructive, calomnioase, absurde, încât obţine o viziune înfricoşătoare şi, totodată, grandioasă a monstruosului, a caricaturalului. Trimiterea ce s-a făcut la arta asiatică nu este neîntemeiată. Călugării din <span class="CharOverride-1">Icoane de lemn</span> şi puşcăriaşii din <span class="CharOverride-1">Poarta neagră</span> coboară într-adevăr de pe zidurile palatelor indieneşti în smârcurile balcanice. Surpriza este că monstruosul, caricaturalul, grotescul se unesc în aceste alegorii şi portrete swiftiene cu suavul, delicatul, graţiosul în aşa chip, încât fantasticul negru se pierde, uneori, în notaţii lirice şi vizionare. Autorul lasă impresia că, detestându-le, îşi iubeşte victimele „discret şi paralel”, cum spune într-un rând despre Nicolae Iorga. Fratele Manole îngrijeşte de candelele din cimitir şi practică viciul solitar. Când este prins, răspunde inocent: „De, şi eu ca omul fără fomeie, cinstite părinte”. Schivnicul Meftodie este un critic acerb al imoralităţilor în lumea clericală, îndeosebi al păcatului preacurviei. Are o limbă care „înţeapă ca sârma, aţâţată de un cuget gâlcevitor: nimic nu e destul de curat şi de cinstit în mănăstire, şi nasului său sfinţit fiecare îi pute a preacurvie”. În timpul acesta, în nucul de lângă uşa bisericii, cotoiul său Constantin şi o pisică, ignorând totalmente morala schivnicului, slujesc alt tip de vecernie. Părintele Ghelasie, părintele Stelian Ghedeon, Tudose, Macarie, Pafnutie, Pahomie, Calinic şi alţii, inclusiv inclementul Meftodie, asistă cu interes la spectacolul din nuc şi încurajează frenetic agresiunile cotoiului Constan&#173;tin. Alegorie umoristică în stil arghezian: „– Constantine! zise părintele Stelian. – Nu te lăsa! – Dă-i, tată, dă-i! ziseră din gâtlej, înnăbuşit, bătrânii, scăpărând stoluri de scântei în ochii veştejiţi. Tinerii se uitau toţi în jos, visători şi sfioşi. – Dă-i! Dă-i! striga Melchisedec”. Acest „stil de cârmuire a condeiului” de la grotesc la suav şi de la monstruos la umoristic este de mare efect în scriitura argheziană. Punctele lui de referinţă sunt variate, ca şi căile de acces spre ele. Prezentarea unui interior mănăstiresc este făcută cu o minuţie de prozator realist dublat tot timpul de un sarcasm inteligent care cultivă în cititor suspiciunea. Un fel de „ironie chintesenţială”, cum zice poetul, înconjură aceste descrieri de mitre, cădelniţe, stihare, tiare, veşminte din Mitropolia Iaşilor. Şi, după descrierea lor, apare călugărimea într-o „reculegere asudată” şi, la urmă, mitropolitul Partenie, „cu un profil aristocratic de ţigan băiet frumos, care înşeală şi facilitează prepunerile ro&#173;mantice”. Îmbrăcat în odăjdii scumpe, mitropolitul înjură ca un birjar şi spune vulgarităţi ca o mahalagioaică la vârsta canonică. Un arhimandrit-predicator (<span class="CharOverride-1">Tibia ruptă</span>) se îmbată şi alunecă pe gheaţă, rupându-şi piciorul. Cercetat de doctori, se constată că arhimandritul cucernic doarme cu încălţările în pat şi nu se spală niciodată. Scoaterea veşmintelor de pe acest trup abandonat sălbăticiei este, atunci, o epopee în care se amestecă toate scârboşeniile realului. Prozatorul notează cu mare grijă fiecare detaliu. Efectul este fantastic. Un regal al derizoriului: „Arhimandritul îşi umpluse nădragii, pe dinăuntru, cu un excrement abundent, care trebuia evacuat înainte de sosirea medicului, pentru salvarea unei aparenţe. Noroc că totul se petrecuse în izmana de lână, care îmbrăca pe dedesubt trupul părintelui. Cu greutăţi infinite şi cu atenţii care, impuse de fractură, erau francamente respinse de sentimentul de scârbă, nădragul de lână a fost tras, aşa cum iese coca prăjită, în care s-a copt o şuncă în aluat. Mocirla se modelase de la genunchi până la şolduri, şi nădragii căzură grei, ca o jumătate de cadavru. Nu erau şervete. Cu şervete aduse, spălai, dintr-un lighean, urmele, dedesubtul cărora rămase un rapăn vechi intact. Arhimandritul nu se îmbăiase de câţiva ani, şi figura lui căpătase brusc animaţia sufocatului care se trezeşte la aer”. Proza pamfletară, vizionară, pe alocuri lirică din <span class="CharOverride-1">Icoane de lemn</span> se încheie cu patru scrisori către fratele Pafnutie, semnate Iero&#173;diaconul Iosif, naratorul, totodată numele de monah al lui <span class="CharOverride-2">A.</span> În total 73 de tablete, o specie sintetică pe care a inventat-o, concentrând genurile literare, de la pamfletul atroce la mici scene de viaţă culese îndeosebi din mediile marginale sau la desene în cărbune. Împreună, formează un vast tablou de un terifiant pitoresc al lumii bisericeşti şi impun o tipologie memorabilă în nuanţe negative. Este, întâi, „iclisiarhul”, lacom şi ipocrit, care se smereşte la utrenie, iar în apartamentul lui se îndoapă cu kilograme de şuncă şi plăcinte; este, apoi, părintele arhimandrit-predicator, e schivnicul cu vicii solitare, vin la rând călugării concupiscenţi şi bârfitori, retorii care silabisesc cuvintele la strană, credincioşii care dau acatiste suprarealiste, cerând lui Dumnezeu „să dezlege cununiile Anichii” sau să-l „depărteze pe Ioan de Asineta şi să-l întoarcă asupra Gherghinei”. O lume întunecată, privită prin viciile ei mărunte. <span class="CharOverride-1">Poarta neagră</span> este, până la un punct, un jurnal de detenţie. Naratorul se identifică pe faţă cu cel care scrie („trecutul meu, ascultă, nu am să mi-l tăgăduiesc, nici după ce un tribunal de popi m-a osândit pentru ceruri, nici după ce o poruncă m-a pedepsit pentru oameni”), iar spaţiul acestor pamflete nimicitoare este, acum, puşcăria, loc cunoscut direct de poet. Această experienţă este punctul de plecare al însemnărilor din <span class="CharOverride-1">Poarta neagră</span>, cele mai corozive, poate, din literatura geniului pamfletar care este <span class="CharOverride-2">A.</span> Cartea se deschide cu o diatribă adresată oraşului<span class="CharOverride-1"> </span>(metropolei) care cumulează păcatele biblice şi micile păcate obscure: un oraş fără sfinţi, cu biblioteci fără cititori, cu arhierei care sunt „negustori de acatiste şi de cadavre”, cu soţi imorali şi soţii care practică prostituţia, oraş cu copii lepădaţi, în fine, „un oraş obsedat de lubricitate”. În această notă vehement critică, cu accente profetic pedepsitoare, este scrisă întreaga carte. Obiectul ei inedit este lumea detenţiei, dar autorul nu rămâne tot timpul numai la ea. Urmărind rădăcinile răului, ajunge la „boierii” din afară, adică la miniştri, la capii Bisericii, oamenii politici, birocraţia justiţiei. Iese, la urmă, o tipologie mai vie şi mai variată, parcă, decât cea din <span class="CharOverride-1">Icoane de lemn</span>. Portretele sunt memorabile şi, într-o succesiune imprevizibilă, sunt fixate pe o pânză imensă. Un bătrân putred de bogat mănâncă pe ascuns ca să nu împartă bunurile sale cu colegii de celulă, un jurnalist avar şi stupid fură bucatele vecinului şi înghite lacom ca un şarpe, ocnaşii îşi fumează scrisorile şi rogojinile, la nevoie chiar şi părul; socialistul Nistor („ins în apogeu de stupiditate”) vrea să suprime teatrul şi muzica pentru că au infiltraţii burgheze; un poet puşcăriaş, care cântă azurul şi are reverii celeste, nu se spală, ca şi arhimandritul-predicator din <span class="CharOverride-1">Icoane de lemn</span>, şi este trimis periodic la baie şi la etuvă pentru a i se lichida jegul şi păduchii. Portretul lui este teribil: „Întotdeauna fiinţa lui exala un miros tare de lături cu ardei, şi-ţi închipuiai cu groază regiunea lui anală, ca un peizaj deranjat, în unda lui cleioasă, de mişcările profunde ale mormologilor misterioşi. Întotdeauna dinţii lui au fost negri ca abanosul, cu rădăcinile sempitern îngropate în mâzga groasă, şi verde ca un mucigai, a fostelor alimente, măcinate cu câţiva ani înainte. Carnaţia de ivoriu a poetului gingaş al ceţii şi al capelurilor lui Watteau şi Fragonard întotdeauna a puţit a hoit şi a saci cu viermi. Pantalonii lui au atârnat întotdeauna în noroi, rupţi pe margini ca o ţoală, lăbărţaţi din fese ca o traistă. Şi s-a remarcat cu oroare fructul abundent al pântecului, constipat de lene câte două săptămâni, deşertat în calâpuri compacte de câte zece kilograme, câte cinci şi şase calâpuri în porcelanul latrinii. Erau ca nişte mase mari de smochine pietrificate, cărămizii, fără forma clasică, lenitivă; căzute ca dintr-un sfincter rupt”. O acumulare de materii putrede şi o concentrare de negativităţi culese din detritusurile limbii, fixate cu o artă (arta unui mare pictor care desenează smârcurile, scârboşeniile lumii pentru a pune în valoare expresivitatea lor), în fine, o poetică a derizoriului şi a grotescului, o tehnică foarte precisă bazată pe ordonarea elementelor inestetice din lumea realului. În această galerie de figuri patibulare bestialitatea se uneşte, uneori, cu inocenţa. Ţăranul Petre Gutui şi-a omorât soacra pentru că îl supăra şi, ajuns în închisoare, face greva foamei. Moare, şi pe fişa lui medicală doctorii notează „de melancolie”. Mitică ţiganul, băiat voinic şi frumos, îşi fabrică în puşcărie viori din cutii de chibrituri şi practică, pe bani, pasiuni sodomice. Custodele închisorii este un fost luptător de circ, uriaş şi puternic ca Hercule. El practică o pedagogie a schingiuirii. Ion Câlţă, zis Alfons, zis Marghiloman, este hoţ de izmene de pe frânghie şi, când vorbeşte, jupoaie cuvintele („limba lui este răscoaptă, lipită-n fund, gelatinează cuvintele şi le băşică”), Iancu este nebun de-a binelea şi, când este în criză, pe faţa lui apar „mocirlele adânci ale sufletului”. În fine, în afara acestor portrete individuale, superioare estetic prin expresivitatea lor, se află şi picturi de grup. Scriitorul este, şi aici, un maestru de netăgăduit. Fantasmele din proza publicistică reapar şi în romanele lui <span class="CharOverride-2">A.,</span> numite de autor poeme<span class="CharOverride-1"> </span>şi socotite adesea nişte fabule dezvoltate. <span class="CharOverride-1">Ochii</span> <span class="CharOverride-1">Maicii Domnului</span> înfăţişează, cu mai mult epic decât celelalte şi fără accente acut pamfletare, iubirea mistică dintre fiu şi mamă (Sabina), dispărută după o viaţă plină de privaţiuni grele şi singurătăţi mândre. Fiul, ajuns matematician, îşi găseşte mântuirea în mănăstire. Unii critici au văzut în acest roman (neesenţial din punct de vedere estetic) o fabulă morală în care intră şi elemente din biografia poetului. O prezumţie greu de primit azi la lectură. Oricum, textul nu trebuie citit în această cheie. Romanul cuprinde digresiuni în care se regăseşte geniul verbal arghezian, cum este aceea despre sanatoriul de nebuni. <span class="CharOverride-1">Lina</span> este romanul cel mai puţin reuşit estetic. Eroul lui, Ion Trestie, este lucrător într-o fabrică de zahăr, are aspiraţii de ordin spiritual şi moral, şi, într-o lume sufocată de abjecţiuni, întâlneşte o fiinţă curată, Lina. Epica şi simbolistica romanului sunt convenţionale. Excepţională este, în schimb, fabula swiftiană <span class="CharOverride-1">Cimitirul Buna-Vestire</span>,<span class="CharOverride-1"> </span>socotită de E. Lovinescu „satiră macabră cu sens obscur<span class="CharOverride-1"> </span>[…], apă tare de ironie şi de umor forţat”, iar de negaţionistul Eugen Ionescu „un pamflet spiritual şi apocaliptic”. Autorul i-a zis, întâi, roman, apoi poem.<span class="CharOverride-1"> Cimitirul Buna-Vestire</span> nu este, în fond, nici una, nici alta. Cuprinde 68 de tablete în bună parte autonome, opera unui caligraf impecabil şi vizionar. Fiecare tabletă e, în sine, o mică, admirabilă capodoperă de limbă şi de fantezie neagră. Tabletele sunt distribuite în trei părţi în funcţie de obiectul (mediul) predilect: lumea din afară (socială, politică, morală), lumea tăcută a cimitirului (cu morţii şi viii care îi vizitează) şi, la urmă, într-o zonă indecisă, lumea comună peste care năvălesc, ca o imensă oaste de strigoi, cei ridicaţi din morminte. <span class="CharOverride-2">A.</span> este în toate situaţiile inspirat, limbajul este strâns şi atingător, satira bate spre absurd şi, din loc în loc, cedează locul unui poem luminos şi profund (de pildă, lumina cimitirului sau portretul unor adolescente). Există un fir epic în acest poem vizionar, dar nu este esenţial şi nu determină creaţia din interior. Rolul epicii este să adune, ca firul de aţă, mărgelele tabletelor, înrămate fiecare în parte ca nişte gravuri şi expuse pe perete. Intriga este simplă şi, de la un punct, previzibilă: Unanian, zis Gulică, este un tânăr intelectual care, după lungi amânări, îşi trece doctoratul într-o disciplină umanistă şi aşteaptă ca naşul său, Ministrul, să-i ofere un post corespunzător. Naşul îi aduce însă de două ori pe an câte o cutie de bomboane şi îl duce, în privinţa postului, cu vorba. Unanian este însurat cu Matilda, femeie aprigă şi frumoasă, are mai mulţi copii şi aşteaptă altul; în fine, tânărul doctor scrie cărţile Ministrului şi solicită nu răsplata jertfei patriotice, ci un sprijin minim pentru a căpăta o slujbă. Ministrul îi oferă în cele din urmă postul de intendent la Cimitirul Buna-Vestire. Doctorul în umanioare acceptă pentru că nu are încotro, spre disperarea nevestei care visa altă carieră intelectuală de la cel cu care se însoţise. Unanian observă atent noul mediu în care intră şi notează (nu el, personajul, ci naratorul din spatele lui) modul în care, în preajma morţii, continuă nebuniile, zădărniciile şi comediile lumii din afară. Avocatul Doda vrea pentru soţia lui, moartă de mult, „flori mai potrivite”, ulei de măsline pentru candelă (ulei „numai franţuzesc”) şi, în genere, solicită numai lucruri scumpe. „Nu mă uit la preţ”, îi spune el intendentului Unanian, „vreau ca soţia mea să aibă ce-i trebuie”. A avea ce trebuie pentru un mort este un lucru absurd. Dar absurdul este elementul pe care îl speculează prozatorul. Acelaşi avocat doreşte ca lumânările să fie de ceară curată, fără parafină, iar colivele să fie făcute din grâu arnăut, cu nuci şi multe cofeturi dulci. Ca să fie sigur că uleiul franţuzesc nu va fi substituit, avocatul aduce două bidoane, unul pentru intendent, altul pentru candela de la mormântul soţiei. Un medic îşi conduce fostul pacient spre cimitir şi se plânge că mortul i-a rămas dator o sută optzeci de mii de lei. Deviza lui este „să ceri mult, să sperii bolnavul, să înspăimânţi familia”. O doamnă vizitează des cimitirul şi aspiră să devină spălătoare de cadavre. Bucuria ei este să participe la înmormântări. Are ochii „imposibil de verzi”, este elegantă, vine la cimitir în limuzină şi, după cât se pare, este pianistă. E un personaj straniu care a mai intrat în literatură, în proza lui Ion Vinea. Viziunii pamfletare îi este substituită în partea a treia a acestei fabule vitriolante o viziune, dacă nu explicit metafizică, oricum o viziune în care pătrunde, destabilizator, miracolul biblic. Poliţiştii arestează într-o zi doi indivizi suspecţi care pretind că au murit cu două secole în urmă. Cazurile de înviere se înmulţesc şi, speriate, autorităţile creează un consiliu care să-i judece pe inculpaţi. Prezent la acest conclav, Unanian asistă la dezbateri aprinse între procurori şi repre&#173;zentanţii Bisericii şi la procesul unor delincvenţi care se cheamă Eminescu, Cantemir, Alexandru cel Bun etc. Ipoteză absurdă urmărită în implicaţiile ei cotidiene. Biserica respinge vehement miracolul Învierii, zicând că nu e încă timpul, nu au apărut semnele prevestitoare divine, procurorul încearcă să aplice regulamentar codul penal, „înviaţii” – tot mai numeroşi – încep să ocupe ţara celor vii, în fine, armata trage în umbrele ieşite din cimitirele patriei şi gloanţele nu au efect. <span class="CharOverride-2">A.</span> înfăţişează cu minuţie acest mic apocalips, atent mai ales la reacţiile autorităţilor lumeşti. G. Călinescu crede că poetul a fost inspirat de cazul de la Maglavit (revelaţiile ciobanului Petrache Lupu), ceea ce nu e sigur. Sigur este doar faptul că ficţiunea argheziană atacă o mare, copleşitoare temă (tema „lumii de apoi”, tema Învierii) cu foarte puţine argumente livreşti. Într-un loc autorul trimite la <span class="CharOverride-1">Biblie</span> şi la <span class="CharOverride-1">Apocalipsă</span>, dar tot el spune că temele sale sunt „de peste Biblie şi Apocalips”. Prozatorul schimbă, aici, accentele scriiturii. În locul „harului scârbei”, se exprimă un har mai complex, în care intră o nuanţă de spaimă şi sfinţenie. Miracolul Învierii naşte, la început, neîncredere, apoi provoacă o explozie a superstiţiilor, pentru ca, după o vreme, o boală ciudată să îi cuprindă pe toţi. Un fel de moarte a sufletului asociată cu un sentiment de inconsistenţă şi zădărnicie a lumii. Fabula se încheie într-un poem formidabil al morţii cosmice, poem din sfera psalmilor, transcris într-o pagină epică memorabilă: „La învierea morţilor adevărul este că nimeni nu mai are încredere în chemarea şi nici în drepturile lui. Judecătorul se îndoieşte de judecata ce-o face, gânditorul de gândul ce-l gândeşte, şi temnicerul nu ştie ce ţine închis în temniţa lui. [...] S-a ştirbit marginea tuturor paharelor vieţii, s-a pitit trestia şi s-a chircit, se-ncovoaie suliţa, ruginită, din părete. Adevărul leapădă sabia, dreptatea o refuză. Unde sunt războinicii? Şşşt! Sufletul a murit, umblaţi în vârful picioarelor: trecem prin camera lui de mort, prin cimitirul lui. Ai auzit cum se desfac şi gândurile şi cum se răscoace şi miezul cuvintelor? Uite-le cum fug şi gândurile şi cuvintele şi credinţele, împleticite şi valvârtej, ca o flotă de gângănii. Unde-i gândul meu, unde-i credinţa mea, unde-i bărbăţia mea? Au murit”. Fabula argheziană are şi o încheiere mai lumească: procurorul care îi judecă pe inculpaţi (înviaţii), suspicios prin natura profesiunii lui, descoperă că trebuie să judece toată istoria ţării şi să îi bage pe toţi viii şi morţii la puşcărie. De pe crucea aşezată pe masa judecăţii, Iisus confirmă miracolul şi, după această revelaţie, procurorul fuge în mulţimea cuprinsă de delir. Discursul apocaliptic se termină, astfel, într-o nedeterminare calculată, ca de altfel toate poemele religioase ale lui <span class="CharOverride-2">A.</span> Şi, la drept vorbind, cum s-ar putea încheia o carte în care este vorba de învierea morţilor şi de Judecata de Apoi, realizată nu de o instanţă divină, ci de nişte indivizi neîncrezători în miracolele promise de cărţile sfinte? Morala acestei fabule apocaliptice se bazează pe ideea că, în zădărnicia zădărniciilor, omul trebuie să conteze pe bunătate şi iubire. <span class="CharOverride-2">A.</span> a<span class="CharOverride-2"> </span>scris şi piese de teatru (notabilă este <span class="CharOverride-1">Seringa,</span> cu note acide despre lumea medicală), a tradus din Baudelaire, Molière, Rabelais şi din fabulele lui Krîlov. El este, probabil, personalitatea cea mai puternică din literatura română a secolului al XX-lea.</p>
			<p class="Heuristica_CITAT">Lipsa sa de facilitate îi încarcă sufletul până la o tensiune neobişnuită. Când i se întâmplă câteodată să izbucnească, întrece chiar efectul dorit. Expresia e grea de toată apăsarea sunetului reţinut atâta vreme. Atunci cuvintele poetului sunt neîntâlnite, formulele sale sunt excesive, epitetele sunt rare, pline de sensuri neîntrebuinţate încă. Săgeata e trimisă mai departe de spaţiile bătute, fiindcă coarda arcului e prea mult întinsă. Izbucnirea atinge terenuri virgine. Neexplorate încă, trece dincolo de ceea ce poetul vrea să spună, cuvântul merge fatal, dus de o mişcare oarbă şi lepădat dincolo de unde ne e obiceiul să mergem toţi ceilalţi. O scânteie care atinge vârfuşorul de fosfor al unui chibrit produce o slabă licărire, dar lipită de grămada unui praf de puşcă, azvârle în aer oraşe întregi ori stânci nedezlipite.</p>
			<p class="Heuristica_CITAT ParaOverride-1">Încurcat şi enervat mereu de rezistenţa pe care i-o pune expresia, d. T. Arghezi se opinteşte odată brusc, sfarâmă toate lanţurile şi spune mai tare şi mai minunat decât oricine ceea ce are de spus. Să citească oricine un rând de d. T. Arghezi. Va simţi atunci din ce rezervă iniţială de forţă pleacă cuvântul totdeauna încordat, cu toată comprimarea care l-a apăsat. Coarda care-l trimite nu e niciodată flască. El pleacă rar, dar totdeauna porneşte încărcat ca un cocoş de puşcă.</p>
			<p class="Heuristica_CITAT_semnat">MIHAI RALEA</p>
			<p class="Heuristica_CITAT">Tudor Arghezi începe a răsări, în acţiunea sa directă şi indirectă, la toate cărările, răscrucile şi cotiturile poeziei şi prozei româneşti. Un lingvist va fi chemat, peste câteva decenii, să măsoare, ştiinţific, întinderea revoluţiei formale stârnite în scrisul românesc prin cuvântul nou, cu care a răscolit limba pietrificată de ieri. Filologii, cu aceleaşi metode obiective, şi cu aparate de precizie apropiate, vor calcula importanţa de istorie literară a poeziei argheziene.</p>
			<p class="Heuristica_CITAT_semnat">ŞERBAN CIOCULESCU</p>
			<p class="Heuristica_CITAT">Când spunem că drama conştiinţei argheziene este exclusiv mistică, nu trebuie să dăm un conţinut limitat acestei expresii; mistica sa se creează dialectic, se configurează contradictoriu şi, dacă va ajunge la starea de beatitudine (treapta ultimă, purificatoare, a oricărei conştiinţe mistice), aceasta se va întâmpla numai după descoperirea vieţii înseşi ca formă manifestată a misterului…</p>
			<p class="Heuristica_CITAT_semnat">POMPILIU CONSTANTINESCU</p>
			<p class="Heuristica_CITAT">Universul său substanţial, sensul de exploraţie metafizică al viziunilor, intelectualitatea fără cadre raţionale ale acestei lirici, iată chestiunile adevărate. Rezultatul cercetării este zguduitor. Cine va asculta până la înfiorare solemnul <span class="CharOverride-6">Testament</span>? <span class="CharOverride-6">[…]</span> Al doilea aspect profund al poeziei lui Arghezi, în afara oricărei poziţii noţionale, este sentimentul de oscilare materială între două lumi cu densităţi deosebite, cerul şi pământul. E vorba, dar, nu de antiteza de concepte ideal – real, ci de un proces, văzut în planul poeziei, de metamorfoză, de osmoză între spiritual şi material, amândoi termenii luaţi ca momente îndepărtate ale aceleiaşi materii.</p>
			<p class="Heuristica_CITAT_semnat">G. CĂLINESCU</p>
			<p class="Heuristica_CITAT">Poezia argheziană, ca şi elementele de artă poetică exprese din prozele sale, ne oferă profilul unei poetici pe care o putem desena sub tripla ipostază a transfigurării, revelării şi întrupării. Versurile (mai curând decât reflecţiile) ne prezintă, ca în filigran, lineamentele unei poetici a fecundităţii şi, fireşte (căci toate valorile îşi au contravalorile lor în acest univers poetic), a sterilităţii. În sfârşit, publicistica poetului <span class="CharOverride-6">Cuvintelor potrivite</span> abundă în notaţii diverse din care se poate extrage, prin cristalizare, concentratul unei ideaţii poetice şi estetice. Dar nu trebuie să uităm, schiţând epura acestei poetici, că Arghezi poetul nu s-ar fi identificat, până în cele din urmă, cu nici unul din aceste profiluri. Proteu nu se lasă surprins într-o unică înfăţişare. Să nu înţelegem prin proteismul poetului o metamorfoză continuă a sa. Urmărite în timp, expresiile din care deducem poetica lui Tudor Arghezi nu ne surprind printr-o evoluţie spectaculoasă. Dimpotrivă. Parcă dintru început, anumite dominante sunt prezente, şi ele ne vor petrece până la epuizarea în timp a creaţiei poetului.</p>
			<p class="Heuristica_CITAT_semnat">NICOLAE BALOTĂ</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Cuvinte potrivite</span>, Bucureşti, 1927; <span class="CharOverride-1">Icoane de lemn. Din amintirile ierodiaconului Iosif</span>, Bucureşti, 1929; <span class="CharOverride-1">Poarta neagră</span>, Bucureşti, 1930; <span class="CharOverride-1">Flori de mucigai</span>, Bucureşti, 1931; <span class="CharOverride-1">Cartea cu jucării</span>, Bucureşti, 1931; <span class="CharOverride-1">Cuvinte potrivite şi… încrucişate</span>, Bucureşti, 1933; <span class="CharOverride-1">Tablete din Ţara de Kuty</span>, Bucureşti, 1933; <span class="CharOverride-1">Ochii Maicii Domnului, </span>Bucureşti, 1934; <span class="CharOverride-1">Poezii</span>, Bucureşti, 1934;<span class="CharOverride-1">Cărticică de seară</span>, Bucureşti, 1935; <span class="CharOverride-1">Cimitirul Buna-Vestire, </span>Bucureşti, 1936; <span class="CharOverride-1">Versuri</span>, Bucureşti, 1936; ed. 2, Bucureşti, 1940; ed. 3, Bucureşti, 1943; <span class="CharOverride-1">Ce-ai cu mine, vântule? Povestirile boabei şi ale fărâmei</span>, Bucureşti, 1937; <span class="CharOverride-1">Hore</span>, Bucureşti, 1939; <span class="CharOverride-1">Lina</span>, Bucureşti, 1942; <span class="CharOverride-1">Eminescu</span>, Bucureşti, 1943; <span class="CharOverride-1">Bilete de papagal</span>, Bucureşti, 1946; <span class="CharOverride-1">Manual de morală practică</span>, Iaşi, 1946; <span class="CharOverride-1">Versuri alese</span>, Bucureşti, 1946; <span class="CharOverride-1">Una sută una poeme</span>, Bucureşti, 1947; <span class="CharOverride-1">Prisaca</span>, Bucureşti, 1954; <span class="CharOverride-1">Pagini din trecut</span>, Bucureşti, 1955; ed. îngr. G. Pienescu, pref. autorului, Bucureşti, 1956; <span class="CharOverride-1">1907–Peizaje</span>, Bucureşti, 1955; <span class="CharOverride-1">Cântare omului</span>, Bucureşti, 1956; <span class="CharOverride-1">Din drum…</span>, Bucureşti, 1957; <span class="CharOverride-1">Stihuri pestriţe</span>, Bucureşti, 1957; <span class="CharOverride-1">Cartea mea frumoasă</span>, Bucureşti, 1958; <span class="CharOverride-1">Versuri alese</span>, Bucureşti, 1958; <span class="CharOverride-1">Lume veche, lume nouă</span>, Bucureşti, 1958; <span class="CharOverride-1">Versuri</span>, pref. Mihai Beniuc, Bucureşti, 1959; <span class="CharOverride-1">Versuri</span>, pref. Mihai Ralea, Bucureşti, 1960; <span class="CharOverride-1">Versuri şi proze</span>, pref. Paul Georgescu, Bucureşti, 1960; <span class="CharOverride-1">Tablete de cronicar</span>, pref. D. Micu, Bucureşti, 1960; <span class="CharOverride-1">Versuri</span>, Bucureşti, 1961; <span class="CharOverride-1">Frunze</span>, Bucureşti, 1961; <span class="CharOverride-1">Cu bastonul prin Bucureşti</span>, Bucureşti, 1961; <span class="CharOverride-1">Scrieri</span>, vol. I–XXXIII, Bucureşti, 1962–1983, vol. XXXIV–XXXVIII, îngr. Mitzura Arghezi, Bucureşti, 1985–1988, vol. XXXIX–XLVI, îngr. Mitzura Arghezi şi Traian Radu, Bucureşti, 1994–2006; <span class="CharOverride-1">Poeme noi</span>, Bucureşti, 1963; <span class="CharOverride-1">Cadenţe</span>, Bucureşti, 1964; <span class="CharOverride-1">Răzleţe</span>, Bucureşti, 1965; <span class="CharOverride-1">Silabe</span>, Bucureşti, 1965; <span class="CharOverride-1">Animale mari şi mici</span>, Bucureşti, 1965; <span class="CharOverride-1">Versuri lungi</span>, pref. D. Micu, Bucureşti, 1965; <span class="CharOverride-1">Ritmuri</span>, Bucureşti, 1966; <span class="CharOverride-1">Versuri</span>, I–II, Bucureşti, 1966; <span class="CharOverride-1">Noaptea</span>, Bucureşti, 1967; <span class="CharOverride-1">Litanii</span>, Bucureşti, 1967; <span class="CharOverride-1">Teatru</span>, Bucureşti, 1968; <span class="CharOverride-1">Frunzele tale,</span> Bucureşti, 1968; <span class="CharOverride-1">Crengi,</span> Bucureşti, 1970; <span class="CharOverride-1">Poezii</span>, Bucureşti, 1970; <span class="CharOverride-1">XC. Poeme inedite</span>, îngr. Mitzura şi Baruţu T. Arghezi, Bucureşti, 1970; <span class="CharOverride-1">Versuri</span>, I–II, îngr. şi postfaţă G. Pienescu, pref. Ion Caraion, Bucureşti, 1980; ed. 2, Bucureşti, 1985; <span class="CharOverride-1">Tudor Arghezi. Autoportret prin corespondenţă</span>, îngr. şi pref. Barbu Cioculescu, Bucureşti, 1982; <span class="CharOverride-1">Opere</span>, I–X, îngr. Mitzura Arghezi şi Traian Radu, pref. Eugen Simion, Bucureşti, 2000–2011; <span class="CharOverride-1">Anii tăcerii</span>, îngr. Baruțu Arghezi și Doina Arghezi, cuvânt înainte Aurel Ardelean, postfaţă Mirel Anghel, Arad, 2010. <span class="CharOverride-2">Traduceri: </span>F.M. Dostoievski, <span class="CharOverride-1">Amintiri din casa morţilor</span>, Bucureşti, 1912; I.A. Kuprin, <span class="CharOverride-1">Moloh</span>, Bucureşti, 1951 (în colaborare cu R. Vasiliu); I.A. Krîlov, <span class="CharOverride-1">Fabule</span>, Bucureşti, 1952; M.E. Saltîkov-Şcedrin, <span class="CharOverride-1">Povestiri</span>, Bucureşti, 1952 (în colaborare cu O. Panaitescu); Anatole France,<span class="CharOverride-1"> În floarea vieţii</span>, Bucureşti, 1953; N.V. Gogol, <span class="CharOverride-1">Suflete moarte</span>, I–II, Bucureşti, 1954 (în colaborare cu Ionel Ţăranu, N.D. Gane şi Rostislav Donici); La Fontaine, <span class="CharOverride-1">Fabule</span>, Bucureşti, 1954; Bertolt Brecht,<span class="CharOverride-1"> Ana Fierling şi copiii ei</span>, Bucureşti, 1957; Molière, <span class="CharOverride-1">Comedii. Mizantropul. George Dandin sau Soţul păcălit. Avarul. Domnul de Pourceaugnac</span>, Bucureşti, 1964; [François Rabelais, Paul Verlaine, Rimbaud, Baudelaire, Teophrast, La Fontaine, I. A. Krîlov], în <span class="CharOverride-1">Scrieri</span>,<span class="CharOverride-1"> </span>V,<span class="CharOverride-1"> </span>Bucureşti, 1964; [Walt Whitman, Ilya Ehrenburg, N. Mizin], în <span class="CharOverride-1">Frunzele tale</span>, Bucureşti, 1968; [D.I. Fonvizin, Tristan Bernard, Bertolt Brecht], în <span class="CharOverride-1">Teatru</span>,<span class="CharOverride-1"> </span>Bucureşti, 1968.</p>
			<p class="Heuristica___m_RPR"><span class="CharOverride-2">Repere bibliografice:</span> Al. Macedonski, <span class="CharOverride-1">Poezie şi poeţi contemporani</span>, „Liga ortodoxă”, 1896, 4; Ibrăileanu, <span class="CharOverride-1">Opere</span>, III, <span class="CharOverride-1">422–423</span>, IV, X, <span class="CharOverride-1">349–351</span>, <span class="CharOverride-1">459–462</span>; Chendi, <span class="CharOverride-1">Pagini</span>, <span class="CharOverride-1">581–584</span>; Al. Macedonski, <span class="CharOverride-1">Printre constelaţii şi pleiade</span>, RP, 1912, 277; Fundoianu, <span class="CharOverride-1">Imagini</span>,<span class="CharOverride-1"> 205–215</span>;<span class="CharOverride-1"> </span>Lovinescu, <span class="CharOverride-1">Scrieri</span>, I, <span class="CharOverride-1">408–419</span>,<span class="CharOverride-1"> </span>IV, <span class="CharOverride-1">590–609</span>, V, <span class="CharOverride-1">159–164</span>,<span class="CharOverride-1"> </span>VI, <span class="CharOverride-1">150–158</span>,<span class="CharOverride-1"> 253–255</span>;<span class="CharOverride-1"> </span>Davidescu, <span class="CharOverride-1">Aspecte</span>,<span class="CharOverride-1"> 237–241</span>,<span class="CharOverride-1"> 442–449</span>; Şerban Cioculescu, <span class="CharOverride-1">Argheziana</span>, Bucureşti, 1985; Călinescu, <span class="CharOverride-1">Opere</span>, I, <span class="CharOverride-1">163–172</span>, <span class="CharOverride-1">788–793</span>,<span class="CharOverride-1"> 1001–1003</span>, II, <span class="CharOverride-1">383–386</span>, <span class="CharOverride-1">802–803</span>, <span class="CharOverride-1">879–884</span>, <span class="CharOverride-1">929–931</span>,<span class="CharOverride-1"> </span>III, <span class="CharOverride-1">200–205</span>,<span class="CharOverride-1"> 218–222</span>,<span class="CharOverride-1"> 715–720</span>,<span class="CharOverride-1"> </span>IV, <span class="CharOverride-1">506–507</span>, <span class="CharOverride-1">877–911</span>,<span class="CharOverride-1"> </span>VI, <span class="CharOverride-1">825–830</span>,<span class="CharOverride-1"> </span>IX, <span class="CharOverride-1">897–905</span>, X, <span class="CharOverride-1">134–137</span>, <span class="CharOverride-1">895–897</span>; Barbu, <span class="CharOverride-1">Opere</span>,<span class="CharOverride-1"> </span>II, <span class="CharOverride-1">17–29</span>,<span class="CharOverride-1"> 35–38</span>; Aderca, <span class="CharOverride-1">Contribuţii</span>,<span class="CharOverride-1"> </span>I, <span class="CharOverride-1">5–9</span>,<span class="CharOverride-1"> 611–614</span>,<span class="CharOverride-1"> 784–791</span>,<span class="CharOverride-1"> </span>II, <span class="CharOverride-1">31–34</span>,<span class="CharOverride-1"> 42–48</span>,<span class="CharOverride-1"> 543–544</span>,<span class="CharOverride-1"> 573–580</span>; Perpessicius, <span class="CharOverride-1">Opere</span>, III, <span class="CharOverride-1">214–226</span>,<span class="CharOverride-1"> </span>IV, <span class="CharOverride-1">115–120</span>,<span class="CharOverride-1"> 314–318</span>, V, <span class="CharOverride-1">67–72</span>,<span class="CharOverride-1"> 211–216</span>,<span class="CharOverride-1"> </span>VI, <span class="CharOverride-1">300–303</span>,<span class="CharOverride-1"> </span>VII, <span class="CharOverride-1">110–114</span>,<span class="CharOverride-1"> 142–145</span>,<span class="CharOverride-1"> 239–242</span>, XI, <span class="CharOverride-1">325–328</span>,<span class="CharOverride-1"> 359–363</span>,<span class="CharOverride-1"> </span>XII, <span class="CharOverride-1">330–331</span>,<span class="CharOverride-1"> 349–350</span>,<span class="CharOverride-1"> 373</span>,<span class="CharOverride-1"> 386–387</span>; Ionescu, <span class="CharOverride-1">Război</span>, I, <span class="CharOverride-1">21–24</span>,<span class="CharOverride-1"> 72–79</span>,<span class="CharOverride-1"> 103–105</span>,<span class="CharOverride-1"> 292–294</span>,<span class="CharOverride-1"> </span>II, <span class="CharOverride-1">130</span>,<span class="CharOverride-1"> 270</span>; Ralea, <span class="CharOverride-1">Scrieri</span>,<span class="CharOverride-1"> </span>II, <span class="CharOverride-1">177–189</span>,<span class="CharOverride-1"> 448–449</span>;<span class="CharOverride-1"> </span>Streinu, <span class="CharOverride-1">Pagini</span>, I, <span class="CharOverride-1">11–23</span>,<span class="CharOverride-1"> 130–135</span>,<span class="CharOverride-1"> </span>II, <span class="CharOverride-1">7–21</span>,<span class="CharOverride-1"> 235–237</span>, III, <span class="CharOverride-1">7–27</span>,<span class="CharOverride-1"> </span>IV, <span class="CharOverride-1">7–18</span>,<span class="CharOverride-1"> 100–101</span>; Ionescu, <span class="CharOverride-1">Nu</span>,<span class="CharOverride-1"> 5–57</span>;<span class="CharOverride-1"> </span>Iorga, <span class="CharOverride-1">Ist. lit. cont.</span> (1934),<span class="CharOverride-1"> </span>II, <span class="CharOverride-1">234–235</span>,<span class="CharOverride-1"> 241–244</span>,<span class="CharOverride-1"> 289</span>,<span class="CharOverride-1"> 291–292</span>,<span class="CharOverride-1"> 295–296</span>,<span class="CharOverride-1"> 323</span>; Sebastian, <span class="CharOverride-1">Jurnal</span>,<span class="CharOverride-1"> 220–224</span>,<span class="CharOverride-1"> 243–250</span>; Şuluţiu, <span class="CharOverride-1">Scriitori</span>,<span class="CharOverride-1"> 57–68</span>,<span class="CharOverride-1"> 177–197</span>;<span class="CharOverride-1"> </span>D. Caracostea, <span class="CharOverride-1">Prolegomena argheziană</span>, Bucureşti, 1937; Munteano, <span class="CharOverride-1">Panorama</span>,<span class="CharOverride-1"> 275–283</span>; Ivaşcu, <span class="CharOverride-1">Confruntări</span>,<span class="CharOverride-1"> </span>I, <span class="CharOverride-1">269–316</span>,<span class="CharOverride-1"> </span>II, <span class="CharOverride-1">301–337</span>,<span class="CharOverride-1"> </span>III, <span class="CharOverride-1">171–194</span>;<span class="CharOverride-1"> </span>G. Călinescu, <span class="CharOverride-1">Tudor Arghezi</span>,<span class="CharOverride-1"> </span>Iaşi, 1939; Pompiliu Constantinescu, <span class="CharOverride-1">Tudor Arghezi</span>,<span class="CharOverride-1"> </span>Bucureşti, 1940; Călinescu, <span class="CharOverride-1">Ist. lit. </span>(1941),<span class="CharOverride-1"> 724–736</span>,<span class="CharOverride-1"> Ist. lit.</span> (1982), <span class="CharOverride-1">808–819</span>; Vianu, <span class="CharOverride-1">Opere</span>, III, <span class="CharOverride-1">129–135</span>,<span class="CharOverride-1"> 475–503</span>, V, <span class="CharOverride-1">224–234</span>,<span class="CharOverride-1"> 543–548</span>; Șerban Cioculescu, <span class="CharOverride-1">Introducere în poezia lui Tudor Arghezi</span>, București, 1946; Ov. S. Crohmălniceanu, <span class="CharOverride-1">Tudor Arghezi</span>, Bucureşti, 1960; Mihail Petroveanu,<span class="CharOverride-1"> Tudor Arghezi, poetul</span>, Bucureşti, 1961; Tudor Vianu, <span class="CharOverride-1">Arghezi, poet al omului</span>, Bucureşti, 1964; Dumitru Micu,<span class="CharOverride-1"> Opera lui Tudor Arghezi. Eseu</span> <span class="CharOverride-1">despre vârstele interioare</span>, Bucureşti, 1965; Sorin Alexandrescu, <span class="CharOverride-1">Simbol şi simbolizare</span>, SPS, <span class="CharOverride-1">318–369</span>; Domiţian Cesereanu, <span class="CharOverride-1">Arghezi şi folclorul</span>, Bucureşti, 1966; Baconsky, <span class="CharOverride-1">Marginalii</span>,<span class="CharOverride-1"> 22–42</span>; Manolescu, <span class="CharOverride-1">Metamorfozele</span>,<span class="CharOverride-1"> 75–84</span>; Emil Manu, <span class="CharOverride-1">Prolegomene argheziene</span>,<span class="CharOverride-1"> </span>Bucureşti, 1968; Alexandru George, <span class="CharOverride-1">Marele Alpha</span>, Bucureşti, 1970; Negoiţescu, <span class="CharOverride-1">Însemnări</span>,<span class="CharOverride-1"> 83–100</span>; Crohmălniceanu, <span class="CharOverride-1">Lit. rom. expr.</span>,<span class="CharOverride-1"> 206–215</span>; Manolescu, <span class="CharOverride-1">Teme</span>, I, <span class="CharOverride-1">61–64</span>,<span class="CharOverride-1"> 145–179</span>; George, <span class="CharOverride-1">Sfârşitul</span>, I, <span class="CharOverride-1">113–124</span>,<span class="CharOverride-1"> 209–232</span>, II, <span class="CharOverride-1">214–228</span>, III, <span class="CharOverride-1">113–142</span>; Simion, <span class="CharOverride-1">Scriitori</span>, I (1974), <span class="CharOverride-1">7–30</span>, II, <span class="CharOverride-1">28–110</span>,<span class="CharOverride-1"> 431–433</span>; Piru, <span class="CharOverride-1">Poezia</span>, I, <span class="CharOverride-1">9–44</span>; Papahagi, <span class="CharOverride-1">Exerciţii,</span> <span class="CharOverride-1">24–47</span>; Cristea, <span class="CharOverride-1">Alianţe</span>,<span class="CharOverride-1"> 127–211</span>; Nicolae Balotă, <span class="CharOverride-1">Opera lui Tudor Arghezi</span>,<span class="CharOverride-1"> </span>Bucureşti, 1979; Doinaş, <span class="CharOverride-1">Lectura</span>, <span class="CharOverride-1">114–130</span>; Mariana Ionescu, <span class="CharOverride-1">Ochiul ciclopului. Tudor Arghezi, prozatorul</span>,<span class="CharOverride-1"> </span>Bucureşti, 1981<span class="CharOverride-1">; </span>Zamfir<span class="CharOverride-1">, Poemul</span>,<span class="CharOverride-1"> 387–412</span>; <span class="CharOverride-1">Tudor Arghezi</span>,<span class="CharOverride-1"> </span>îngr. şi pref. Alex. Ştefănescu, Bucureşti, 1981; Simuţ, <span class="CharOverride-1">Diferenţa</span>,<span class="CharOverride-1"> 40–61</span>; Manolescu, <span class="CharOverride-1">Arca</span>, III, <span class="CharOverride-1">35–54</span>;<span class="CharOverride-1"> </span>Sorescu, <span class="CharOverride-1">Liricul</span>,<span class="CharOverride-1"> 143–197</span>;<span class="CharOverride-1"> </span>Zaciu, <span class="CharOverride-1">Viaticum</span>,<span class="CharOverride-1"> 259–305</span>; Dorina Grăsoiu, <span class="CharOverride-1">„Bătălia” Arghezi</span>,<span class="CharOverride-1"> </span>Cluj-Napoca, 1984; ed. 2, București, 2010; Emilia Parpală, <span class="CharOverride-1">Poetica lui Tudor Arghezi</span>,<span class="CharOverride-1"> </span>Bucureşti, 1984; Micu, <span class="CharOverride-1">Modernismul</span>,<span class="CharOverride-1"> 14−59</span>; Pop, <span class="CharOverride-1">Jocul</span>,<span class="CharOverride-1"> 97–116</span>;<span class="CharOverride-1"> </span>Scarlat, <span class="CharOverride-1">Ist. poeziei</span>,<span class="CharOverride-1"> </span>III, <span class="CharOverride-1">125–184</span>,<span class="CharOverride-1"> </span>IV, <span class="CharOverride-1">139–143</span>;<span class="CharOverride-1"> </span>Adrian Anghelescu, <span class="CharOverride-1">Barocul în proza lui Arghezi</span>, Bucureşti, 1988; Grigurcu, <span class="CharOverride-1">Eminescu–Labiş</span>,<span class="CharOverride-1"> 71–101</span>; Ciopraga, <span class="CharOverride-1">Amfiteatru</span>, <span class="CharOverride-1">13–80</span>; Simuţ, <span class="CharOverride-1">Revizuiri</span>, <span class="CharOverride-1">105–124</span>; I. Sîrbu, <span class="CharOverride-1">Proza artistică a lui Tudor Arghezi</span>,<span class="CharOverride-1"> </span>Iaşi, 1995; Pavel Ţugui, <span class="CharOverride-1">Amurgul demiurgilor</span>, Bucureşti, 1998, <span class="CharOverride-1">31–103</span>; <span class="CharOverride-1">Dicţ. analitic</span>, I, <span class="CharOverride-1">125–127</span>,<span class="CharOverride-1"> 175–176</span>,<span class="CharOverride-1"> 195–197</span>,<span class="CharOverride-1"> 253–256</span>, II,<span class="CharOverride-1"> 80–83</span>,<span class="CharOverride-1"> 132–133</span>,<span class="CharOverride-1"> 149–151</span>, III, <span class="CharOverride-1">188–190</span>,<span class="CharOverride-1"> 352–353</span>,<span class="CharOverride-1"> 429–431</span>, IV, <span class="CharOverride-1">206–208</span>,<span class="CharOverride-1"> 225–226</span>,<span class="CharOverride-1"> 292–296</span>,<span class="CharOverride-1"> 473–477</span>; Marin Beşteliu, <span class="CharOverride-1">Tudor Arghezi, poet religios</span>, Bucureşti, 1999; Cărtărescu, <span class="CharOverride-1">Postmodernismul</span>,<span class="CharOverride-1"> 279–284</span>,<span class="CharOverride-1"> 296–298</span>; <span class="CharOverride-1">Dicţ. esenţial</span>,<span class="CharOverride-1"> 35–41</span>; Danţiş, <span class="CharOverride-1">Bucolica</span>, <span class="CharOverride-1">162–167</span>; Grigurcu, <span class="CharOverride-1">În pădurea</span>, <span class="CharOverride-1">79–104</span>; Dumitru Micu, <span class="CharOverride-1">Arghezi</span>, Bucureşti, 2004; Simona Constantinovici, <span class="CharOverride-1">Dicţionar de termeni arghezieni</span>, I–II, Timişoara, 2004–2008; Dimitrie Vatamaniuc, <span class="CharOverride-1">Tudor Arghezi (1880-1967). Biobibliografie</span>, I–II, postfaţă Niculae Gheran, Bucureşti, 2005; Simion, <span class="CharOverride-1">Fragmente</span>, V, <span class="CharOverride-1">361–375</span>;<span class="CharOverride-1"> </span>Manolescu, <span class="CharOverride-1">Istoria</span>,<span class="CharOverride-1"> 620–640</span>; Popa, <span class="CharOverride-1">Ist. lit.</span>, I, <span class="CharOverride-1">119–124</span>, <span class="CharOverride-1">1002–1011</span>,<span class="CharOverride-1"> passim</span>; Florescu, <span class="CharOverride-1">Aristarc</span>, II, <span class="CharOverride-1">167–192</span>; Mirel Anghel, <span class="CharOverride-1">Viaţa lui Tudor Arghezi</span>, Bucureşti, 2012; Simuț, <span class="CharOverride-1">Vămile</span>, <span class="CharOverride-1">179–220</span>. &#9;<span class="CharOverride-3">E.S.</span></p>
		</div>
		<div id="_idContainer025" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Apărarea</span></p>
		</div>
		<div id="_idContainer026" class="Basic-Text-Frame">
			<p class="Basic-Paragraph"><span class="CharOverride-1">Apetri</span></p>
		</div>
		<div id="_idContainer027" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Apolzan</span></p>
		</div>
		<div id="_idContainer028" class="Basic-Text-Frame">
			<p class="Basic-Paragraph"><span class="CharOverride-1">Apostol</span></p>
		</div>
		<div id="_idContainer029" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Apostolescu</span></p>
		</div>
		<div id="_idContainer030" class="Basic-Text-Frame">
			<p class="Basic-Paragraph"><span class="CharOverride-1">Apostolescu</span></p>
		</div>
		<div id="_idContainer031" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Apostrof</span></p>
		</div>
		<div id="_idContainer032" class="Basic-Text-Frame">
			<p class="Basic-Paragraph"><span class="CharOverride-1">Apoziţia</span></p>
		</div>
		<div id="_idContainer033" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Arachelian</span></p>
		</div>
		<div id="_idContainer034" class="Basic-Text-Frame">
			<p class="Basic-Paragraph"><span class="CharOverride-1">Araia</span></p>
		</div>
		<div id="_idContainer035" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Aramă</span></p>
		</div>
		<div id="_idContainer036" class="Basic-Text-Frame">
			<p class="Basic-Paragraph"><span class="CharOverride-1">Ararat</span></p>
		</div>
		<div id="_idContainer037" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Arbore</span></p>
		</div>
		<div id="_idContainer038" class="Basic-Text-Frame">
			<p class="Basic-Paragraph"><span class="CharOverride-1">Arbore</span></p>
		</div>
		<div id="_idContainer039" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Arboroasa</span></p>
		</div>
		<div id="_idContainer040" class="Basic-Text-Frame">
			<p class="Basic-Paragraph"><span class="CharOverride-1">Arc</span></p>
		</div>
		<div class="_idGenObjectLayout-1">
			<div id="_idContainer041" class="_idGenObjectStyleOverride-1">
				<img class="_idGenObjectAttribute-1" src="05_AoArghezi_306-371-web-resources/image/Arc.jpg" alt="" />
			</div>
		</div>
		<div id="_idContainer042" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Arca</span></p>
		</div>
		<div id="_idContainer043" class="Basic-Text-Frame">
			<p class="Basic-Paragraph"><span class="CharOverride-1">Arcade</span></p>
		</div>
		<div id="_idContainer044" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Arcade</span></p>
		</div>
		<div id="_idContainer045" class="Basic-Text-Frame">
			<p class="Basic-Paragraph"><span class="CharOverride-1">Arcan</span></p>
		</div>
		<div id="_idContainer046" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Archip</span></p>
		</div>
		<div id="_idContainer047" class="Basic-Text-Frame">
			<p class="Basic-Paragraph"><span class="CharOverride-1">Archip</span></p>
		</div>
		<div id="_idContainer048" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Archirie</span></p>
		</div>
		<div id="_idContainer049" class="Basic-Text-Frame">
			<p class="Basic-Paragraph"><span class="CharOverride-1">Archivu</span></p>
		</div>
		<div class="_idGenObjectLayout-1">
			<div id="_idContainer050" class="_idGenObjectStyleOverride-1">
				<img class="_idGenObjectAttribute-1" src="05_AoArghezi_306-371-web-resources/image/Archivsu.jpg" alt="" />
			</div>
		</div>
		<div id="_idContainer051" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Arcu</span></p>
		</div>
		<div id="_idContainer052" class="Basic-Text-Frame">
			<p class="Basic-Paragraph"><span class="CharOverride-1">Ardealul</span></p>
		</div>
		<div id="_idContainer053" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Ardealul</span></p>
		</div>
		<div id="_idContainer054" class="Basic-Text-Frame">
			<p class="Basic-Paragraph"><span class="CharOverride-1">Ardealul</span></p>
		</div>
		<div id="_idContainer055" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Ardeleanu</span></p>
		</div>
		<div id="_idContainer056" class="Basic-Text-Frame">
			<p class="Basic-Paragraph"><span class="CharOverride-1">Ardeleanu</span></p>
		</div>
		<div id="_idContainer057" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Ardeleanu</span></p>
		</div>
		<div id="_idContainer058" class="Basic-Text-Frame">
			<p class="Basic-Paragraph"><span class="CharOverride-1">Aretzu</span></p>
		</div>
		<div id="_idContainer059" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Argeş</span></p>
		</div>
		<div id="_idContainer060" class="Basic-Text-Frame">
			<p class="Basic-Paragraph"><span class="CharOverride-1">Argeş</span></p>
		</div>
		<div id="_idContainer061" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Argeşanu</span></p>
		</div>
		<div id="_idContainer062" class="Basic-Text-Frame">
			<p class="Basic-Paragraph"><span class="CharOverride-1">Argetoianu</span></p>
		</div>
		<div id="_idContainer063" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Arghezi</span></p>
		</div>
		<div class="_idGenObjectLayout-1">
			<div id="_idContainer064" class="_idGenObjectStyleOverride-1">
				<img class="_idGenObjectAttribute-1" src="05_AoArghezi_306-371-web-resources/image/01_Arghezi_Basrutu.jpg" alt="" />
			</div>
		</div>
		<div id="_idContainer065" class="_idGenObjectStyleOverride-1">
			<p class="Legenda_BUN">Tudor Arghezi cu fiul său Baruțu</p>
		</div>
		<div id="_idContainer066" class="Basic-Text-Frame">
			<p class="Basic-Paragraph"><span class="CharOverride-1">Arghezi</span></p>
		</div>
		<div id="_idContainer067" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Arghezi</span></p>
		</div>
		<div id="_idContainer068" class="Basic-Text-Frame">
			<p class="Basic-Paragraph"><span class="CharOverride-1">Arghezi</span></p>
		</div>
		<div class="_idGenObjectLayout-1">
			<div id="_idContainer069" class="_idGenObjectStyleOverride-1">
				<img class="_idGenObjectAttribute-1" src="05_AoArghezi_306-371-web-resources/image/02_F_I_197_800s__ARGHEZI_Tudor.jpg" alt="" />
			</div>
		</div>
		<div id="_idContainer070" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Arghezi</span></p>
		</div>
		<div id="_idContainer071" class="Basic-Text-Frame">
			<p class="Basic-Paragraph"><span class="CharOverride-1">Arghezi</span></p>
		</div>
		<div id="_idContainer072" class="_idGenObjectStyleOverride-1">
			<p class="Legenda_BUN">Cu fiul său Eliazar la Geneva</p>
		</div>
		<div id="_idContainer073" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Arghezi</span></p>
		</div>
		<div class="_idGenObjectLayout-1">
			<div id="_idContainer074" class="_idGenObjectStyleOverride-1">
				<img class="_idGenObjectAttribute-1" src="05_AoArghezi_306-371-web-resources/image/03_bis_F_I_166_889_ARGHEZI_cuszar_la_Geneva_in_1910.jpg" alt="" />
			</div>
		</div>
		<div id="_idContainer075" class="Basic-Text-Frame">
			<p class="Basic-Paragraph"><span class="CharOverride-1">Arghezi</span></p>
		</div>
		<div class="_idGenObjectLayout-1">
			<div id="_idContainer076" class="_idGenObjectStyleOverride-1">
				<img class="_idGenObjectAttribute-1" src="05_AoArghezi_306-371-web-resources/image/01_Argheszi.jpg" alt="" />
			</div>
		</div>
		<div id="_idContainer077" class="_idGenObjectStyleOverride-1">
			<p class="Legenda_BUN">Dem. Theodorescu, Alerme?, Francisc Şirato, Leon Sărăţeanu, Tudor Arghezi</p>
		</div>
		<div id="_idContainer078" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Arghezi</span></p>
		</div>
		<div id="_idContainer079" class="Basic-Text-Frame">
			<p class="Basic-Paragraph"><span class="CharOverride-1">Arghezi</span></p>
		</div>
		<div id="_idContainer080" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Arghezi</span></p>
		</div>
		<div id="_idContainer081" class="Basic-Text-Frame">
			<p class="Basic-Paragraph"><span class="CharOverride-1">Arghezi</span></p>
		</div>
		<div class="_idGenObjectLayout-1">
			<div id="_idContainer082" class="_idGenObjectStyleOverride-1">
				<img class="_idGenObjectAttribute-1" src="05_AoArghezi_306-371-web-resources/image/arghezi,_tudor_re.png" alt="" />
			</div>
		</div>
		<div class="_idGenObjectLayout-1">
			<div id="_idContainer083" class="_idGenObjectStyleOverride-1">
				<img class="_idGenObjectAttribute-1" src="05_AoArghezi_306-371-web-resources/image/arghezi,_tudor_re1.png" alt="" />
			</div>
		</div>
		<div id="_idContainer084" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Arghezi</span></p>
		</div>
		<div id="_idContainer085" class="Basic-Text-Frame">
			<p class="Basic-Paragraph"><span class="CharOverride-1">Arghezi</span></p>
		</div>
		<div class="_idGenObjectLayout-1">
			<div id="_idContainer086" class="_idGenObjectStyleOverride-1">
				<img class="_idGenObjectAttribute-1" src="05_AoArghezi_306-371-web-resources/image/arghezi,_tudor_re2.png" alt="" />
			</div>
		</div>
		<div class="_idGenObjectLayout-1">
			<div id="_idContainer087" class="_idGenObjectStyleOverride-1">
				<img class="_idGenObjectAttribute-1" src="05_AoArghezi_306-371-web-resources/image/arghezi,_tudor_re3.png" alt="" />
			</div>
		</div>
		<div id="_idContainer088" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Arghezi</span></p>
		</div>
		<div id="_idContainer089" class="Basic-Text-Frame">
			<p class="Basic-Paragraph"><span class="CharOverride-1">Arghezi</span></p>
		</div>
		<div id="_idContainer090" class="_idGenObjectStyleOverride-1">
			<p class="Legenda_BUN">Desen de Theodor Pallady</p>
		</div>
		<div class="_idGenObjectLayout-1">
			<div id="_idContainer091" class="_idGenObjectStyleOverride-1">
				<img class="_idGenObjectAttribute-1" src="05_AoArghezi_306-371-web-resources/image/05_Arghezi_T_desens_de_Pallady.jpg" alt="" />
			</div>
		</div>
		<div id="_idContainer092" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Arghezi</span></p>
		</div>
		<div id="_idContainer093" class="Basic-Text-Frame">
			<p class="Basic-Paragraph"><span class="CharOverride-1">Arghezi</span></p>
		</div>
		<div class="_idGenObjectLayout-1">
			<div id="_idContainer094" class="_idGenObjectStyleOverride-1">
				<img class="_idGenObjectAttribute-1" src="05_AoArghezi_306-371-web-resources/image/02arghse.jpg" alt="" />
			</div>
		</div>
		<div id="_idContainer095" class="_idGenObjectStyleOverride-1">
			<p class="Legenda_BUN">Portret de Camil Ressu</p>
		</div>
		<div id="_idContainer096" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Arghezi</span></p>
		</div>
		<div id="_idContainer097" class="Basic-Text-Frame">
			<p class="Basic-Paragraph"><span class="CharOverride-1">Arghezi</span></p>
		</div>
		<div id="_idContainer098" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Arghezi</span></p>
		</div>
		<div id="_idContainer099" class="_idGenObjectStyleOverride-1">
			<p class="Legenda_BUN">Familia Arghezi</p>
		</div>
		<div class="_idGenObjectLayout-1">
			<div id="_idContainer100" class="_idGenObjectStyleOverride-1">
				<img class="_idGenObjectAttribute-1" src="05_AoArghezi_306-371-web-resources/image/41s.jpg" alt="" />
			</div>
		</div>
		<div id="_idContainer101" class="Basic-Text-Frame">
			<p class="Basic-Paragraph"><span class="CharOverride-1">Arghezi</span></p>
		</div>
		<div class="_idGenObjectLayout-1">
			<div id="_idContainer102" class="_idGenObjectStyleOverride-1">
				<img class="_idGenObjectAttribute-1" src="05_AoArghezi_306-371-web-resources/image/03_camera_des_lucru_de_la_Martisor.jpg" alt="" />
			</div>
		</div>
		<div id="_idContainer103" class="_idGenObjectStyleOverride-1">
			<p class="Legenda_BUN">Camera de lucru de la Mărțișor</p>
		</div>
		<div id="_idContainer104" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Arghezi</span></p>
		</div>
		<div id="_idContainer105" class="Basic-Text-Frame">
			<p class="Basic-Paragraph"><span class="CharOverride-1">Arghezi</span></p>
		</div>
		<div class="_idGenObjectLayout-1">
			<div id="_idContainer106" class="_idGenObjectStyleOverride-1">
				<img class="_idGenObjectAttribute-1" src="05_AoArghezi_306-371-web-resources/image/06sstre654.jpg" alt="" />
			</div>
		</div>
		<div id="_idContainer107" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Arghezi</span></p>
		</div>
		<div id="_idContainer108" class="Basic-Text-Frame">
			<p class="Basic-Paragraph"><span class="CharOverride-1">Arghezi</span></p>
		</div>
		<div id="_idContainer109" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Arghezi</span></p>
		</div>
		<div id="_idContainer110" class="Basic-Text-Frame">
			<p class="Basic-Paragraph"><span class="CharOverride-1">Arghezi</span></p>
		</div>
		<div id="_idContainer111" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Arghezi</span></p>
		</div>
	</body>
</html>

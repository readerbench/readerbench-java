<!DOCTYPE html>
<html>
	<head>
		<meta charset="utf-8" />
		<title>05_DGLR_C_434-553_ciubotaru_constantinescu_n</title>
		<link href="05_DGLR_C_434-553_ciubotaru_constantinescu_n-web-resources/css/idGeneratedStyles.css" rel="stylesheet" type="text/css" />
	</head>
	<body id="x05_DGLR_C_434-553_ciubotaru_constantinescu_n" lang="ro-RO">
		<div id="_idContainer000" class="Basic-Text-Frame">
			<p class="Basic-Paragraph"><span class="CharOverride-1">Ciubotaru</span></p>
		</div>
		<div id="_idContainer069" class="_idGenObjectStyleOverride-1">
			<div class="_idGenObjectLayout-1">
				<div id="_idContainer003">
					<div id="_idContainer001" class="Basic-Text-Frame">
						<p class="Titlu-Nume-H"><span class="titlu-12">CIUBOTARU, </span></p>
						<p class="Titlu-Nume-H"><span class="titlu-12">Ion H. </span></p>
						<p class="Titlu-mic-DATE">(28.I.1940, Arborea, j. Botoşani), etnolog, istoric literar. </p>
					</div>
					<div id="_idContainer002" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/ciubotaru_Rion_h.png" alt="" />
					</div>
				</div>
			</div>
			<p class="Heuristica-PRIMUL">Este fiul Elenei (n. Sauciuc) şi al lui Haralambie Ciubotaru, ţărani. După ce face liceul la Dorohoi şi, între 1961 şi 1966, Facultatea de Filologie a Universităţii „Al. I. Cuza” din Iaşi, devine muzeolog la Muzeul Etnografic al Moldovei din Iaşi (1966–1967), iar din 1968 cercetător la sectorul de folclor al Centrului de Lingvistică, Istorie Literară şi Folclor (azi Institutul de Filologie Română „A. Philippide”) al Academiei Române, Filiala Iaşi. Îşi ia doctoratul în etnologie cu teza <span class="CharOverride-1">Cântecul funerar şi contextul său etnografic pe Valea Şomuzului Mare</span>, susţinută la Universitatea din Cluj-Napoca în 1978. Colaborează la <span class="CharOverride-1">Dicţionarul literaturii române de la origini până la 1900 </span>(1979; Premiul „Timotei Cipariu” al Academiei RSR)<span class="CharOverride-1">,</span> redactând articole despre folclorişti, genuri, specii folclorice şi reviste de specialitate. Din 1991 este profesor asociat la Facultatea de Istorie a Universităţii „Al. I. Cuza” din Iaşi şi între 1992 şi 2003 director al Centrului Judeţean al Creaţiei Populare Iaşi. Din 1999 este profesor la Facultatea de Litere a Universităţii ieşene. Debutează în 1965 la „Viaţa studenţească”. Mai colaborează la „Anuarul de lingvistică şi istorie literară”, „Anuarul de folclor”, „Anuarul Muzeului Etnografic al Moldovei”, „Convorbiri literare”, „Cronica” ş.a. Din iniţiativa şi sub îngrijirea sa au apărut, între 1979 şi 1991, <span class="CharOverride-1">Caietele Arhivei de Folclor a Moldovei şi Bucovinei</span> (zece volume). E prezent cu studii în mai multe volume colective, participă la realizarea <span class="CharOverride-1">Dicţionarului general al literaturii române</span>, distins pentru primele două volume (2004) cu Premiul „B.P. Hasdeu” al Academiei Române. E căsătorit cu Silvia Ciubotaru, etnolog.</p>
			<p class="Heuristica-BASE">În principalele lucrări ale lui <span class="CharOverride-2">C.</span>, fie că este vorba de cercetarea unei localităţi, precum în <span class="CharOverride-1">Vânătorii</span> (1971, în colaborare cu Silvia Ionescu [Ciubotaru]), fie a unui gen, fie a unei zone etnografice, tratarea este de regulă monografică. Cercetarea ceremonialului funebru din Moldova are, prin Dimitrie Cantemir, A. Lambrior, T.T. Burada, S. Fl. Marian, Elena Niculiţă-Voronca şi Tudor Pamfile, o veche tradiţie. Dar <span class="CharOverride-2">C.</span> propune în <span class="CharOverride-1">Marea trecere</span> (1999) nu o confirmare a credinţelor şi practicilor consemnate de S. Fl. Marian în urmă cu mai bine de un secol, ci un studiu monografic modern, atât prin culegerile efectuate cu aparatură specializată, cât şi prin dezvoltările teoretice de temeinică ţinută ştiinţifică. Fenomenul este abordat în întreaga sa complexitate, având în vedere şi zonele ignorate până atunci sau mai slab cercetate. Într-o primă secţiune a studiului autorul analizează contextul etnografic al cântecului funerar în Moldova, iar în cea de-a doua sunt avute în vedere cântecele de înmormântare, bocetele, cântecele ritual-ceremoniale, „verşurile” funebre. Bocetele îi reţin cu precădere atenţia, fiindcă ele „se remarcă prin realizări artistice deosebite şi prin capacitatea de a pune în evidenţă procesul de liricizare ce caracterizează acest gen pe întreg spaţiul carpato-dunărean”. Un bogat capitol inventariază motivele existente în cântecele funebre din Moldova. În <span class="CharOverride-1">Valea Şomuzului Mare</span> (I–II, 1991) <span class="CharOverride-2">C.</span> realizează o monografie nu doar a spiritualităţii zonei situate în Podişul Sucevei, ci şi a coordonatelor ei etnografice. Investigarea etnografică şi folclorică a cincizeci de localităţi, de-a lungul a mai bine de două decenii, a determinat lărgirea ariei de cercetare, mulţi locuitori din zonă fiind urmaşii unor băjenari din Transilvania. Constatarea unor identităţi între folclorul şomuzean şi cel transilvănean i-a impus lui <span class="CharOverride-2">C.</span> şi cercetarea satelor de peste munţi, de unde au venit cu secole în urmă băjenarii. De altfel, cercetarea fenomenelor într-un context mai larg este un principiu metodologic al etnologului. Antologia din volumul al doilea cuprinde – cum s-a remarcat – „texte de o rară frumuseţe şi valoare documentară” (Nicolae Bot). Cu masiva lucrare <span class="CharOverride-1">Catolicii din Moldova. Universul culturii populare</span> (I–III, 1998–2005; Premiul „Simion Florea Marian” al Academiei Române), <span class="CharOverride-2">C.</span> aduce o contribuţie majoră la clarificarea unei probleme îndelung controversate, şi anume dacă aşa-zişii ceangăi sunt, cum susţin unii specialişti maghiari, „grupul etnic maghiar cel mai de răsărit” sau sunt români. <span class="CharOverride-2">C.</span> a întreprins, timp de mai bine de trei ani, cercetări în toate satele locuite de catolicii moldoveni în judeţele Bacău, Iaşi, Neamţ şi Vrancea, le-a cercetat civilizaţia şi cultura, i-a lăsat pe numeroşii săi informatori să-şi expună nestingheriţi opiniile asupra originii şi apartenenţei lor etnice, asupra limbii pe care o vorbesc. Întreaga demonstraţie a cărţii – în care sunt incluse imagini color grăitoare şi impecabil tipărite – fundamentează ideea că atât formele de civilizaţie, cât şi cele de cultură ale catolicilor din Moldova „se încadrează atât de firesc în patrimoniul civilizaţiei noastre rurale, încât adevărul este greu de escamotat”. Nota dominantă în monografia <span class="CharOverride-1">Petru Caraman. Destinul cărturarului </span>(2008) este dată de respectul fără margini pentru omul Caraman și de prețuirea la superlativ a operei sale. Numele lui – scrie <span class="CharOverride-2">C.</span> – poate fi aşezat în galeria unor cărturari precum Dimitrie Cantemir și B.P. Hasdeu, opera sa având un vast „orizont enciclopedic”. Fiecare capitol al monografiei vine cu o informație exhausivă, întrucât autorul ei a avut acces la arhiva lui Petru Caraman, căruia i-a şi editat numeroase lucrări lăsate în manuscris. <span class="CharOverride-2">C.</span> a elaborat şi a impus proiectul de alcătuire a Arhivei de Folclor a Moldovei şi Bucovinei la Institutul de Filologie Română „A. Philippide” din Iaşi, în cadrul căreia universul culturii populare din aceste zone este investigat sub toate aspectele, fondul arhivistic conţinând peste 170 000 de documente etnofolclorice.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Chestionar folcloric şi etnografic general</span>, Iaşi, 1970; <span class="CharOverride-1">Vânătorii</span> (în colaborare cu Silvia Ionescu [Ciubotaru]), Iaşi, 1971; <span class="CharOverride-1">Ornamente populare tradiţionale din zona Botoşanilor. Cusături, ţesături</span> (în colaborare cu Silvia Ciubotaru), Botoşani, 1982; <span class="CharOverride-1">Folclorul obiceiurilor familiale din Moldova (Marea trecere)</span>, cu un capitol de etnomuzicologie de Florin Bucescu şi Viorel Bârleanu, Iaşi, 1986; <span class="CharOverride-1">Ornamente populare tradiţionale din Moldova. Cusături, ţesături</span> (în colaborare cu Silvia Ciubotaru), Iaşi, 1988; <span class="CharOverride-1">Valea Şomuzului Mare</span>. <span class="CharOverride-1">Monografie folclorică</span>, I–II, cu un capitol de etnomuzicologie de Florin Bucescu şi Viorel Bârleanu, Iaşi, 1991; <span class="CharOverride-1">Catolicii din Moldova. Universul culturii populare</span>, I–III, Iaşi, 1998–2005; <span class="CharOverride-1">Marea trecere. Repere etnologice în ceremonialul funebru din Moldova</span>, Bucureşti, 1999; <span class="CharOverride-1">Gherăeşti. Un sat din ţinutul Romanului</span> (în colaborare), Iaşi, 2003; <span class="CharOverride-1">Petru Caraman, Destinul cărturarului</span>, Iași, 2008; <span class="CharOverride-1">Ouăle de Pași la români. Vechime, semnificații, implicații ritual – ceremoniale, </span>Iași, 2012. <span class="CharOverride-2">Culegeri:</span> <span class="CharOverride-1">Folclor din ţinutul Rădăuţilor</span>, pref. Vasile Adăscăliţei, Suceava, 1969 (în colaborare cu Vasile Adăscăliţei); <span class="CharOverride-1">Teatru folcloric din judeţul Iaşi,</span> pref. Vasile Adăscăliţei, Iaşi, 1969 (în colaborare cu Vasile Adăscăliţei); <span class="CharOverride-1">Cântece şi strigături din judeţul Botoşani</span>, pref. edit., Botoşani, 1980. <span class="CharOverride-2">Ediţii:</span> Petru Caraman, <span class="CharOverride-1">Literatură populară</span>, introd. edit., Iaşi, 1982, <span class="CharOverride-1">Descolindatul în orientul şi în sud-estul Europei</span>, postfaţa edit., Iaşi, 1997, <span class="CharOverride-1">Studii de etnografie şi folclor</span>, postfaţa edit., Iaşi, 1997 (în colaborare cu Ovidiu Bârlea), <span class="CharOverride-1">Kochanowski–Dosoftei, Psaltirea în versuri</span>, introd. Al. Andriescu, Iași, 2005, <span class="CharOverride-1">Vechiul cântec popular ucrainean despre Ștefan Voievod și problemele lingvistico-etnografice aferente</span>, introd. edit., Iași, 2005.</p>
			<p class="Heuristica___m_RPR"><span class="CharOverride-2">Repere bibliografice:</span> <span class="CharOverride-1">Dicţionarele literare şi locul lor în cadrul culturii româneşti contemporane</span>, ALIL, t. XXVII, 1979–1980; Ion Cuceu<span class="CharOverride-1">, Folclor poetic. „Cântece şi strigături</span> <span class="CharOverride-1">din judeţul Botoşani”</span>, AAF, 1981; Ion Cuceu, <span class="CharOverride-1">Caietele</span> <span class="CharOverride-1">Arhivei de Folclor</span>, AAF, 1983; Nicolae Bot, <span class="CharOverride-1">Caietele</span> <span class="CharOverride-1">Arhivei de Folclor a Moldovei şi Bucovinei</span>, AAF, 1987; Nicolae Bot, <span class="CharOverride-1">„Valea Şomuzului Mare”</span>, AAF, 1991–1993; Cornea, <span class="CharOverride-1">Semnele</span>, <span class="CharOverride-1">23–28</span>,<span class="CharOverride-1"> 267</span>, <span class="CharOverride-1">310–311</span>; Nicolae Edroiu, <span class="CharOverride-1">„Catolicii din</span> <span class="CharOverride-1">Moldova. Universul culturii populare”</span>, SUB, Historia, 1999, 1–2; Dumitru Pop, <span class="CharOverride-1">O monografie etnologică esenţială</span>, TR, 2003, 9; Datcu, <span class="CharOverride-1">Dicţ. etnolog</span>., <span class="CharOverride-1">237–240</span>; Antonio Patraş, <span class="CharOverride-1">Cărturarul sub vremi</span>, CL, 2008, 10; <span class="CharOverride-1">In Honorem prof. univ. Ion H. Ciubotaru</span>, „Anuarul Muzeului Etnografic al Moldovei”, Iași, 2010 (volum special); Datcu, <span class="CharOverride-1">Miscellanea</span>, <span class="CharOverride-1">437–439.&#9;</span><span class="Semnatura">I.D.</span></p>
			<p class="Heuristica-PRIMUL"><span class="titlu-12">CIUBOTARU, Mihail I.</span><span class="CharOverride-2"> </span>(11.X.1936, Nicoreni–Bălţi), poet, traducător. Este fiul Anei (n. Tcaci) şi al lui Ion Ciubotaru, ţărani. Urmează clasele primare şi şcoala medie în satul natal şi este absolvent al Facultăţii de Filologie a Institutului Pedagogic „Ion Creangă” din Chişinău (1958). Debutează în 1953, cu un ciclu de versuri, în „Tinerimea Moldovei” şi frecventează cenaclul literar al aceluiaşi ziar, la care din 1963 deţine funcţiile de redactor şi de secretar de redacţie, ulterior fiind  secretar de redacţie al revistei „Moldova” (din 1966), redactor-şef adjunct al săptămânalului „Literatura şi arta” (1977), consilier al Uniunii Scriitorilor din RSS Moldovenească (din 1979). Debutează editorial cu volumul <span class="CharOverride-1">La bunici</span> (1972). Mai semnează Mihail Nicoreanu.</p>
			<p class="Heuristica-BASE">Apariţia, în 1973, a cărţii de versuri <span class="CharOverride-1">Linia</span> este salutată de Grigore Vieru şi de Victor Teleucă pentru responsabilitatea autorului ei faţă de cuvântul scris. Aici <span class="CharOverride-2">C.</span> depăşeşte canoanele dominante în epocă şi propune un limbaj modernizat. Spiritul romantic din primele culegeri este înlocuit ulterior de o poezie cerebrală, polemică, în care intuiţia metaforică susţine percepţia interogativă a existenţei. Suspectat că se complace în aluzii echivoce sau chiar enigmatice, în atitudini adesea derutante, în emiterea unor idei discutabile sau inacceptabile, poetul, în urma unui denunţ către oficialităţile comuniste, va avea de suferit consecinţe grave: volumul <span class="CharOverride-1">Temerea de obişnuinţă</span>, apărut în 1977, este scos din librării şi din biblioteci, iar <span class="CharOverride-2">C.</span> demis din funcţii. (Compensatoriu, în 1992 i se va acorda pentru acest volum Premiul Uniunii Scriitorilor din Republica Moldova.) În fond, a împărtăşit acelaşi destin cu Ion Vatamanu, Dumitru Matcovschi şi Petru Cărare, cărora li s-a interzis, de asemenea, publicarea unei cărţi. Rămas fără surse de existenţă, poetul va face traduceri din A.S. Puşkin, Pavel Antokolski, Andrei Voznesenski, din Saadi ş.a. Contrar tonului triumfalist al realismului socialist, <span class="CharOverride-2">C.</span> va fi tentat să vadă în poezia sa şi reversul medaliei: mitului înălţării îi corespunde alt mit, al căderilor: „Unde cădea Icar/ marea tălăzuia un străvechi vis milenar,/ unde cădea Manole/ creştea mănăstire cu sfinte cupole,/ unde cădea Gagarin/ Pe vâlcea mormânt de foc se făcea.// Târziu, stau pe iarba unde totul se petrecu./ Unde-au fost ei, unde sunt eu, unde vii tu/ aud îndesindu-se mitul în piramidă să dea/ loc celor care încă vor cădea” (<span class="CharOverride-1">Mitul căderilor</span>). Spiritul care unea generaţia lui este exprimat în mai multe poezii dedicate colegilor de breaslă. Ceea ce defineşte aceste dedicaţii este percepţia exactă a felului de a fi în literatură al fiecăruia şi expresia poetică fidelă stilului lor. Într-un timp în care valorile româneşti erau calificate drept naţionalism, demersul liric al lui <span class="CharOverride-2">C.</span>, captat într-o anumită măsură şi de o tematică „la ordinea zilei”, era orientat spre identificarea unor începuturi, a unor resurse folclorice. Întoarcerea la rădăcini ia forma căutării „punctului de sprijin”,<span class="CharOverride-1"> </span>a delimitării „liniei” proprii: „Coboară-te-n jos până la/ rădăcina copacului,/ şi mai în jos până la rădăcina izvorului,/ şi mai în jos până la/ rădăcina pământului. –/ peste tot, clar sunător, auzi-vei un nume” (<span class="CharOverride-1">Închinare</span>). Poetul se va orienta spre oralitatea laconică, plină de sensuri, spre rostirea în proză, dar şi spre versul modelat de sonurile tradiţionale, cu rime perfecte, cu imagini metaforizante. Peisajele tind să dea contur unei viziuni bogate în detalii relevante, rod al unei imaginaţii artistice viguroase. Ulterior peisajele, mai interiorizate, vor arăta altfel: din ele face parte şi pustia cu osuarele bătrâne: „Prin pustia fără de nisip treceam,/ treceam ca spre adăpători caravanele,/ treceam spre osuare bătrâne, necesitam/ măduva, vasul de sânge, sudura firescului/ (prin pustia fără de nisip)/ şi soarele crăpa ca piatra pe inimă,/ şi inima vuia trăgându-şi cerul pe chip,/ şi noi treceam, treceam ca printr-un somn al memoriei/ prin pustia fără de nisip…” (<span class="CharOverride-1">Prin pustia fără de nisip</span>). Pe de o parte, timpul îi cântă cântecul său, învolburat „de stoluri de idei şi vise”,<span class="CharOverride-1"> </span>iar pe de alta, poetul e conştient că „e-n modă raţionalismul”. El cunoaşte poezia rusă în vogă, avându-i în prim-plan pe Andrei Voznesenski, Evgheni Evtuşenko, Bella Ahmadulina, de elanul cărora a fost influenţat un timp. Memoria este invocată, în aceste condiţii, pentru echilibru: „în lume sunt şi locuri ce ne dor/ sunt vremuri ce ne dor”. Iubirea e filtrată prin lirismul eminescian, sau, altă dată, prin cel folcloric, fiind vizibilă însă şi amprenta unui timp în care erau la modă accente ale monumentalului şi ale festivismului. Dacă în anii ’70 ai secolului trecut poezia revenirii acasă este alimentată de prozaizare, ulterior autorul etalează alt registru, mai incisiv, mai provocator: „Hoţ sau sultan, la Ungheni toată lumea aşteaptă,/ Trenul (reptilă modernă) decis ca o replică vine/ Urlă pe curbă U! U! Ferecat, dătător de speranţă,/ Toată lumea vibrează, hoţ sau sultan, la Ungheni/ Soarele încă n-a răsărit, luna mai stă, solz alb,/ Gara e luminată de sânii doamnei de pe peron…”<span class="CharOverride-1"> </span>(<span class="CharOverride-1">Parcă trecui pe sub o apă stufoasă</span>). File de istorie recentă sunt decupate cu şi mai multă directeţe, rezumând o experienţă şi puterea de a crede în adevăr.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">La bunici</span>, Chişinău, 1972; <span class="CharOverride-1">Linia</span>, Chişinău, 1973; <span class="CharOverride-1">Grădina</span>,<span class="CharOverride-1"> </span>Chişinău, 1974; <span class="CharOverride-1">Temerea de obişnuinţă</span>,<span class="CharOverride-1"> </span>Chişinău, 1977; <span class="CharOverride-1">Întoarcerea către leagăn</span>, Chişinău, 1981; <span class="CharOverride-1">Punct de sprijin</span>,<span class="CharOverride-1"> </span>Chişinău, 1982; <span class="CharOverride-1">Te ţine minte iarba</span>,<span class="CharOverride-1"> </span>Chişinău,<span class="CharOverride-1"> </span>1984; <span class="CharOverride-1">Întrebarea</span>, Chişinău; 1984; <span class="CharOverride-1">Răsai</span>, Chişinău, 1986; <span class="CharOverride-1">Toboşarul</span>, Chişinău, 1987; <span class="CharOverride-1">Un loc în vreme</span>,<span class="CharOverride-1"> </span>Chişinău, 1989; <span class="CharOverride-1">Noi, picătura de sânge</span>,<span class="CharOverride-1"> </span>Timişoara, 2002; <span class="CharOverride-1">Viaţa fulgerului</span>, Bucureşti – Chişinău, 2004; <span class="CharOverride-1">101 poeme</span>, Bucureşti, 2010. <span class="CharOverride-2">Traduceri:</span> Radovan Zogovici, <span class="CharOverride-1">Îndărătnicia strofelor</span>, îngr. trad., pref. Nazim Hikmet, Chişinău, 1975; Mihail Lukonin, <span class="CharOverride-1">Drum</span>, îngr. trad., pref. Serghei Narovciatov, Chişinău, 1976; Pavel Antokolski, <span class="CharOverride-1">A patra dimensiune</span>, îngr. trad., pref. Ion Ciocanu, Chişinău, 1977; Andrei Vosnesenski, <span class="CharOverride-1">Versuri</span>, postfaţă Ion Ciocanu, Chişinău, 1979; Miroslav Valek, <span class="CharOverride-1">Apropieri</span>, îngr. trad., pref. Mihai Cimpoi, Chişinău, 1980; Saadi, <span class="CharOverride-1">Poeme şi gazeluri</span>, îngr. trad., pref. Mihai Cimpoi, Chişinău, 1982; Aleksandr Puşkin, <span class="CharOverride-1">Evgheni Oneghin</span>, Chişinău, 1987.</p>
			<p class="Heuristica___m_RPR"><span class="CharOverride-2">Repere bibliografice:</span> Andrei Ţurcanu, <span class="CharOverride-1">Poezia aspiraţiei</span>,<span class="CharOverride-1"> </span>„Nistru”, 1973, 5; Anatol Ciocanu, <span class="CharOverride-1">Nobila muncă de tălmăcitor</span>, LA, 1980, 18 septembrie; Tudor Palladi, <span class="CharOverride-1">Intre credinţă şi iubire</span>, „Nistru”, 1981, 10; Nicolae Bătrânu, <span class="CharOverride-1">Intuiţia bucuriilor simple</span>,<span class="CharOverride-1"> </span>LA, 1981, 13 august; Tudor Palladi, <span class="CharOverride-1">Punctul de sprijin, </span>„Nistru”, 1983, 9; Victor Teleucă, <span class="CharOverride-1">Bucuria reciprocă: omul şi pomul</span>, „Moldova socialistă”, 1987, februarie; Andrei Hropotinschi, <span class="CharOverride-1">„Temerea de obişnuinţă” şi fenomenul salierismului. O carte tăiată şi un poet viu</span>, „Moldova literară”, 1997, februarie (grupaj special); Cimpoi, <span class="CharOverride-1">Ist. lit. Basarabia</span>,<span class="CharOverride-1"> 196–197</span>; Cimpoi, <span class="CharOverride-1">Critice</span>, IV, <span class="CharOverride-1">230–233</span>; <span class="CharOverride-1">Mică encicl.</span>, <span class="CharOverride-1">151–162</span>; Dolgan, <span class="CharOverride-1">Poezia</span>, <span class="CharOverride-1">559–579</span>; Rachieru, <span class="CharOverride-1">Poeţi Basarabia</span>, <span class="CharOverride-1">273–277. &#9;</span><span class="Semnatura">A.Bn.</span></p>
			<p class="Heuristica-PRIMUL"><span class="titlu-12">CIUBOTARU, Silvia</span> (28.XII.1947, Botoşani), etnolog. Este fiica Alexandrinei Ionescu (n. Enescu) şi a lui Constantin Ionescu, profesori. După ce urmează şcoala elementară şi liceul la Botoşani şi Suceava, e studentă la Facultatea de Filologie, secţia română–italiană, a Universităţii „Al. I. Cuza” din Iaşi (1966–1971). Devine cercetător ştiinţific la Centrul de Lingvistică, Istorie Literară şi Folclor (azi Institutul de Filologie Română „A. Philippide”) din acelaşi oraş. Obţine titlul de doctor în filologie (1995) cu teza <span class="CharOverride-1">Ceremonialul nupţial în spaţiul etnofolcloric moldovenesc</span>, susţinută la Universitatea „Babeş–Bolyai” din Cluj-Napoca. Debutează în 1970 la „Alma Mater”. Mai colaborează la „Anuar de lingvistică şi istorie literară”, „Anuarul de folclor”, „Anuarul Arhivei de Folclor”, „Anuarul Muzeului Etnografic al Moldovei”, „Cronica”, „Revista română” ş.a.</p>
			<p class="Heuristica-BASE">Etnologia a dat, în secolul al XIX-lea, prin Elena Sevastos (<span class="CharOverride-1">Nunta la români</span>, 1889) şi S. Fl. Marian (<span class="CharOverride-1">Nunta la români</span>, 1890), iar peste un secol, prin cercetările monografice semnate de <span class="CharOverride-2">C.</span>, <span class="CharOverride-1">Strigături din Moldova</span> (1984), <span class="CharOverride-1">Nunta în Moldova</span> (2000) şi <span class="CharOverride-1">Obiceiuri nupţiale din Moldova </span>(2009), cele mai ample studii asupra obiceiurilor nupţiale. În <span class="CharOverride-1">Strigături din Moldova</span> autoarea a inserat un amplu capitol de strigături la nuntă, unele punctând principalele momente ale evenimentului, altele adresate mirilor, nunilor, socrilor, nuntaşilor, bucătăreselor, toate aceste categorii fiind examinate şi sub raportul modalităţilor artistice. Monografia <span class="CharOverride-1">Nunta în Moldova</span> nu le repetă pe cele ale înaintaşilor, ci, fără să le ignore, aşa cum nu ignoră nici alte contribuţii în domeniu privind spaţiul moldovenesc ori celelalte zone etnofolclorice, este construită cu deosebire pe fondul documentar existent în Arhiva de Folclor a Moldovei şi Bucovinei de la Institutul de Filologie Română „A. Philippide” din Iaşi, unde se află documente privitoare la obiceiurile maritale provenind din aproape şase sute de localităţi moldovene, fond la alcătuirea căruia autoarea a contribuit substanţial prin cercetări directe pe teren. Ceea ce personalizează studiul este unghiul de vedere contemporan asupra nunţii, fenomen care, deşi îşi păstrează omogenitatea, deoarece nu a resimţit din partea urbanizării din ultima jumătate de secol un impact prea puternic, a suferit totuşi unele transformări: au dispărut astfel unele practici primitive, cum era „căzutul pe vatră”, a intrat în desuetudine încurarea cailor, socrul nu-i mai dăruieşte mirelui „calul de ginere” ş.a. În genere, ceremonialului nupţial, comprimat, i s-a adăugat un repertoriu liric şi muzical suplimentar. Alt domeniu, investigat în <span class="CharOverride-1">Folclorul medical din Moldova </span>(2005), beneficiază de un tip de cercetare similar, în structura cărţii ce-i este dedicată intrând nu numai studiul tipologic, ci şi un corpus de texte.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Vânătorii</span> (în colaborare cu Ion H. Ciubotaru), Iaşi, 1971; <span class="CharOverride-1">„Bătrâneasca”. Doine, bocete, cântece şi jocuri din ţinutul Rădăuţilor</span> (în colaborare cu Florin Bucescu şi Viorel Bârleanu), Iaşi, 1979; <span class="CharOverride-1">Ornamente populare tradiţionale din zona Botoşanilor. Cusături, ţesături</span> (în colaborare cu Ion H. Ciubotaru), Botoşani, 1982; <span class="CharOverride-1">Strigături din Moldova</span>, cu un capitol de etnomuzicologie de Viorel Bârleanu şi Florin Bucescu, Iaşi, 1984; <span class="CharOverride-1">Ornamente populare tradiţionale din Moldova. Cusături, ţesături</span> (în colaborare cu Ion H. Ciubotaru), Iaşi, 1988; <span class="CharOverride-1">Nunta în Moldova</span>, Iaşi, 2000; <span class="CharOverride-1">Folclorul medical din Moldova</span>, Iași, 2005; <span class="CharOverride-1">Obiceiuri nupțiale din Moldova</span>, Iași, 2009. <span class="CharOverride-2">Ediţii: </span>Petru Caraman, <span class="CharOverride-1">Colindatul la români, slavi şi la alte popoare</span>, pref. Ovidiu Bârlea, Bucureşti, 1983, <span class="CharOverride-1">Conceptul frumuseții umane reflectat în antroponomie la români și în sud-estul Europei</span>, introd. Ion H. Ciubotaru, Iași, 2011.</p>
			<p class="Heuristica___m_RPR"><span class="CharOverride-2">Repere bibliografice:</span> Ion Cuceu, <span class="CharOverride-1">Caietele Arhivei de Folclor</span>,<span class="CharOverride-1"> </span>AAF, 1983; Nicolae Bot, <span class="CharOverride-1">Caietele Arhivei de Folclor a Moldovei şi Bucovinei</span>, AAF, 1987; Ion Şeuleanu, <span class="CharOverride-1">„Nunta în Moldova”</span>, ST, 2000, 4; Datcu, <span class="CharOverride-1">Dicţ. etnolog.</span>, <span class="CharOverride-1">240–241</span>; Ioana Repciuc, <span class="CharOverride-1">Silvia Ciubotaru la 60 de ani</span>, „Anuarul Muzeului Etnografic al Moldovei”, 2007. &#9;<span class="Semnatura">I.D.</span></p>
			<p class="Heuristica-PRIMUL"><span class="titlu-12">CIUCHI, Eugen </span>(17.XII.1883, Obârşia, j. Bacău – 17.III.1962, București), poet, traducător. Fiu de ţăran, urmează şcoala primară în satul natal, apoi liceul la Bacău, fiind coleg de clasă cu viitorul poet G. Bacovia. Se înscrie la Facultatea de Litere şi Filosofie a Universităţii din Bucureşti, pe care o va absolvi în 1908. O vreme profesor de liceu în Bucureşti, din 1914 lucrează ca bibliotecar în cadrul Fundaţiei Universitare „Carol I”, iar în 1927 conduce Institutul de Arte Grafice Convorbiri Literare. Arestat în 1944, are un timp domiciliu forţat la Focşani.</p>
			<p class="Heuristica-BASE"><span class="CharOverride-2">C.</span> a colaborat cu versuri, articole, recenzii şi însemnări de jurnal (<span class="CharOverride-1">Clipe fugare</span>) la „Sămănătorul” (unde debutează în 1903), Făt-Frumos”, „Tribuna liberală”, „Cuvântul”, „Cosinzeana”, „Vieaţa nouă”, „Steagul”, „Stejarul”, „Florile dalbe”, „Analele Dobrogei”, „Dreptatea” (Chişinău), „Drepturile femeii”, „Preocupări literare”, „Fântâna darurilor”, „Păstorul Tutovei” ş.a. Din 1910 până în 1938 a semnat, cu o tenacitate lipsită de relief, în „Convorbiri literare”. Nu a publicat nimic în săptămânalul „Stânga” (1932–1933), unde a fost secretar de redacţie. A tradus, în periodice, din Horaţiu, Goethe, Arvers, Jean Richepin ş.a. În 1920 îi apare tălmăcirea, corectă, cu unele echivalenţe norocoase, a fabulelor lui La Fontaine. A mai transpus în româneşte o carte de proză a lui Charles Wagner, <span class="CharOverride-1">Viaţa cumpătată</span>. În comentariile literare, cu mici incursiuni în arie estetică, <span class="CharOverride-2">C.</span> se declară, în spirit maiorescian, un adept al artei netendenţioase (izvodită în „uitare de sine”) şi un partizan al revizuirii continue a valorilor, „în perspectiva nesfârşirii”. Alte „observări” au în vedere poveştile lui Ion Creangă, poezia lui Octavian Goga, junimismul şi sămănătorismul, rolul imaginilor în literatură. Impresionist în fond, <span class="CharOverride-2">C.</span> se amăgeşte a fi un spirit teoretic. Ca poet, <span class="CharOverride-2">C.</span> este, în îngânările lui epigonice, de un eminescianism impenitent – <span class="CharOverride-1">Din taina vieţii</span> (I–IV, 1915–1935). Versificând lejer, el se menţine într-un minorat al expresivităţii, fluenţa molcomă a romanţelor sale smulgându-se arareori din făgaşul banalităţii. Mai suspinând, mai îngândurându-se adică filosoficeşte, poetul cultivă o suită de stări din care nu lipsesc refugiul în visare şi înseninările în sânul naturii prietene, jalea după iubirea care s-a stins, resemnarea. „Cântecele”, urzite în dorul făpturii îndrăgite, sunt tincturate de tristeţea singurătăţii. Melancolia nu exprimă numai o frustrare afectivă, ci colorează, stins, şi sentimentul zădărniciei. Între euforia unor clipe şi spasmul de anxietate pe care îl provoacă vremelnicia, pătimitorul îşi caută un reazem în iubirea care, ostoindu-i zbuciumul, îi dă câteodată iluzia înveşnicirii. În afară de sonete, pasteluri, elegii, „doine” de rapel politic, <span class="CharOverride-2">C.</span> scrie şi strofe de glăsuire patriotică, schiţând, cu elemente de atmosferă sumbră, privelişti „din război” – <span class="CharOverride-1">Din vremi întunecate</span> (1922). Discursivismul ia locul aici oftaturilor şi încruntărilor din lirica de elan amoros şi ifos cogitativ.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Din taina vieţii</span>, I–IV, 1915–1935; <span class="CharOverride-1">Din vremi întunecate</span>, Bucureşti, 1922. <span class="CharOverride-2">Traduceri:</span> La Fontaine, <span class="CharOverride-1">Fabule</span>, I–II, Bucureşti [1920]; Charles Wagner, <span class="CharOverride-1">Viaţa cumpătată</span>, pref. Emil I. V. Socec, Bucureşti, f.a.</p>
			<p class="Heuristica___m_RPR"><span class="CharOverride-2">Repere bibliografice: </span>C. Sp. Hasnaş, <span class="CharOverride-1">„Din taina vieţii”, poezii de Eug. Ciuchi</span>, FLR, 1915, 33; Lovinescu, <span class="CharOverride-1">Scrieri</span>, IV, <span class="CharOverride-1">403–404</span>; Predescu, <span class="CharOverride-1">Encicl., 199</span>; Georgeta Loghin, <span class="CharOverride-1">La Fontaine în literatura română</span>, Iaşi, 1981, <span class="CharOverride-1">89–94</span>; Budău, <span class="CharOverride-1">Bacăul lit.</span>, <span class="CharOverride-1">157–158.</span> &#9;<span class="Semnatura">F.F.</span></p>
			<p class="Heuristica-PRIMUL"><span class="titlu-12">CIUCHINDEL, Constantin</span> (22.I.1926, Tecuci – 15.XII.1996, Bucureşti), folclorist. Este fiul Nataliei (n. Șendrea) și al lui Ion Ciuchindel, cizmar. După studii liceale la Tecuci (1937–1945) şi cursuri la Facultatea de Filologie a Universităţii din Cluj (1945–1949), devine profesor de liceu la Cluj (1949–1950), redactor şi secretar de redacţie la „Gazeta învăţământului” (1950–1951), consilier tehnic şi director la Biblioteca Academiei RPR (1951–1954), cercetător şi secretar ştiinţific la Institutul de Istorie Literară şi Folclor din Capitală (1954–1960), profesor secundar tot aici (1960–1964), profesor la Universitatea din Galaţi, până la pensionare. Este doctor în filologie, la Universitatea din Iaşi, cu teza <span class="CharOverride-1">Povestea lui Archirie filosoful</span> (1972). Colaborează la „Almanahul literar”, „Ateneu”, „Limbă şi literatură”, „Orizont”, „Studii şi cercetări de istorie literară şi folclor”, „Steaua” ş.a.</p>
			<p class="Heuristica-BASE">În <span class="CharOverride-1">Povestea lui Archirie filosoful, carte populară din secolul al XVII-lea</span> (1976), pe lângă originea, datarea şi filiaţia textelor, <span class="CharOverride-2">C. </span>examinează diversele versiuni, fondul istoric, biblic şi fondul ei folcloric, cartea populară nefiind doar „o operă eminamente istorică sau un roman istoric”. Spre deosebire de Joseph Halévy, care nega orice tangenţă a acestei cărţi populare de origine babiloniană cu folclorul altor popoare, <span class="CharOverride-2">C.</span>, în acord cu Theodore Reinach şi Emmanuel Cosquin, o raportează la „fantezia naivă a primelor popoare”. El remarcă, pe de o parte, preluări din tezaurul folcloric oriental, iar pe de alta semnalează, în variantele ei româneşti, pecetea oralităţii populare. Ediţia <span class="CharOverride-1">Folclor vechi românesc</span> (1990) aduce o importantă contribuţie la cunoaşterea unora dintre cele mai vechi atestări ale folclorului românesc, antologhează texte manuscrise inedite care au fost notate înainte de apariţia colecţiilor lui Anton Pann şi Vasile Alecsandri, unele datând de la începutul și jumătatea secolului al XVIII-lea. Alte ediţii pe care le îngrijeşte repun în circulaţie importante colecţii de folclor realizate de I.A. Zanne, Tudor Pamfile, Jan Urban Jarník şi Andrei Bârseanu.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Povestea lui Archirie filosoful, carte populară din secolul al XVII-lea</span>, Bucureşti, 1976. <span class="CharOverride-2">Ediţii:</span> <span class="CharOverride-1">Strigături</span>, Bucureşti, 1958; I.A. Zanne, <span class="CharOverride-1">Proverbele românilor</span>, pref. Mitu Grosu, Bucureşti, 1959; Tudor Pamfile, <span class="CharOverride-1">Cântece de ţară</span>, pref. edit., Bucureşti, 1960; Jan Urban Jarník – Andrei Bârseanu, <span class="CharOverride-1">Doine şi strigături din Ardeal</span>, pref. Ovidiu Papadima, Bucureşti, 1961; <span class="CharOverride-1">Bibliografia revistelor „România literară”</span>, Bucureşti, 1981; <span class="CharOverride-1">Folclor vechi românesc</span>, Bucureşti, 1990.</p>
			<p class="Heuristica___m_RPR"><span class="CharOverride-2">Repere bibliografice: </span>Iordan Datcu, <span class="CharOverride-1">„Folclor vechi românesc”</span>, REF, 1990, 2; Al. Dobre, „<span class="CharOverride-1">Folclor vechi românesc</span>”,<span class="CharOverride-1"> </span>REF, 1991, 5–6; Datcu, <span class="CharOverride-1">Dicţ. etnolog</span>, <span class="CharOverride-1">241–242</span>. &#9;<span class="Semnatura">I.D.</span></p>
			<p class="Heuristica-PRIMUL"><span class="titlu-12">CIUPUREANU, Ionel </span>(5.IX.1957, Coșoveni, j. Dolj), poet. Este fiul Vioricăi (n. Șerban) și al lui Traian Ciupureanu, colonel în armată. Urmează școala generală și liceul în Constanța, absolvind apoi Facultatea de Electrotehnică în Craiova. A lucrat ca inginer la Întreprinderea Electroputere din Craiova. A debutat la revista „Mesaj comunist” în 1982. A mai colaborat la „România literară”, „Luceafărul”, „Viața românească”, „Vatra”, „Ramuri”, „Scrisul românesc”, „Mozaicul” ș.a.</p>
			<p class="Heuristica-BASE"><span class="CharOverride-2">C.</span> a debutat editorial în volumul colectiv <span class="CharOverride-1">Zboruri lirice</span> (1988) cu ciclul <span class="CharOverride-1">Amiaza închipuită</span>. Dintre cele câteva poeme de aici, doar unul îl anunță pe viitorul poet: „Singurătatea mâzgălise viețile noastre/ vântul pregătea lanțuri și cuie/ curgea noaptea/ astupând luna/ scările/ și// am visat acolo/ toate cuvintele mutilate/ eu/ eu singur/ viața absurdă pentru cine nu moare/ o constelație pentru/ cine știe că moare// numai pentru cuvinte/ n-aș fi vrut să trăiesc/ împachetez cerul/ îmi amintesc fereastra sau/ ușa/ n-ar fi nimic/ totul e bine” (<span class="CharOverride-1">Și</span>). Însă în plachetele <span class="CharOverride-1">Pacea poetului</span> (1994), <span class="CharOverride-1">Amos</span> (1996) și <span class="CharOverride-1">Fălci</span> (1999) stilul apare format: neoexpresionism dur la nivel imaginar, celebrând monocord putreziciunea, moartea și toate ororile cărnii, asociat unei expresii tăioase, contrase, epurate de divagații și unei progresii logice manifest discontinue, măcinată de entropie. Câteva versuri caracteristice amintesc „o lume puțin mai grasă/ forme care înoată și mor/ obiecte culese din obișnuință” (<span class="CharOverride-1">acolo sus</span>). Cu toate că poemele trec adesea dintr-un volum în altul, neputându-se izola unele perfect autonome, se poate considera, din punctul de vedere al optimizării textelor și al conceptului ordonator, că plachetele cele mai bune sunt <span class="CharOverride-1">Krampack</span> (2002) și <span class="CharOverride-1">Adormisem și mă gândeam</span> (2005).<span class="CharOverride-1"> </span>Prima adună o serie de „voci” – preponderent feminine – care monologhează deșirat pe teme, obsesii și coșmaruri domestice, incluzând o doză semnificativă de sexual și de sugestii obscene. În <span class="CharOverride-1">Adormisem și mă gândeam</span> principiul de compoziție derivă dintr-o mecanică a lichidelor. Predomină imagini ale scurgerii, lichidele impure, în diverse stadii de agregare, trimițând inclusiv, în nota obsesiilor mortuare obișnuite, la topirea corpului supus putrezirii. Abundă scenele de vulnerabilitate corporală, de expunere în fața unor amenințări difuze sau concrete, întreținând o așteptare paranoică: „o creatură cu sângele meu/ devorase ce va cădea asemenea mie// o scurgere uitând acea gură/ o cerneală din soarele împrăștiat// și s-a înnoptat pe câmp la abator” (<span class="CharOverride-1">nu se pierde nimic</span>); „poate cad/ vă rog aprindeți lumina// am reușit să respir/ prin ronțăire veți ajunge celebri// și au ieșit pe rând din cușcă/ și ai fi zis că toți mă mușcă” (<span class="CharOverride-1">aprindeți totuși lumina</span>). Alte versuri întrețin infernalul („am făcut un infern/ și am ajuns în infern”), dezgustul („ce-am luat de-aici pute acolo”) și, în general, nefericirea vieții și a morții, ambele percepute ca o boală fără sfârșit. Asociabil unui bacovianism mai contondent, <span class="CharOverride-2">C. </span>este unul din poeții relevanţi ai postcomunismului. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Pacea poetului</span>, Craiova, 1994; <span class="CharOverride-1">Amos</span>, Craiova, 1996 ; <span class="CharOverride-1">Fălci</span>, Craiova, 1999 ; <span class="CharOverride-1">Krampack</span>, Craiova, 2002; <span class="CharOverride-1">Adormisem și mă gândeam</span>, Constanța, 2005; <span class="CharOverride-1">Mișcări de insectă</span>, Bistrița, 2010.</p>
			<p class="Heuristica___m_RPR"><span class="CharOverride-2">Repere bibliografice: </span>Marin Mincu, <span class="CharOverride-1">Superfetaţia obscenităţii</span>, LCF, 2002, 22; Bogdan Alexandru Stănescu, <span class="CharOverride-1">Nevroză şi rudiment</span>, ALA, 2005, 782; Radu Vancu, <span class="CharOverride-1">„Mişcări de insectă”</span>, RL, 2011, 6; Ion Buzera, <span class="CharOverride-1">Contraexpresionismul</span>, „Mozaicul”, 2011, 6; Soviany, <span class="CharOverride-1">Cinci decenii</span>, II, <span class="CharOverride-1">57–61</span>. &#9;<span class="Semnatura">M.I.</span></p>
			<div class="_idGenObjectLayout-1">
				<div id="_idContainer006">
					<div id="_idContainer004" class="Basic-Text-Frame">
						<p class="Titlu-Nume-H">CIURA, Alexandru </p>
						<p class="Titlu-mic-DATE">(15.XI.1876, Abrud – 2.III.1936, Cluj), prozator, gazetar. </p>
					</div>
					<div id="_idContainer005" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/Ciura_Al.jpg" alt="" />
					</div>
				</div>
			</div>
			<p class="Heuristica-PRIMUL">Descendent dintr-o familie de preoţi, <span class="CharOverride-2">C.</span> urmează liceul la Blaj şi Sibiu (1894), apoi, la Budapesta, Facultatea de Teologie (1894–1902). A absolvit, de asemenea, Facultatea de Litere şi Filosofie în 1902 cu teza <span class="CharOverride-1">Eminescu şi Coşbuc. Note comparative</span>, tipărită un an mai târziu la Blaj, unde era numit preot-profesor. Debutase în 1895,  iscălind Simin, în „Tribuna”. Folosind acelaşi pseudonim ori altele (Alexandru, Alfa, Petronius, Pribeag), colaborează în continuare la ziarul sibian, la „Dreptatea”, „Familia”, „Tribuna poporului”, „Unirea”. În 1902, împreună cu A.P. Bănuţ şi cu Octavian Goga, înfiinţează revista „Luceafărul”, pe care o conduce până la plecarea lui din Budapesta. Ulterior articole, foiletoane, schiţe şi nuvele îi apar și în „Revista politică şi literară”, „Ţara noastră”, „Lupta”, „Cosinzeana”, „Foaia interesantă”, „Românul” ş.a. O parte din scrieri și le strânge în volumele <span class="CharOverride-1">Visuri trecute</span> (1903), <span class="CharOverride-1">Icoane</span> (1906), <span class="CharOverride-1">Amintiri</span> (1911), <span class="CharOverride-1">Foiletoane</span> (1912), <span class="CharOverride-1">În război</span> (1915), <span class="CharOverride-1">Fraţii</span> (1916), <span class="CharOverride-1">Prietenii</span> (1917), <span class="CharOverride-1">Primăvara</span> (1917), <span class="CharOverride-1">Scrisoare în cealaltă lume</span> (1917). În aceeaşi perioadă mai tipăreşte studiul <span class="CharOverride-1">Educaţia vechilor elini</span> (1906), manualul <span class="CharOverride-1">Poetică şi Legendar poetic</span> (1911, în colaborare cu Ioan Raţiu) şi două traduceri, din Al. Dumas (1907) și din Lázár Stefan (1913). În 1918 prelua conducerea ziarului „Unirea” din Blaj şi participa la Adunarea de la Alba Iulia, pe care o va prezenta într-o broşură. Profesor la Liceul Arhiepiscopal din Blaj (1913–1918), director al Liceului „Gh. Bariţiu” din Cluj până în 1936, de la un timp <span class="CharOverride-2">C.</span> se preocupă mai puţin de literatură şi ziaristică. Volumele <span class="CharOverride-1">Sub steag străin</span> (1920), <span class="CharOverride-1">Iscariot</span> (1925) şi <span class="CharOverride-1">Homunculus</span> (1925) reiau în genere lucrări mai vechi. Acestora li se adaugă câteva biografii „pentru popor”, având în centrul lor pe Avram Iancu, Aurel Vlaicu şi Vasile Lucaciu, precum şi manuale şcolare. A mai semnat frecvent în „Societatea de mâine” şi sporadic în „Patria”, „Transilvania”, „Biruinţa”, „Gând românesc” ş.a.</p>
			<p class="Heuristica-BASE">Mergând pe un drum deschis de C. Dobrogeanu-Gherea, <span class="CharOverride-1">Eminescu şi Coşbuc. Note comparative</span> relevă la <span class="CharOverride-2">C.</span> o mai mare comprehensiune a poeziei în raport cu intelectualii ardeleni de mai înainte. Autorul, care poseda o cultură îndeosebi clasică, se arată în continuare mai puţin interesat de critica literară, iscălind doar câteva recenzii despre lucrările unor scriitori apropiaţi (Ion Agârbiceanu), observaţii asupra unor traduceri şi medalioane ale unor predecesori cu merite culturale. Ca ziarist, el trece repede de la nota strict informativă la foileton, alegând un fapt din actualitate, pe care îl prezintă vioi, detaşându-i semnificaţia, uneori ascunsă. Aceasta însă îmbracă adesea haina unei „învăţături”, un rol avându-l aici dubla formaţie a lui <span class="CharOverride-2">C.</span>, de teolog şi de pedagog. Foiletonistica a facilitat, neîndoielnic, apropierea lui de literatură, dar tot ei i se datorează unele habitudini ce îşi pun amprenta pe scrisul său. Personajele schiţelor şi nuvelelor din primele volume nu au individualitate, gesturile, întâmplările pe care le trăiesc se desfăşoară grăbit, previzibil, spre teza finală. <span class="CharOverride-2">C.</span> izbuteşte mai bine în memorialistică. Mai multe texte din <span class="CharOverride-1">Amintiri</span> constituie evocări ale unei copilării petrecute în decorul Munţilor Apuseni, regiune cu o mitologie stranie („vâlva băii”) şi cu o lume de El Dorado, în care chiar cei apropiaţi (bunicul, popa Moldovan, Gherasim, dascălul Cojoc) iau dimensiuni fabuloase. Interesante sunt şi evocările anilor de şcoală, în care elegiacul spontan se împleteşte cu teza dezrădăcinării, şi rememorarea câtorva episoade din viaţa studenţească (<span class="CharOverride-1">Promoţie</span>, <span class="CharOverride-1">În străini</span>,<span class="CharOverride-1"> Bătrânul</span>), ce ilustrează cazuri contrastante de succes şi de eşec universitar. Cu o implicaţie autobiografică redusă, alte texte (<span class="CharOverride-1">Ghiţă</span>, <span class="CharOverride-1">Mitru</span>,<span class="CharOverride-1"> Homunculus</span>) vor să demonstreze efectele pernicioase ale ruperii de comunitatea rurală, prin intrarea la şcoală sau la mănăstire. <span class="CharOverride-2">C.</span> a încercat, de asemenea, să brodeze epic, în <span class="CharOverride-1">Iscariot</span>,<span class="CharOverride-1"> </span>pe marginea unor episoade din <span class="CharOverride-1">Evanghelii</span>. Numeroasele volume tipărite în vremea Primului Război Mondial conţin multă publicistică, scrisă cu talent şi simţire, în slujba unui ideal umanitarist, dar prea puţină literatură. Un anume meşteşug narativ şi chiar eforturi de aprofundare a psihologiei personajelor vădesc nuvelele <span class="CharOverride-1">Primăvara</span> şi <span class="CharOverride-1">Dăscăliţa,</span> care lasă totuşi impresia unor texte neîncheiate. Prin memorialistica sa, <span class="CharOverride-2">C.</span> face notă aparte printre prozatorii ardeleni.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Eminescu şi Coşbuc. Note comparative</span>, Blaj, 1903; ed. îngr. și pref. Ion Buzași, Alba Iulia, 2001; <span class="CharOverride-1">Visuri trecute</span>, Blaj, 1903; <span class="CharOverride-1">Educaţia vechilor elini</span>, Blaj, 1906; <span class="CharOverride-1">Icoane</span>, Budapesta, 1906; <span class="CharOverride-1">Poetică şi Legendar poetic</span> (în colaborare cu Ioan Raţiu), Blaj, 1911; <span class="CharOverride-1">Amintiri,</span> pref. O.C.T. [Octavian C. Tăslăuanu], Orăştie, 1911; <span class="CharOverride-1">Foiletoane. 1907–1910</span>, Beiuş, 1912; <span class="CharOverride-1">În război</span>, Blaj, 1915; <span class="CharOverride-1">Fraţii,</span> Arad, 1916; <span class="CharOverride-1">Prietenii</span>, Lugoj, 1917; <span class="CharOverride-1">Primăvara</span>, Arad, 1917; <span class="CharOverride-1">Scrisoare în cealaltă lume</span>, Bucureşti, 1917; <span class="CharOverride-1">Copiii în război</span> (în colaborare cu A. Melin şi Toma Cocişiu), Blaj, 1918; <span class="CharOverride-1">Sub steag străin</span>, Bucureşti, 1920; <span class="CharOverride-1">Iscariot</span>, Arad, 1925; <span class="CharOverride-1">Homunculus</span>, Bucureşti, [1925]; <span class="CharOverride-1">Scrieri alese</span>, îngr. Aurel Millea, pref. Mircea Zaciu, Bucureşti, 1966; <span class="CharOverride-1">Povestire pe scurt a vieții lui Avram Iancu</span>, îngr. Ioan Felea, Cluj-Napoca, 2003. <span class="CharOverride-2">Traduceri: </span>Al. Dumas, <span class="CharOverride-1">Din zilele lui Nero</span>, Blaj, 1907; <span class="CharOverride-1">Vestitorii credinţii. Scrisori ale misionarilor din toate colţurile lumii</span>, I, pref. trad., Blaj, 1911; Lázár Stefan, <span class="CharOverride-1">Floarea Betuliei</span>, Orăştie, 1913.</p>
			<p class="Heuristica___m_RPR"><span class="CharOverride-2">Repere bibliografice:</span> Trivale, <span class="CharOverride-1">Cronici</span>,<span class="CharOverride-1"> 95–106</span>; Ion Agârbiceanu, <span class="CharOverride-1">Un scriitor ardelean: Al. Ciura</span>, CRE, 1928, 130; Octavian C. Tăslăuanu, <span class="CharOverride-1">Spovedanii</span>, îngr. Gelu Voican, pref. Vasile Netea, Bucureşti, 1976, <span class="CharOverride-1">154–155</span>,<span class="CharOverride-1"> 192–201</span>; Ion Clopoţel, <span class="CharOverride-1">Scriitorul Alexandru Ciura</span>, DMN, 1936, 10 512; Zaciu, <span class="CharOverride-1">Masca</span>,<span class="CharOverride-1"> 335–356</span>; Mircea Popa, <span class="CharOverride-1">„Scrieri alese”</span>, ST, 1967, 2; Nae Antonescu, <span class="CharOverride-1">Al. Ciura</span>, ST, 1976, 12; Ion Buzaşi, <span class="CharOverride-1">Al. Ciura, rapsodul munţilor</span>, TR, 1981, 42; Ion Neaţă, <span class="CharOverride-1">„Luceafărul” (1902–1914)</span>, Timişoara, 1984, <span class="CharOverride-1">105–109</span>; Iulian Pârvu, <span class="CharOverride-1">Alexandru Ciura</span>, TR, 1986, 12; <span class="CharOverride-1">Dicţ. scriit. rom.</span>, I, <span class="CharOverride-1">603–604</span>; Popa, <span class="CharOverride-1">Penumbre</span>, <span class="CharOverride-1">62–67</span>; Ion Buzași, <span class="CharOverride-1">Paralela literară ca modalitate de exegeză eminesciană la Al. Ciura</span>,<span class="CharOverride-1"> </span>„Cetatea culturală”, 2007, 1; Genoveva Teișan, <span class="CharOverride-1">Alexandru Ciura</span>, Alba Iulia, 2010. &#9;<span class="Semnatura">V.D.</span></p>
			<p class="Heuristica-PRIMUL"><span class="titlu-12">CIUREA, Doina</span> (20.II.1938, Constanţa – 1999, Bucu&#173;reşti), prozatoare, eseistă. Este fiica Mariei Ciurea (n. Ostroveanu), profesoară, şi a lui Ioan Ciurea, ofiţer de aviaţie. În primii ani de viaţă locuieşte succesiv în mai multe localităţi, în funcţie de perindarea tatălui prin diferite garnizoane. Face studii universitare la Bucureşti, luându-şi licenţa în filologie în 1957. Urmează, în 1952–1954, în paralel cu liceul şi apoi cu facultatea, Şcoala de Literatură „M. Eminescu”. Debutează (nesemnificativ, ulterior repudiindu-şi acest debut) ca poetă în „Viaţa românească” (1952). Publică la îndemnul lui Geo Bogza, care îi remarcase primele încercări, debutând editorial în 1969 cu volumul de proze scurte <span class="CharOverride-1">Dialog despre eroare</span>. Colaborează, cu proză, eseuri, critică literară, cronici literare şi muzicale la „Tânărul scriitor”, „Gazeta literară”, „România literară”, „Contemporanul”, „Luceafărul”, „Tomis”, „Caiete critice” ş.a. Desfăşoară activităţi culturale legate de evocarea personalităţii poetului latin Ovidiu, iar din anii ’80, de difuzare a valorilor culturale japoneze şi de dialogul cultural româno–nipon. A fost căsătorită cu Nichita Stănescu între 1962 şi 1981; îngrijeşte <span class="CharOverride-1">Argotice</span>, volum postum de versuri de tinereţe al acestuia (1992).</p>
			<p class="Heuristica-BASE"><span class="CharOverride-1">Dialog despre eroare</span> şi <span class="CharOverride-1">Schiţe bucureştene </span>(1975) grupează proze scurte, investigând universul vieţii cotidiene contemporane din diverse medii. Incomunicabilitatea, nostalgia, însingurarea, neliniştile difuze, povara existenţei zilnice definesc crâmpeie de biografii comune sau „scene de gen” construite în perspectiva psihologiei comportamentiste. Naraţiunea este adesea diluată de un descriptivism amintind de „şcoala privirii” şi de Noul Roman, de notaţii introspective sau de inserturi eseistice. E o proză rafinată, cu un scrupul stilistic ce lasă impresia de „răceală elegantă” (Nicolae Manolescu). Contemplarea amuzat-ironică şi compătimitor-omenească a unor situaţii aparent absurde e în consens cu orizontul de aşteptare al epocii, ostil determinismului simplist al prozei teziste din anii ’50, instituind totodată un accent polemic, un dramatism nepatetic, dar „sincer” faţă cu prozaismul frustrant al vieţii cotidiene. Cam aceleaşi însuşiri definesc şi <span class="CharOverride-1">Neliniştitul iunie</span> (1979), pseudojurnal al unui sejur estival al personajului auctorial la un canton pierdut în Bărăgan, microroman al unei mici lumi izolate şi anonime. Modalitatea contemplării naturii, antropomorfizarea peisajului, învestit cu corespondenţe culturale şi o sugestivitate motivată subiectiv, mărturisesc afinităţi cu viziunea lui Geo Bogza. Romanul <span class="CharOverride-1">O lacrimă de privit</span> (1970) şi culegerea de schiţe <span class="CharOverride-1">Tu care treci pe-aici…</span> (1973) evocă surghiunul tomitan al poetului Ovidiu; interesul prozatoarei vizează nu reconstituirea istorică în sine, ci o problematică perenă – situaţia artistului faţă de societate –, asociată cu un demers şi o recuzită în fond similare cu cele din prozele sale de inspiraţie contemporană. Eseuri pe teme diverse, mai ales culturale, cărora li se pot remarca subtilitatea, ingeniozitatea asocierilor, elevaţia şi echilibrul expresiei, dar şi caracterul potolit, meditativ, nepolemic, au fost adunate în volumul <span class="CharOverride-1">Descifrări </span>(1977). Romanul <span class="CharOverride-1">Ion Ion</span> (1991) e o încercare de investigare literară a crizei de adaptare a populaţiei rurale aduse la oraş de industrializarea din anii ’60–’80 ai secolului trecut, studiată la nivelul vieţii de familie, cu intuirea psihologiilor, dar marcată de o oarecare monotonie a expresiei şi de previzibilitatea invenţiei epice. <span class="CharOverride-2">C.</span> a mai semnat, împreună cu Elena Suzuki, o traducere din literatura japoneză (Natsume Soseki, <span class="CharOverride-1">Zbuciumul inimii</span>, 1985).</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Dialog despre eroare</span>, Bucureşti, 1969; <span class="CharOverride-1">O lacrimă de privit</span>, Bucureşti, 1970; <span class="CharOverride-1">Tu care treci pe-aici…</span>, Bucureşti, 1973; <span class="CharOverride-1">Schiţe bucureştene</span>, Bucureşti, 1975; <span class="CharOverride-1">Descifrări</span>, Bucureşti, 1977; <span class="CharOverride-1">Neliniştitul iunie</span>, Bucureşti, 1979; <span class="CharOverride-1">Ion Ion</span>, Bucureşti, 1991.<span class="CharOverride-2"> </span></p>
			<p class="Heuristica___m_RPR"><span class="CharOverride-2">Repere bibliografice:</span> Titel, <span class="CharOverride-1">Pasiunea</span>,<span class="CharOverride-1"> 151–161</span>; Constantin Hârlav, <span class="CharOverride-1">„Descifrări”</span>, ST, 1978, 9; Iorgulescu, <span class="CharOverride-1">Scriitori</span>,<span class="CharOverride-1"> 188–189</span>; Nicolae Manolescu, <span class="CharOverride-1">Sensibilitate şi precizie</span>, RL, 1980, 8; Vasile Chifor, <span class="CharOverride-1">Un roman ignorat</span>, VR, 1980, 6–7; <span class="CharOverride-1">Dicţ. scriit. rom.</span>, I, <span class="CharOverride-1">604–605</span>; Victoria Dimitriu, <span class="CharOverride-1">Dincolo de naraţiune</span>, JL, 1995, 13–16; Călin Căliman, <span class="CharOverride-1">Doina Ciurea, la un an (şi ceva) după…</span>, CNT, 2001, 3; Popa, <span class="CharOverride-1">Ist. lit.</span>, II, <span class="CharOverride-1">807.</span> &#9;<span class="Semnatura">N.Br.</span></p>
			<div class="_idGenObjectLayout-1">
				<div id="_idContainer009">
					<div id="_idContainer007" class="Basic-Text-Frame">
						<p class="Titlu-Nume-H">CIUREZU, D. [Dumitru]</p>
						<p class="Titlu-mic-DATE"> (7.XI.1897, Pleniţa, j. Dolj – 5.I.1978, Sibiu), poet, gazetar. </p>
					</div>
					<div id="_idContainer008" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/Ciurezu_Dumitru.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Anicăi (n. Potârcă) şi al lui Ion Ciurezu, ţărani. Şi-a terminat studiile cu întârziere din cauza participării la războiul din 1916–1918. A debutat cu versuri la revista „Viaţa studenţească” (1921), pe când urma cursurile Facultăţii de Litere din Bucureşti. Tot acum a mai publicat, în alte periodice, poezii şi articole, precum şi traducerea romanului <span class="CharOverride-1">Iama</span> de Alexandr Kuprin (1924, semnată Baljar Ciurezu). Descoperit şi apreciat de Octavian Goga, <span class="CharOverride-2">C.</span> devine colaboratorul acestuia la „Ţara noastră”, unde îi apar, din 1924, versuri şi unde, între 1931 şi 1934, desfăşoară o intensă activitate publicistică, semnând aproape zilnic articole inserate la rubricile „Probleme culturale”, „Comentarii critice”, „Cronica teatrului”. Deşi apt să intuiască valoarea, <span class="CharOverride-2">C.</span> îmbină oarecum forţat intelectualismul cu un sentimentalism poetic, într-o exprimare uneori improprie. Totodată, a mai colaborat, în special cu poeme, la „Viaţa românească”, „Gândirea”, „Revista Fundaţiilor Regale” ş.a., iar după 1933 va fi redactor al „foii săptămânale pentru popor” „Albina”. În această calitate a iniţiat colecţia „Biblioteca Albinei”, în cadrul căreia a îngrijit şi a prefaţat câteva cărţi de popularizare a culturii. În 1944 s-a stabilit la Sibiu, unde, în principal, a fost o vreme cercetător la secţia locală a Filialei Cluj a Academiei, elaborând lucrări de istorie literară. Continuă să scrie versuri, din care puţine îi apar în timpul vieţii şi mai multe postum, în „Ramuri”, „Transilvania”, „Albina”, „Familia”, „Manuscriptum” ş.a.</p>
			<p class="Heuristica-BASE">Plachetele lui <span class="CharOverride-2">C. </span>– <span class="CharOverride-1">Răsărit</span> (1927), <span class="CharOverride-1">Pământul lu&#173;minilor mele</span> (1940), ambele premiate de Aca&#173;de&#173;mia Română, şi <span class="CharOverride-1">Cununa soarelui</span> (1942) – îl definesc drept un tradiţionalist de expresie oltenească, vizibil influenţat de „Gândirea” din prima fază, în speţă de Lucian Blaga. El acordă prioritate elementului originar, arhaic, ca factor regenerator şi de autenticitate, cultivând ideea vieţii primitive, exuberanţa vitalistă trăită cu ardoare şi frenezie. „Revărsarea” în natură, voluptatea cufundării în biologic, exaltarea instinctelor vitale vin dintr-o arzătoare dorinţă de plenitudine, de conectare la ritmurile eterne ale vieţii. Sensul complex al tradiţiei transpare în mai multe straturi. Matricea geografică este evocată cu veneraţie în largi tablouri ale împrejurimilor satului, ale câmpurilor şi activităţilor agreste. Duhul ancestral al pământului, instinctul apartenenţei la sat, perceput şi în dimensiunea atemporală, ca o colectivitate eternă, cu un mod de a fi unic – sumă a tuturor vieţilor şi a moştenirii etnice –, alcătuiesc solul din care îşi trage substanţa conştiinţa poetică. Folclorul, prezent şi în prelucrări, este difuz în poezia lui <span class="CharOverride-2">C.</span>, sub forma unor modalităţi şi motive din cântece, descântece, balade, oraţii, basme, E. Lovinescu apreciind tocmai „noutatea întrebuințării elementului folcloric”. Tradiţia religioasă păstrează înţelesul ţărănesc, de credinţă într-o putere ce creează, conţine şi ocroteşte viaţa, dându-i un sens ascendent, ca aspiraţie a pământului spre cer, a întunericului spre lumină. Personajul liric însuşi se conturează ca un element al acestui tip de existență – materie şi energie, copac şi vietate, crescut cu toate celelalte ale firii şi ale satului. Răscolit de soare şi de seve, de impulsuri sălbatice sau de nelinişti şi dorinţe nedesluşite, acesta debordează de bucuria de a trăi, de vitalitate, de setea împlinirii, extrapolându-şi trăirile, într-o frenetică celebrare a forţelor telurice. Erosul, abia presimţit, abia sugerat în primele culegeri, ocupă un loc central în <span class="CharOverride-1">Cununa soarelui</span>, „poem de sălbatec idilism și de viguroasă bucolică” (Pompiliu Constantinescu). Iubirea este o chemare imperioasă, năvalnică, o supunere în faţa unei legi inexorabile. Protagoniştii sunt făpturi ale naturii, dar intens poetizate, ca şi decorul puternic luminat, fierbinte, foarte viu. Odată săvârşită uniunea între tineri, totul se armonizează, tensiunile dispar, începe un basm cu oraţii de nuntă, cu petreceri fabuloase (înrudite cu cele eminesciene şi coşbuciene), după care se intră într-un crug al împlinirii totale, îmbelşugate. Când marile elanuri vitale se mai atenuează, sunt sesizate şi alte valori ale existenţei. Lumina nu mai e percepută doar ca o beţie de energie, ci capătă o conotaţie spirituală, de registru existenţial superior, tărâm al bunătăţii şi altruismului. Luminat interior, poetul se opreşte şi la o altă permanenţă decât cea natural-natală, cea a istoriei ţării, cu aceeaşi capacitate integratoare şi semnificantă. Din conştiinţa istoriei se desprind orizontul mai larg, perspectiva mai profundă a apartenenţei la lumea lui Dumnezeu, călăuză şi sens suprem. O anume spontaneitate ingenuă a lirismului, impresia de prospeţime şi frăgezime a percepţiilor şi a expresiei, stilul frust sunt principalele elemente care au atras atenţia numeroşilor comentatori ai poeziei lui <span class="CharOverride-2">C.</span> Încadrarea masivă a limbajului în sistemul de referinţă natural–rural constituie un aspect definitoriu. Lumina, utilizată abundent, este în egală măsură atmosferă, dar şi substanţă picturală. Întregul tablou este animat, energizat prin repetarea unor noţiuni ce denumesc sau sugerează acţiunea, mişcarea, freamătul, tensiunea, izbucnirea, instituind o adevărată febră lirică. Departe de a fi direct descriptivă, poezia lui <span class="CharOverride-2">C.</span> este expresia unei proiecţii de peisaje interioare. Versurile tipărite postum indică o deplasare spre meditativ, spre interogaţie şi alegoria filosofică, în repetate încercări de reprezentare poetică a adevărurilor vieţii, atât în relaţia individului cu ceilalţi, cât şi cu divinitatea (<span class="CharOverride-1">De profundis…</span>,<span class="CharOverride-1"> Inelul minunilor</span>).</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Răsărit</span>, Craiova, 1927; <span class="CharOverride-1">Pământul luminilor mele</span>, Bucureşti, 1940; <span class="CharOverride-1">Cununa soarelui</span>, Bucureşti, 1942; <span class="CharOverride-1">Cununa soarelui</span>, îngr. Al. Piru, Bucureşti, 1971. <span class="CharOverride-2">Traduceri:</span> Aleksandr Kuprin, <span class="CharOverride-1">Iama</span>, Bucureşti, 1924.</p>
			<p class="Heuristica___m_RPR"><span class="CharOverride-2">Repere bibliografice:</span> Constantinescu, <span class="CharOverride-1">Scrieri</span>, II, <span class="CharOverride-1">282–297</span>; Lovinescu, <span class="CharOverride-1">Ist. lit. rom. cont.</span>,<span class="CharOverride-1"> </span>III, <span class="CharOverride-1">117–118</span>;<span class="CharOverride-1"> </span>Ralea, <span class="CharOverride-1">Scrieri</span>, II, <span class="CharOverride-1">203–206</span>; A. Bădăuţă, <span class="CharOverride-1">„Răsărit”</span>, G, 1928, 1; Călinescu, <span class="CharOverride-1">Opere, </span>I, <span class="CharOverride-1">311–316</span>;<span class="CharOverride-1"> </span>Eugen Ionescu, <span class="CharOverride-1">„Răsărit”</span>, „Vlăstarul”, 1928, 3; Adrian Maniu, <span class="CharOverride-1">Un poet oltean</span>, RP, 1928, 3052; Mihail Sadoveanu, <span class="CharOverride-1">„Răsărit”</span>, AAR, partea administrativă şi dezbaterile, t. XLVIII, 1927–1928; Al. A. Philippide, <span class="CharOverride-1">„Răsărit”</span>, VR, 1929, 7–8; Constantin Fântâneru, <span class="CharOverride-1">„Pământul luminilor mele”</span>, UVR, 1940, 32;Petru Comarnescu, <span class="CharOverride-1">„Pământul luminilor mele”</span>, RFR, 1940, 10; Ion Şiugariu, <span class="CharOverride-1">„Pământul luminilor mele”</span>, MMN, 1940, 10; Ştefan Baciu, <span class="CharOverride-1">„Pământul luminilor mele”</span>, G, 1941, 1; Călinescu, <span class="CharOverride-1">Ist. lit.</span>(1941), <span class="CharOverride-1">784–785</span>, <span class="CharOverride-1">Ist. lit.</span> (1982), <span class="CharOverride-1">868–869</span>; Streinu, <span class="CharOverride-1">Pagini</span>, II, <span class="CharOverride-1">121–125</span>; D. Caracostea, <span class="CharOverride-1">„Pământul luminilor mele”</span>, AAR, partea administrativă şi dezbaterile, t. LXII, 1941–1942; Manolescu, <span class="CharOverride-1">Metamorfozele</span>,<span class="CharOverride-1"> 34–35</span>; Crohmălniceanu, <span class="CharOverride-1">Literatura</span>,<span class="CharOverride-1"> </span>II, <span class="CharOverride-1">162–165</span>; Micu, <span class="CharOverride-1">„Gândirea”</span>,<span class="CharOverride-1"> 558–570</span>; Dorin Teodorescu, <span class="CharOverride-1">Poezia lui D. Ciurezu</span>, în <span class="CharOverride-1">Unele contribuţii la istoria mişcării literare din Craiova</span>, Craiova, 1977, <span class="CharOverride-1">1–37</span>; Mircea Popa, <span class="CharOverride-1">D. Ciurezu – fişă autobiografică</span>, T, 1986, 8; Firan, <span class="CharOverride-1">Profiluri, </span>I, <span class="CharOverride-1">196–198</span>; Const. Ciopraga, <span class="CharOverride-1">Mirajele lui D. Ciurezu</span>, CL, 1988, 4, 5; Scarlat, <span class="CharOverride-1">Ist. poeziei</span>, IV, <span class="CharOverride-1">63–67</span>; Mircea Braga, <span class="CharOverride-1">O biografie literară suprimată</span>, MS, 1991, 2–4; George Nistor, <span class="CharOverride-1">Aristocratul D. Ciurezu</span>, L, 1992, 35; <span class="CharOverride-1">Dicţ. scriit. rom.</span>,<span class="CharOverride-1"> </span>I, <span class="CharOverride-1">605–607</span>; Danţiş, <span class="CharOverride-1">Bucolica, 174–178</span>; Corneliu Leu, <span class="CharOverride-1">Cununa de spini a uitării</span>, „Albina”, 2001, 9–12. &#9;<span class="Semnatura">C.T.</span></p>
			<p class="Heuristica-PRIMUL"><span class="titlu-12">CIURUNGA, Andrei </span>(pseudonim al lui Robert Eisenbraun; 28.X.1920, Cahul – 7.VIII.2004, București), poet. Este fiul Margaretei (n. Mariș) și al lui Hermann Eisenbraun, profesor de germană, descendent dintr-o familie de coloniști germani. Face liceul la Cahul, continuându-l la Bolgrad, unde îl absolvă în 1939. Debutează de timpuriu, în 1932, în revista „Îndrumarea tinerimii” a Liceului „Ion Vodă” din Cahul, iar editorial în 1936 cu placheta <span class="CharOverride-1">Melancolie. </span>După absolvirea liceului, va fi scurtă vreme pedagog în sate basarabene, la Cahul și la Chișinău, apoi lucrează câțiva ani în redacție la „Raza”, „Basarabia” și „Basarabia literară”. După război se stabilește la Brăila, unde funcționează la publicațiile locale „Expresul”, „Ancheta” și „Înainte”, iar din 1949 se angajează, prin Mihai Beniuc, la revista „Flacăra” din București. În 1950 este arestat și condamnat politic pentru volumele de versuri <span class="CharOverride-1">Cântece de dor și de război </span>(1944) și <span class="CharOverride-1">Poeme de dincoace </span>(1947, tipărit clandestin la Brăila și apoi distrus), închis la Canal (1950–1954), apoi la Balta Brăilei și la Gherla (1958–1964), experiență pe care o va consemna parțial în <span class="CharOverride-1">Memorii optimiste. Evocări și versuri din închisori </span>(1992). După eliberare e nevoit să-și câștige existența din diverse slujbe: om de serviciu, portar, magazioner, contabil, colaborator sub pseudonim la „Rebus” ori la „Urzica”. Revine în viața literară în 1968 cu volumul <span class="CharOverride-1">Decastihuri. </span>De-a lungul vremii a colaborat la numeroase publicații, printre care „Bugeacul” (Bolgrad), „Graiul satelor” (Cahul), „Cuvânt moldovenesc” (Chișinău), „Bacăul”, „Curen&#173;tul literar”, „Prepoem”, „Vremea”, „Revista literară”, „Contemporanul”, „Via&#173;ța românească”, „Argeș”, „Ateneu”, „Ramuri”, „Tomis”, „Tribuna”, „Vatra”, „Viața militară”, „Arici Pogonici”, „Luminița”, „Cutezătorii”, „Cronica”. Până în 1946, când i-a fost interzis, a folosit pseudonimul Robert Cahuleanu. A semnat și Radu Calomfir, Matei Scutaru, Nicu Grădinaru, Arcturus. A fost distins în 1995 cu Premiul Uniunii Scriitorilor din Republica Moldova.</p>
			<p class="Heuristica-BASE">Poet al rezistenței, deplângând soarta țării și pierderea ținutului natal încă de la primele plachete, <span class="CharOverride-2">C. </span>devine cu timpul un poet al experienței carcerale din temnițele comuniste, versurile sale, pe care le va aduna în volumele <span class="CharOverride-1">Poemele cumplitului Canal </span>(1992), <span class="CharOverride-1">Ceasuri fără minutare </span>(1996), <span class="CharOverride-1">Poeme cu umbre de gratii </span>(1996), circulând cvasifolcloric printre deținuți. Identificarea cu Iisus a osândiților ce își poartă crucea suind aceeași Golgotă a pătimirilor (<span class="CharOverride-1">Am 33 de ani</span>), ceremonialul imensei suferințe ce îi preschimbă pe cei întemnițați în figuri fantomatice la balul mascat al morții („Dar ca să poată mulți s-o recunoască/ atunci când vine printre noi discret,/ doar moartea mai străbate fără mască/ și ne invită goală la balet” – <span class="CharOverride-1">Bal mascat</span>), participarea la chinul pământenilor chiar a componentelor geografiei („Istoria, ce curge-acum întoarsă,/ va ține minte și-ntre foi va strânge/ acest cumplit Danubiu care varsă/ pe trei guri apă și pe-a patra sânge” – <span class="CharOverride-1">Canalul</span>), acumularea de episoade tragice, fragmente de tot atâta umanitate umilită sunt câteva din ipostazele acestei lirici. Amintirea vieții din libertate sau a ființelor dragi (mama, copiii, iubita, ca în poemul <span class="CharOverride-1">Așteptare</span>) pătrund adesea în imaginarul deținuților, îndulcindu-le întrucâtva existența. Singurul licăr de speranță și izbăvire rămâne cel religios, exprimat în numeroase poeme de o cantabilitate surprinzătoare, uneori în ritm popular, urmând parcă o strategie a accesibilității (poetul inovează și o formă de poezie, decastihul, alcătuită ascendent din vers, distih, terțină, catren și numai din două rime, menită a facilita memorarea), cu intenția rostirii și a despovărării catarctice a ființei sfâșiate de rău. Preponderent definitoriu pentru lirica lui <span class="CharOverride-2">C. </span>este însă filonul reflexiv-meditativ, prezent încă de la început, dar pregnant îndeosebi în plachetele de maturitate și senectute: <span class="CharOverride-1">Vinovat pentru aceste cuvinte </span>(1972), <span class="CharOverride-1">Argumente împotriva nopții </span>(1976), <span class="CharOverride-1">Gestul împăcării </span>(1983), <span class="CharOverride-1">Versuri pentru Ina </span>(1996). Asimilând tradiția interbelică, din care mai răzbat când și când ecouri de sorginte blagiană sau argheziană, poetul își decantează sensibilitatea în versuri discret elegiace, modulate deseori de timbrul cantilenei. Temele eterne ale poeziei – trecerea necruțătoare a timpului, contemplarea naturii în infinitatea ei, reveriile și fantasmele pricinuite de amintirea făpturii iubite, disponibilitatea metafizică pentru întrebările chinuitoare ale misterului ființei în lume, presentimentul sfârșitului – dau măsura unei gravități stăpânite, transfigurată de fluiditatea elegantă a expresiei. Profunzimea se insinuează inefabil, din sugestii abia perceptibile, ca în poemul <span class="CharOverride-1">Naufragiu, </span>o mostră revelatoare din nu puținele reușite: „Eram un țărm. Tu, celălalt. Curgea/ un fel de apă – timpul – între ele./ În liniile – aproape paralele –/ un infinit de puncte suferea.// Și țărmurile se lungeau subțiri,/ abia, ca marea, încăpea albastrul./ Târziu și ultim se surpă sihastrul/ pilon al punții noastre de priviri.// Postum, veniră apele puhoi/ și liniile ni s-au șters în mare/ și-n frigul dens al valurilor care/ continuau să crească fără noi”. <span class="CharOverride-2">C.</span> este un bun poet de al treilea raft, desigur antologic, insuficient cunoscut însă, capabil a mai produce surprize prin melodicitatea ce camuflează întorsătura gravă a cuvântului. A scris și literatură pentru copii, notabilă prin ingeniozitatea captivării sufletului infantil. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Melancolie</span>,<span class="CharOverride-1"> </span>Cahul, 1936; <span class="CharOverride-1">În zodia Cumpenei</span>,<span class="CharOverride-1"> </span>Cahul, 1939; <span class="CharOverride-1">Poemul dezrobirii</span>,<span class="CharOverride-1"> </span>Chișinău, 1943; <span class="CharOverride-1">Cântece de dor și de război</span>,<span class="CharOverride-1"> </span>Chișinău, 1944; <span class="CharOverride-1">Decastihuri</span>,<span class="CharOverride-1"> </span>București, 1968; ed. 2, București, 2004; <span class="CharOverride-1">Vinovat pentru aceste cuvinte</span>, București, 1972; <span class="CharOverride-1">Argumente împotriva nopții</span>,<span class="CharOverride-1"> </span>București, 1976; <span class="CharOverride-1">Micul meu atlas</span>,<span class="CharOverride-1"> </span>București, 1976; <span class="CharOverride-1">Echivalențe</span>,<span class="CharOverride-1"> </span>București, 1978; <span class="CharOverride-1">Imn pentru flacăra fără sfârșit</span>,<span class="CharOverride-1"> </span>București, 1982; <span class="CharOverride-1">Gestul împăcării</span>,<span class="CharOverride-1"> </span>București, 1983; <span class="CharOverride-1">Toată țara-i școala mea</span>,<span class="CharOverride-1"> </span>București, 1989; <span class="CharOverride-1">Memorii optimiste, Evocări şi versuri din închisori</span>,<span class="CharOverride-1"> </span>București, 1992; <span class="CharOverride-1">Poemele cumplitului Canal</span>, Craiova, 1992; <span class="CharOverride-1">Lacrimi pentru Basarabia</span>,<span class="CharOverride-1"> </span>București, 1995; ed. București, 2002; <span class="CharOverride-1">Ceasuri fără minutare</span>,<span class="CharOverride-1"> </span>București, 1996; <span class="CharOverride-1">N-aveți un surâs în plus?</span>,<span class="CharOverride-1"> </span>București, 1996; <span class="CharOverride-1">Poeme cu umbre de gratii</span>, București, 1996; <span class="CharOverride-1">Poeme din iad pentru îngeri</span>,<span class="CharOverride-1"> </span>București, 1996; <span class="CharOverride-1">Versuri pentru Ina</span>, București, 1996; <span class="CharOverride-1">Versuri cu cimilituri</span>, București, 1997; <span class="CharOverride-1">Poeme</span>,<span class="CharOverride-1"> </span>București, 2001; <span class="CharOverride-1">Televizorul pădurii</span>, București, 2004.</p>
			<p class="Heuristica___m_RPR"><span class="CharOverride-2">Repere bibliografice: </span>Nichifor Crainic, <span class="CharOverride-1">Cântăreţi ai Basarabiei: Sergiu Matei Nica şi Robert Cahuleanu</span>, G, 1944, 3;<span class="CharOverride-2"> </span>Petre Tulniceanu, <span class="CharOverride-1">„Decastihuri”</span>,<span class="CharOverride-1"> </span>TMS, 1969, 4; Haralambie Țugui, <span class="CharOverride-1">„Vinovat pentru aceste cuvinte”</span>,<span class="CharOverride-1"> </span>CRC, 1972, 36; D. Micu, <span class="CharOverride-1">„Argumente împotriva morții”</span>,<span class="CharOverride-1"> </span>CNT, 1977, 19; Aureliu Goci, <span class="CharOverride-1">„Echivalențe”</span>,<span class="CharOverride-1"> </span>RL, 1979, 12; <span class="CharOverride-1">Lit. rom. cont.</span>,<span class="CharOverride-1"> 242–243</span>;<span class="CharOverride-1"> </span>Mihai Iacob, <span class="CharOverride-1">Pentru o nouă istorie</span>,<span class="CharOverride-1"> </span>RL, 1992, 35; <span class="CharOverride-1">Dicț. scriit. rom.</span>,<span class="CharOverride-1"> </span>I, <span class="CharOverride-1">607–608</span>; Cimpoi, <span class="CharOverride-1">Ist. lit. Basarabia</span>,<span class="CharOverride-1"> 137–140</span>; Gheorghe Gheorghiu, <span class="CharOverride-1">Poezie şi destin</span>, LA, 2005, 3 noiembrie; <span class="CharOverride-1">Dicț. Chișinău</span>,<span class="CharOverride-1"> 154–156</span>;<span class="CharOverride-1"> </span>Popa, <span class="CharOverride-1">Ist. lit.</span>,<span class="CharOverride-1"> </span>I, <span class="CharOverride-1">860. &#9;</span><span class="Semnatura">G.Dn.</span></p>
			<p class="Heuristica-PRIMUL"><span class="titlu-12">CIZEK, Alexandru Nicolae</span> (10.V.1942, Bucureşti), clasicist, critic și teoretician literar, traducător. Este fiul Virginiei Cizek (n. Bălescu), profesoară, și al lui Alexandru Gustav Cizek, funcționar; Eugen Cizek e fratele său. După absolvirea secției de limbi clasice (1965) la Universitatea din București, își susține tot aici, în 1973, doctoratul, sub îndrumarea lui N.I. Barbu, cu teza <span class="CharOverride-1">Eroi politici ai Antichității. Modele ideologice și literare </span>(pe care o va publica în 1976). Debutează în 1968 în „Studii clasice”, iar editorial în 1970 cu <span class="CharOverride-1">Antologie de literatură universală (Antichitate</span>, <span class="CharOverride-1">Evul Mediu și Renaștere)</span>, editată împreună cu  Al. Dima. Va colabora, de-a lungul vremii, la numeroase periodice științifice și literare din țară și din străinătate, printre care „Studii de literatură universală”, „Secolul 20”, „Revista de istorie și teorie literară”, „Revue des études latines”, „Mittellateinisches Jahrbuch”, „Rhetorica”, „Frühmittelalterliche Studien”, „Gnomon”, „Hermes” ș.a. Asistent la Facultatea de Limbi Clasice (1966–1975), mai predă teorie literară și literatură comparată, iar între 1975 și 1978 este lector de română la Universitatea din Groningen (Olanda), apoi asistent la Institutul de Filologie Clasică al Universității din Münster, până în 1987, când obține abilitarea, în urma susținerii disertației pe un subiect de retorică, <span class="CharOverride-1">Imitatio et tractatio</span>,<span class="CharOverride-1"> </span>devenind profesor în învățământul superior german. Funcționează în continuare la același institut, în calitate de profesor cu contract și <span class="CharOverride-1">Privatdozent</span>,<span class="CharOverride-1"> </span>dar va fi și profesor invitat la numeroase alte universități („Ludwig Maximilian” din München, în Franța, la Aix-en-Provence, Pau, între 1992 și 1994, precum și la Sorbona, la Brno, Jena, București ș.a.), până la pensionare (2006). Specializat în latină medievală și membru al mai multor societăți, participă la proiecte de cercetare europeană, printre care studierea versiunilor mediolatine ale romanului lui Alexandru cel Mare, unde îi revine partea referitoare la sud-estul Europei, sau cel privind editarea operei lui Bartholomaeus Anglicus, <span class="CharOverride-1">De proprietatibus rerum</span>,<span class="CharOverride-1"> </span>prima enciclopedie importantă a Evului Mediu.</p>
			<p class="Heuristica-BASE">Activitatea lui <span class="CharOverride-2">C. </span>se înscrie în zona specializării aprofundate, evoluând de la clasicismul antic spre medievistică, domeniu mai rar abordat în cultura noastră, către studiul reconstituirii și metamorfozării tezaurului retoricii, de maximă rigoare științifică. În prima sa carte, <span class="CharOverride-1">Eroi politici ai Antichității. Modele ideologice și literare</span>),<span class="CharOverride-2"> C. </span>își propune „relevarea unor modele plurivalente ale eroului politic”, așa cum se desprind ele din sursele istoriografice, filosofice și literare ale Antichității, și stabilirea „invariantelor” sale semnificative. Definirea conceptului de erou, argumentează autorul, suportă metamorfoze importante, accepția antică evoluând de la aspectul sacral primordial la cel laic și social din perioada elenistică spre avatarurile moderne, care implică valoarea de excepție. Încercările de circumscriere ale conceptului (la Max Scheler, Eduard Spranger, Thomas Carlyle) conduc către politropia eroului, capacitatea lui de adaptare înglobând valorile fundamentale reliefate de speculația filosofică. În configurarea eroului ca tip uman exemplar, în raport cu alte tipuri înrudite (filosoful contemplativ și omul pragmatic), <span class="CharOverride-2">C. </span>urmărește gândirea anticilor, care au analizat potențialul de socializare al valorilor etice și estetice. Analiza modelelor eroice este temeinică și condusă cu finețe interpretativă, însă fără aptitudini eseistice, echilibrată și gravă, susținută de o demonstrație cât mai cuprinzătoare, extrasă din majoritatea palierelor scrisului antic. Un tratat de referință, <span class="CharOverride-1">Imitatio et tractatio. Die literarisch-rhetorischen Grundlagen der Nachahmung in Antike und Mittelalter</span> (1994), urmărește moștenirea teoretică tradițională, reconstituită din diferite surse, foarte diversificate, nesistematice, însă plurivalente, dezvoltată în școlile de gramatică și retorică antice și medievale în <span class="CharOverride-1">progymnasmata</span>,<span class="CharOverride-1"> </span>care constituie fundamentele scrisului de orice fel, mai cu seamă în oratorie, literatură și istoriografie. Treaptă superioară a imitației, <span class="CharOverride-1">tractatio </span>dobândește, relevă exegetul, îndeosebi în perioada postclasică, prin relativizarea graniței dintre normă și libertate în producția literară, modalități diferite în fenomenul prelucrării pe plan formal-stilistic, compozițional-motivic și în cel al receptării ideatice și afective a operei, astfel încât, în ultimul caz, datorită tehnicii epidictice de manipulare a discursului, se ajunge până la inversarea completă a conținutului, cu consecințe extinse dincolo de Evul Mediu până în epoca modernă. Mai vechea sa preocupare pentru figura lui Alexandru Macedon se concretizează în cartea <span class="CharOverride-1">Alexander bifrons. Le Roi et le Sage. Études sur la légende d’Alexandre le Grand de l’Antiquité au</span> <span class="CharOverride-1">Moyen Âge </span>(2005), în care sunt reunite cercetările consacrate acestuia de-a lungul unei vieți. <span class="CharOverride-2">C. </span>a publicat în <span class="CharOverride-1">editio princeps</span> poemul didactic <span class="CharOverride-1">Novus Grecismus</span> (2009) al canonicului elvețian din secolul al XIII-lea Konrad von Mure, a cărui parte principală, expusă lexicografic, cuprinde un bogat vocabular latin și în măsură considerabilă grec, precum și noțiuni de prozodie, figuri de stil și tropi, iar în a doua parte, cu caracter enciclopedic, compilează cunoștințe din domeniile științelor naturii și din cele umanistice din autorii antici și medievali, prelucrându-le în mod inovator. Un foarte extins studiu al editorului pune în valoare însemnătatea acestei lucrări de circulație școlară la apogeul Evului Mediu, redescoperită în ultimele decenii. Ca traducător, <span class="CharOverride-2">C. </span>a tălmăcit, într-o cuprinzătoare antologie, <span class="CharOverride-1">Antichitatea despre artele plastice </span>(1971), texte reprezentative netraduse încă în românește, privitoare la istoria sculpturii, picturii și a artelor minore adiacente sau descrieri ale monumentelor antice, mărturii ale autorilor vremii, opinii de natură teoretică și critică. Sunt extrase din <span class="CharOverride-1">Historia naturalis </span>a lui Pliniu cel Bătrân, din <span class="CharOverride-1">Descrierea Greciei</span> de Pausanias, din Platon, Aristotel, Cicero, Dionis din Halicarnas, Horațiu, Quintilian, Cicero, Lucian, Filostrat și mulți alții. Cooptat în colectivul lui Constantin Noica și Petru Creția de editare a operei lui Platon, a dat versiuni la dialogurile <span class="CharOverride-1">Gorgias </span>și <span class="CharOverride-1">Lysis</span>,<span class="CharOverride-1"> </span><span lang="fr-FR">pe care le-a însoțit de note și comentarii. </span></p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Istoria literaturii universale și comparate. Antichitatea orientală și clasică</span> (în colaborare cu Venera Antonescu), București, 1971; <span class="CharOverride-1">Eroi politici ai Antichității. Modele ideologice și literare</span>,<span class="CharOverride-1"> </span>București, 1976; <span class="CharOverride-1">Imitatio et tractatio. Die literarisch-rhetorischen Grundlagen der Nachahmung in Antike und Mittelalter</span>,<span class="CharOverride-1"> </span>Tübingen, 1994; <span class="CharOverride-1">Alexander bifrons. Le Roi et le Sage. Études sur la légende d’Alexandre le Grand de l’Antiquité au Moyen Âge</span>,<span class="CharOverride-1"> </span>Clermont-Ferrand, 2005. <span class="CharOverride-2">Antologii, ediții: </span><span class="CharOverride-1">Antologie de literatură universală (Antichitate, Evul Mediu și Renaștere)</span>, București, 1970 (în colaborare cu Al. Dima); Konrad von Mure, <span class="CharOverride-1">Novus Grecismus</span>,<span class="CharOverride-1"> </span>introd edit., München, 2009. <span class="CharOverride-2">Traduceri: </span><span class="CharOverride-1">Antichitatea despre artele plastice</span>,<span class="CharOverride-1"> </span>îngr. și introd. trad., București, 1971; Platon, <span class="CharOverride-1">Gorgias</span>,<span class="CharOverride-1"> </span>în Platon, <span class="CharOverride-1">Opere</span>,<span class="CharOverride-1"> </span>I, îngr. Petru Creția şi Constantin Noica, introd. Ion Banu, București, 1974, <span class="CharOverride-1">Lysis</span>,<span class="CharOverride-1"> </span>în Platon, <span class="CharOverride-1">Opere</span>,<span class="CharOverride-1"> </span>II, București, 1976.</p>
			<p class="Heuristica___m_RPR"><span class="CharOverride-2">Repere bibliografice: </span>Dana Dumitriu, <span class="CharOverride-1">„Eroi politici ai Antichității”</span>,<span class="CharOverride-1"> </span>RL, 1976, 35; Gert Hübner, <span class="CharOverride-1">„Imitatio et</span> <span class="CharOverride-1">tractatio”</span>, „Bibliographie zur Symbolik, Ikonographie und Mythologie” (Basel), 1994, <span class="CharOverride-1">42–43</span>; Zsigmond Ritoók, <span class="CharOverride-1">Die literarisch-rhetorischen Grundlagen</span>,<span class="CharOverride-1"> </span>„Gnomon” (München), 1996, <span class="CharOverride-1">456–459</span>; Ingrid Weber, <span class="CharOverride-1">Nachahmung in Antike und Mittelalter</span>, „Rhetorik” (Berlin), 1997, 16; Rita Beyers, [Konrad von Mure, <span class="CharOverride-1">„Novus Grecismus”</span>], „Scriptorium” (Bruxelles), 2009, 63. &#9;<span class="Semnatura">G.Dn.</span></p>
			<div class="_idGenObjectLayout-1">
				<div id="_idContainer012">
					<div id="_idContainer010" class="Basic-Text-Frame">
						<p class="Titlu-Nume-H">CIZEK, Eugen </p>
						<p class="Titlu-mic-DATE">(24.II.1932, Bucureşti – 16. XII.2008, Bucureşti), clasicist, traducător. </p>
					</div>
					<div id="_idContainer011" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/Cizek_Eugen.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Virginiei Cizek (n. Bălescu), profesoară, şi al lui Alexandru Gustav Cizek, funcţionar; Alexandru Nicolae Cizek e fratele său. <span class="CharOverride-2">C.</span> urmează liceul clasic (1948–1951) şi Facultatea de Filologie a Universităţii din Bucureşti (1951–1955), încheindu-şi studiile cu lucrarea <span class="CharOverride-1">Ideile social-politice la Seneca</span>, sub îndrumarea profesorului Aram Frenkian. Este angajat asistent la Catedra de filologie clasică a Universităţii bucureştene, unde devine profesor. I se acordă titlul de doctor în 1968, după susţinerea tezei <span class="CharOverride-1">Lupta de idei a epocii lui Nero în izvoarele literare antice. Realităţi şi idei</span>. În 1973 obţine doctoratul de stat la Universitatea din Lyon, unde este detaşat între 1971 şi 1974 ca lector de limba şi literatura română. Face parte din câteva asociaţii ştiinţifice româneşti: Societatea de Studii Clasice „Ovidianum” ş.a., şi internaţionale: Societatea de Studii Latine (Paris), Societatea de Studii Neroniene – Centrul de Studii asupra Monarhiei Antice (Clermond-Ferrand), Societatea de Studii Petroniene (SUA) ş.a. şi este membru al mai multor academii de peste hotare. A fost distins cu Premiul Literar European al Asociaţiei Scriitorilor de Limbă Franceză (1982) şi cu Premiul „Timotei Cipariu” al Academiei RSR (1982).</p>
			<p class="Heuristica-BASE">Clasicist cu vocaţie de istoric, <span class="CharOverride-2">C.</span> îşi va localiza interesul ştiinţific în câmpul Antichităţii latine. O singură carte, întâmplător cea dintâi, <span class="CharOverride-1">Evoluţia romanului antic</span> (1970), acoperă şi zona Eladei, în relaţie comparatistă şi de reciprocă determinare cu cea romană. Propunându-şi numai reconstituirea unor elemente de organizare internă a romanului antic, nu o tratare exhaustivă, autorul îşi sprijină demersul analitic pe mijloace dominant istoriste, întrepătrunse cu cele structuraliste. Rememorând contextul istorico-literar şi arhetipurile, el stăruie asupra structurii interioare a textelor. Alături de analogiile indicate de alţi cercetători, formulează amănunţit deosebirile dintre cele două eflorescenţe ale speciei în Antichitate. Pluralitatea formelor romaneşti va transmite prelungiri în aşa-numitul roman creştin, în cel medieval şi în cel modern – este o concluzie demonstrată convingător. Preocupările latinistului, predominante, gravitează în jurul epocii lui Nero, extinzându-se treptat. Este şi cazul monografiei <span class="CharOverride-1">Seneca</span> (1972), în care reia cercetările din teza de licenţă. Iniţial concepută pozitivist, lucrarea va păstra acest caracter cu toată strădania de modernizare, detectabilă mai ales în stratul stilistic. Familiarizarea cu şcoala structuralistă, aplicarea noilor procedee autorul le va desăvârşi abia după un timp, când realizează şi primele contacte cu noua critică. Gândit şi scris tot conform canoanelor pozitiviste, studiul <span class="CharOverride-1">L’Époque de Néron et ses controverses idéologiques</span> (1972) creşte din teza de doctorat. Interferând mai multe discipline – istorie, filosofie, estetică, politică –, lucrarea are totuşi un caracter preponderent istoric, ceea ce va conduce la potenţarea factologiei. Ilustrative sunt profilurile realizate grupurilor influenţate de Annaei şi de Calpurnia, Thrasias şi Neron. Diferenţierile, subliniate stăruitor, dintre programele politice, sistemele filosofice pe care acestea se întemeiază şi principiile estetice emanate de cercurile literare constituie miezul cărţii, oferind repere esenţiale pentru reconstituirea epocii. Şi aici aderenţele structuraliste, puţin potrivite cu natura subiectului, se menţin în plan secundar. Decantările conceptuale conduc spre un adevărat salt în monografia <span class="CharOverride-1">Tacit</span> (1974). Modalităţile structuraliste se impun în actul critic, reţetarul pozitivist retrăgându-se spre nivelurile referenţiale. Convins că nici un alt prozator antic nu este atât de familiar sensibilităţii veacului al XX-lea prin limbajul artistic şi tiparele literare, <span class="CharOverride-2">C.</span> îşi propune să argumenteze ideea modernităţii lui Tacit, convertind pledoaria într-o aproape osten&#173;tativă demonstraţie de virtuozitate structuralistă. Polisemia latentă şi structura romanescă a scrierilor istoricului latin prevestesc parcă literatura secolului al XX-lea. Sub aceeaşi incidenţă metodologică se înscrie şi <span class="CharOverride-1">Structures et idéologie dans „Les Vies des douze césars” de Suétone</span> (1977). Secvenţele mari ale planului, informaţia şi logica enunţului indică sorgintea teoretică şi maniera pozitivistă, înfăptuirea analizelor trădează din nou recuzita structuralistă, iar menţinerea judecăţilor în câmpul unei relativităţi incitând la meditaţie îndreaptă spre noua critică. Semnificaţiile se organizează din trăsături a căror simplă inventariere şi notare algebrică relevă un profil sau altul, închegat gradual prin efecte ascendente, ca şi viziunea lui Suetoniu, influenţată de ideologia lui Carneade şi a lui Cicero. Iniţiativele interpretative ale lui <span class="CharOverride-2">C.</span>, moderne, descoperă de fiecare dată aspecte inedite în literatura Antichităţii. Valoarea acestor întreprinderi istorico-literare constă însă mai ales în integrarea rezultatelor analitice în câmpul mai larg al istoriei culturii. Pe acest drum se angajează şi lucrarea <span class="CharOverride-1">Epoca lui Traian. Împrejurări istorice şi probleme ideologice</span> (1980) ca şi <span class="CharOverride-1">Istoria literaturii latine</span> (I–II, 1994), în care mijloacele expunerii tradiţionale se îmbină cu metodele mai noi. Bun cunoscător al lui Tacit, a tălmăcit din opera istoriografului textele <span class="CharOverride-1">Germania</span> şi <span class="CharOverride-1">Biografia lui Agricola</span>, din proza artistică latină romanul comic-parodic <span class="CharOverride-1">Satyricon</span> de Petronius, iar din Seneca pamfletul <span class="CharOverride-1">Apokolokyntosis</span>, îndreptat împotriva împăratului Claudius.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Evoluţia romanului antic</span>, Bucureşti, 1970; <span class="CharOverride-1">L’Époque de Néron et ses controverses idéologiques</span>, Leiden, 1972; <span class="CharOverride-1">Seneca</span>, Bucureşti, 1972; <span class="CharOverride-1">Tacit</span>, Bucureşti, 1974; <span class="CharOverride-1">Structures et idéologie dans „Les Vies des douze césars” de Suétone</span>, Bucureşti–Paris, 1977; <span class="CharOverride-1">Epoca lui Traian. Împrejurări istorice şi probleme ideologice</span>, Bucureşti, 1980; <span class="CharOverride-1">Neron</span>, Paris, 1982; <span class="CharOverride-1">La Roma di Nerone</span>, Milano, 1984; <span class="CharOverride-1">Secvenţă romană</span>, Bucureşti, 1986; <span class="CharOverride-1">Mentalités et institutions politiques romaines</span>, Paris, 1990; ed. (<span class="CharOverride-1">Mentalităţi şi instituţii romane</span>), Bucureşti, 1998; <span class="CharOverride-1">L’Empereur Aurélien et son temps</span>, Paris, 1994; <span class="CharOverride-1">Istoria literaturii latine</span>, I–II, Bucureşti, 1994; <span class="CharOverride-1">Histoire et historiens à Rome dans l’Antiquité</span>, Lyon, 1995; <span class="CharOverride-1">Essai sur une théorie de l’histoire</span>, Bucureşti, 1998; <span class="CharOverride-1">Istoria în Roma antică. Teoria şi poetica genului</span>, Bucureşti, 1998; <span class="CharOverride-1">Claudiu</span>, Bucureşti, 2000; <span class="CharOverride-1">Istoria Romei</span>, Bucureşti, 2002; <span class="CharOverride-1">L’Empereur Titus</span>, Bucureşti, 2006; <span class="CharOverride-1">Eutropius</span>, Bucureşti, 2008. <span class="CharOverride-2">Traduceri:</span> Seneca, <span class="CharOverride-1">Apokolokyntosis</span>; Petronius, <span class="CharOverride-1">Satyricon</span>, pref. trad., Bucureşti, 1967; Petronius, <span class="CharOverride-1">Satyricon</span>, îngr. şi postfaţa trad., Bucureşti, 2003; Pierre Grimal, <span class="CharOverride-1">Civilizaţia romană</span>, I–II, Bucureşti, 1973; Tacitus, <span class="CharOverride-1">Biografia lui Agricola</span>, îngr. şi introd. trad., Bucureşti, 2003, <span class="CharOverride-1">Germania</span>, îngr. şi introd. trad., Bucureşti, 2004.</p>
			<p class="Heuristica___m_RPR"><span class="CharOverride-2">Repere bibliografice:</span> Nicolae Manolescu, <span class="CharOverride-1">Eseişti şi erudiţi</span>,<span class="CharOverride-1"> </span>RL, 1974, 27; Marian Papahagi, <span class="CharOverride-1">„Secvenţă romană”</span>,<span class="CharOverride-1"> </span>TR, 1986, 38; Piru, <span class="CharOverride-1">Critici</span>,<span class="CharOverride-1"> 5–7</span>;<span class="CharOverride-1"> Dicţ. scriit. rom.</span>, I, <span class="CharOverride-1">608–609</span>;<span class="CharOverride-1"> </span>Velea, <span class="CharOverride-1">Universalişti</span>, <span class="CharOverride-1">243–251</span>; Alexandru George, <span class="CharOverride-1">Cartea unei lumi</span>, ALA, 2002, 647; Ioana Costa, <span class="CharOverride-1">Din nou despre Roma şi limba latină</span>, CL, 2003, 12; Liviu Franga, <span class="CharOverride-1">A scrie istorie, I–II</span>, RL, 2004, 16, 17; Marcela Graţianu, <span class="CharOverride-1">Lacrimosa dies illa…</span>, OC, 2009, 199. &#9;<span class="Semnatura">S.V.</span></p>
			<p class="Heuristica_PRIMUL_Semnat"><span class="titlu-12">CLAPONUL</span>, revistă umoristică şi literară apărută la Bucureşti, săptămânal, din mai 1877. Au ieşit, probabil, din acest săptămânal, pe care îl scria în întregime I.L. Caragiale, şase numere, dar în colecţia Bibliotecii Academiei Române nu se mai păstrează decât numerele 1, 2, 4 şi 6 (din care două foi lipsesc). „Calendarul «Claponului»”, tipărit cu un an mai târziu (1878), conţine, pe cât se pare, pe lângă scrierile din cele patru numere ce s-au păstrat, şi pe cele cuprinse în numerele pierdute. În afara intenţiei umoristice, <span class="CharOverride-2">C.</span> este redactat şi cu o evidentă adresă parodică, având drept ţintă metodele şi stilul presei româneşti a timpului. Coperta mai conţine, în afara titlului, următoarele formule publicistice: „Foiţă hazlie şi populară. Apare când iese de sub tipar. Tirajul se face în 33 333 exemplare. Deviza este: „«Eftin şi bun!» 10 bani numărul”. O spirituală <span class="CharOverride-1">Profesiune de credinţă către cititori</span> imită solemnitatea, deseori fără conţinut, pe care o afectau editorialele şi articolele-program ale jurnalelor nou-apărute. Cititorul este asigurat că nu mai puţin de 39 de gazetari lucrează la redactarea gazetei, în timp ce un numeros grup de corespondenţi împânzeşte Europa pentru a satisface nevoia de informaţie a prezumtivilor cititori. Totodată se dau asigurări că eforturile redacţiei vor fi îndreptate mai ales spre păstrarea unei stricte neutralităţi în raport cu marile evenimente politice, sociale ş.a.m.d. Cea mai mare parte a textelor apărute în <span class="CharOverride-2">C.</span> vor fi republicate cu modificări nesemnificative, în „Calendarul Claponului” şi, peste douăzeci de ani, în „Moftul român” sau în „Universul”. Ca orice periodic „respectabil”, <span class="CharOverride-2">C.</span> avea o organizare internă fixă, cu rubrici care figurau în fiecare număr. Acestea erau: „Gogoşi” (prin care se ironiza rubrica de informaţii a ziarelor), „Ultime gogoşi calde” (parodie a „Ultimelor ştiri”), o pseudocronică parlamentară comentând activitatea „Camerei deputaţilor din Stambul”. În fine, rubrica „Prospături. În stilul şi cu sintaxa «Monitorului oficial»” pastişează automatismele stilului administrativ, iar „Rezbelul” şi numeroase<span class="CharOverride-1"> </span>alte<span class="CharOverride-1"> </span>„gogoşi” – înflăcărarea fals patriotică a jurnaliştilor. Se face haz, de asemenea, de cei care încearcă să exploateze orice eveniment politic în propriul folos, de amatorii de ştiri senzaţionale, de naivii care dau fiecărui gest al unei personalităţi semnificaţii ultra-importante. Este zeflemisită şi buna-credinţă a cetăţeanului simplu, avid de noutăţi, dezinformat, gata să creadă în orice. Tot moravurile gazetarilor timpului sunt vizate şi în articolele <span class="CharOverride-1">Către cititori</span> sau <span class="CharOverride-1">Desluşire</span>. Primul este un atac împotriva publicităţii exagerate pe care şi-o făceau jurnalele. Cel de-al doilea este îndreptat împotriva interminabilelor profesiuni de credinţă care se etalau în mai toate gazetele şi în care se discuta, cu fraze sforăitoare, despre menirea presei moderne, despre îndatoririle morale şi sociale ale gazetarului. Viaţa parlamentară constituie subiectul unor cronici corozive. Într-una dintre anecdotele adunate sub titlul „Gogoşi”, cele două personaje, băcanul Ghiţă Calup şi Ilie, tejghetarul său, prefigurează două dintre personajele comediei <span class="CharOverride-1">O noapte furtunoasă</span> a lui I.L. Caragiale: Jupân Dumitrache şi Chiriac, fidelul său ajutor şi sergent în „garda civică”. Caracteristice pentru literatura umoristică de aici<span class="CharOverride-2"> </span>sunt distanţarea redactorului de evenimentele care pasionau opinia publică şi chiar un juvenil spirit de frondă. <span class="CharOverride-2">C.</span> este în egală măsură o sursă de informaţii asupra procesului de formare a lui Caragiale, asupra efortului de a-şi selecta teme, tipuri şi psihologii ce vor fi întâlnite frecvent în întreaga sa operă, precum şi asupra făuririi uneltelor scriitoriceşti. Din paginile revistei se desprinde un Caragiale cu nimic deosebit de cel a cărui imagine există în conştiinţa tuturor – sceptic, înarmat cu o ironie muşcătoare şi cu un excepţional spirit de observaţie. „Gogoşile” şi schiţele din <span class="CharOverride-2">C.</span> îl anunţă pe marele umorist şi satiric, atent la aspectele rizibile ale vieţii de fiecare zi şi gata să le surprindă semnificaţiile sociale. Anecdota ascunde o cunoaştere excelentă a slăbiciunilor umane, aparenţele sunt date la o parte pentru a se releva fondul cu mijloacele umorului simplu, accesibil. Meschinăria, parvenitismul, patriotismul afişat cu ostentaţie şi cu gândul la viitoare recompense, găunoşenia discursurilor parlamentare nesfârşite, corupţia şi duplicitatea gazetarilor, superficialitatea omului de pe stradă (viitorul Mitică), perpetuu şi complet avizat în orice „chestie”, sunt tot atâtea teme ale literaturii din gazeta lui I.L. Caragiale. &#9;<span class="Semnatura">R.Z. </span></p>
			<p class="Heuristica-PRIMUL"><span class="titlu-12">CLARNET, Adolphe </span>(pseudonim al lui Adolf Burăh Cuperman; 1877, Turnu Severin – 22.XI.1937, Bucureşti), gazetar. Provenind dintr-o familie de evrei săraci, <span class="CharOverride-2">C.</span> face clasele primare şi apoi liceul în oraşul natal. Îl interesează încă de pe acum ideile socialiste, manifestările la care ia parte (întruniri, congrese) atrăgându-i, în 1899, expulzarea. Aproape un deceniu şi jumătate va dura exilul la Paris, răstimp în care cunoaşte scriitori celebri, cum ar fi Anatole France şi Francis Carco, publică prin gazete, se agită la adunări mai mult sau mai puţin anarhiste. În urma unor intervenţii, i se permite, în 1914, să revină în ţară. Departe de a exhiba o figură de nihilist, inspiră simpatie prin felul de a fi, cuviincios şi delicat în maniere. Ca pentru a alunga imaginea indigenţei de odinioară, se îmbracă bine, chiar elegant, melonul şi monoclul dându-i un aer desuet. O siluetă ca din alte vremuri, într-o epocă în care altminteri, ca ziarist, e bine ancorat. După debutul în „Lumea nouă”, semnând de obicei Clarnet (rar, cu iniţiale: A.C., C.) sau fără a-şi pune iscălitura, a colaborat cu anchete (literare, politice – îndeosebi la „Facla”) şi reportaje, interviuri, cronici teatrale, plastice, muzicale, recenzii, pertinente comentarii pe teme externe, vioaie însemnări pe marginea unor probleme la ordinea zilei, traduceri (printre care, în 1909, <span class="CharOverride-1">Balada temniţei Reading </span>de Oscar Wilde) la „Gazeta Mehedinţului”, „Dreptatea”, „Tribuna”, „Ţara noastră”, „L’Indépendance roumaine”, „Naţionalul”, „Adevărul”, „Izbânda”, „L’Orient”, „Rampa”, „Aurora”, la care a lucrat ca redactor, „Propilee literare”, „La Nation roumaine”, „Vremea”, „Politica”, „Şantier”, „Cuvântul liber”, „Gazeta” ş.a. A condus publicaţiile „Se zice…” (1922–1923), revistă săptămânală ilustrată, şi „Bucarest” (1932–1933), hebdomadar politic, literar, social, a fost redactor la „Opoziţia” (1929).</p>
			<p class="Heuristica-BASE"><span class="CharOverride-2">C.</span>, care nu s-a simţit niciodată scriitor, a fost un gazetar de luat în seamă. A şi ajuns, de altfel, preşedintele Uniunii Ziariştilor Profesionişti. Scria bine, cu incisivă dezinvoltură, întotdeauna informat şi păstrând în genere o cumpănă a judecăţii. Se mai inflama din când în când, ca în riposta dată lui A.D. Xenopol, <span class="CharOverride-1">Les Juifs roumains</span> (1903), succint expozeu asupra chestiunii evreieşti la noi. Lepădând afabilitatea surâzândă, socialistul cu gambetă scoate aici câteva scrâşnete. Dar îndeobşte e volubil şi sagace, un atu al comentariilor sale fiind bunul simţ. Asistând, în calitate de cronicar teatral, la un şir de premiere, constată că mizanscenele sunt covârşite de „furoarea decorului şi a regiei”, pentru că unii regizori, socotindu-se „alfa şi omega”, transformă textul într-un pretext extravagant pentru exhibiţiile lor. Cronicile lui au şi valenţe de interpretare literară, cu ascuţimi psihologice. Cu vervă persiflantă, recurgând la antifrază sau vorbind pe şleau, publicistul atacă şi alte subiecte care îi incită nervul critic: politicianismul (încondeind cutare şmecher, farsor sau panglicar), grotescul unor şedinţe parlamentare, criza morală a presei, năravurile unor literaţi, acestea şi altele compunând pitorescul strident care frapează pe oricine nimereşte în „ţara tuturor anomaliilor”. Convingerile din adolescenţă îşi păstrează intactă seducţia, <span class="CharOverride-2">C.</span>, căruia i se pare că desluşeşte „glasul revoluţiei”, aşteptând cu înfrigurare „ceasul proletariatului”. „Forţa magnetică a socialismului” este invocată şi în reconstituirea encomiastică a pateticei existenţe a lui Jean Jaurès (<span class="CharOverride-1">Cuvinte despre Jean Jaurès</span>, 1934). Partizan al intervenţiei, la izbucnirea Primului Război Mondial, <span class="CharOverride-2">C.</span> scoate o broşură, <span class="CharOverride-1">Cu cine?</span> (1914), în care strânge la un loc opiniile unor fruntaşi ai vieţii culturale şi ştiinţifice (D. Anghel, G. Diamandy, I. Cantacuzino, C. Rădulescu-Motru, I. Al. Brătescu-Voineşti, A.D. Xenopol ş.a.), solicitaţi să se pronunţe asupra atitudinii pe care România s-ar cuveni să o adopte faţă de forţele aflate în conflict. Răspunsurile îi definesc pe cei intervievaţi, decupajul operat de reporter fiind înlesnit de ochiul său de portretist. Avea, într-adevăr, o anume înclinaţie în acest sens, rememorările lui pariziene, din mirobolanta „împărăţie a Boemei” de pe malurile Senei, mişunând de figuri aparte. Rataţi, trăsniţi, fanfaroni, firi melancolice şi apariţii funambuleşti, vagabonzi de geniu şi alte ciudate, ieşite din comun specimene se perindă prin birturi, berării, cârciumi, cu iluziile şi eşecurile lor, dispuşi la spovedanii care mai că îi transformă în personaje de proză scurtă. Sunt prinse în ramă şi personalităţi cum ar fi Georges Clemenceau, Aristide Briand, André Antoine, Jules Romains, Jean Moréas, Jules Renard, Max Jacob, schiţate cu un condei nu lipsit de agerimi scriitoriceşti. Şi, în orice caz, apt de subţirimi de moralist, cum lasă să se întrevadă pseudojurnalul <span class="CharOverride-1">Mărturisiri de fecioară în ritm de charleston</span> (1935). O suită de afectuoase evocări se înşiruie în <span class="CharOverride-1">Mitif, poetul florilor</span> (1929), toate privindu-l pe Dimitrie Anghel, conturat ca un personaj capricios, cu reacţii nevrotice, trăind în febre şi expus mereu derivei amoroase. Cărticica lui <span class="CharOverride-2">C.</span> e mărturia unei accentuate vocaţii de prieten.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Les Juifs roumains</span>, Paris, 1903; <span class="CharOverride-1">Mitif, poetul florilor</span>, Bucureşti, 1929; <span class="CharOverride-1">Cuvinte despre Jean Jaurès</span>, Bucureşti, [1934]; <span class="CharOverride-1">Mărturisiri de fecioară în ritm de charleston</span>, Bucureşti, 1935. <span class="CharOverride-2">Traduceri:</span> Anatole France, <span class="CharOverride-1">Afacerea Crainquebille</span>, Lyon–Paris, 1904; I.L. Caragiale, <span class="CharOverride-1">Le Cierge de Pâques</span>, Paris, [1912]; Jérôme şi Jean Tharaud, <span class="CharOverride-1">Umbra crucii</span>, Bucureşti, 1922; André Maurois, <span class="CharOverride-1">Eduard VII şi vremea lui</span>, Bucureşti, [1934].</p>
			<p class="Heuristica___m_RPR"><span class="CharOverride-2">Repere bibliografice:</span> Pompiliu Constantinescu, <span class="CharOverride-1">„Mărturisiri de fecioară în ritm de charleston”</span>, VRA, 1933, 310; N. Davidescu, <span class="CharOverride-1">Adolf Clarnet</span>, VRA, 1937, 515; Ieronim Şerbu, <span class="CharOverride-1">Vitrina cu amintiri</span>, Bucureşti, 1973, <span class="CharOverride-1">212–213</span>; I. Peltz, <span class="CharOverride-1">Amintiri din viaţa literară</span>, Bucureşti, 1974, <span class="CharOverride-1">135–137</span>; A.P. Samson, <span class="CharOverride-1">Memoriile unui gazetar</span>, Bucureşti, 1979, <span class="CharOverride-1">97–98</span>; Mirodan,<span class="CharOverride-1"> Dicţionar</span>,<span class="CharOverride-1"> </span>I, <span class="CharOverride-1">358–359</span>;<span class="CharOverride-1"> </span>Faifer,<span class="CharOverride-1"> Pluta</span>,<span class="CharOverride-1"> 67–70</span>. &#9;<span class="Semnatura">F.F.</span></p>
			<p class="Heuristica-PRIMUL"><span class="titlu-12">CLASICISM</span><span class="CharOverride-2">. </span>Termenul<span class="CharOverride-2"> c. </span>acoperă trei accepțiuni învecinate, de natură istorică, tipologică și axiologică. Sub raport istoric, <span class="CharOverride-2">c.</span> desemnează un curent literar care s-a afirmat în Franța și, prin extensie, și în alte țări europene, în secolele XVII–XVIII, manifestându-se prin revitalizarea și cultivarea modelelor culturale „clasice” ale Antichității greco-latine. Trăsăturile definitorii ale <span class="CharOverride-2">c.</span> istoric sunt aspirația către ordine, armonie și echilibru, caracterul său normativ (concretizat printr-o suită de reguli artistice, cum ar fi regula celor trei unități: de timp, de loc și de acțiune), respectarea principiului <span class="CharOverride-1">mimesis</span>-ului (și, în general, conceperea artei ca o formă de imitație a realității), raportarea constantă la tradiția literară antică, cultivarea anumitor genuri și specii (în registrul superior, tragico-eroic: tragedia, epopeea, imnul, oda ș.a.; în registrul inferior: comedia, idila, satira, fabula), caracterul moralizator, primatul rațiunii asupra sentimentului și imaginației ș.a. Odată cu sfârșitul secolului al XIX-lea, ca urmare a dezvoltării morfologiei culturii și a influenței acesteia asupra criticii literare, <span class="CharOverride-2">c.</span> dobândește și o accepțiune tipologică (trans&#173;istorică), care nu mai este limitată de un anume spațiu și timp. Descoperirea, în forme parțiale sau atenuate, a trăsăturilor <span class="CharOverride-2">c.</span> și în operele literare ale altor epoci și curente îi încurajează pe critici să vorbească despre un <span class="CharOverride-2">c.</span> al romanticilor sau chiar al modernilor. Ulterior, sensului tipologic i se adaugă și un sens valoric, potrivit căruia „clasicii” sunt acei scriitori care au reușit să devină ei înșiși modele de urmat, ilustrând astfel culmi ale artei literare, vârfuri ale canonului unei literaturi naționale. </p>
			<p class="Heuristica-BASE">În literatura română <span class="CharOverride-2">c.</span> nu s-a cristalizat ca orientare cu caracter programatic, ci s-a manifestat ca o serie de tendințe difuze, de la începuturi până în contemporaneitate. Din acest punct de vedere, e problematică proclamarea poeziei populare ca „primul nostru <span class="CharOverride-2">c.</span>”, teză susținută de diverși scriitori și critici, printre care Mihail Dragomirescu, Ion Pillat, Ovidiu Papadima, Vladimir Streinu sau Dim. Păcurariu. Potrivit acestora, limpezimea, seninătatea și armonia unor creații populare precum <span class="CharOverride-1">Miorița</span>, <span class="CharOverride-1">Mănăstirea Argeșului </span>sau <span class="CharOverride-1">Toma Alimoș</span> ar constitui elemente care le-ar apropia de <span class="CharOverride-2">c. </span>Ipoteza nu poate fi, însă, acceptată decât cel mult într-o accepțiune tipologică, conform căreia folclorul în sine ar reprezenta un „clasicism al popoarelor” (G. Călinescu). Cât privește <span class="CharOverride-2">c.</span> în sens istoric, acesta implică nu doar un puternic caracter urban și antifolcloric (Edgar Papu), ci și codificarea explicită și reflecția teoretică asupra setului de norme și convenții pe care le utilizează. Prin urmare, adevăratul <span class="CharOverride-2">c.</span> trebuie căutat în primul rând pe terenul literaturii „culte”. Astfel, deși cultura medievală românească nu a pierdut niciodată contactul cu Antichitatea, influențele clasice se înregistrează la noi mai ales odată cu secolul al XVII-lea, pe măsura intensificării contactelor cu umanismul european, fenomen vizibil la Miron Costin și Dimitrie Cantemir, prin recursul la fondul mitologic antic și la sintaxa latină. Începând cu secolul al XVIII-lea, pătrunderea spiritului clasic în România a fost favorizată de sistemul de învățământ și de traduceri. În perioada fanariotă Academia Domnească din București, ca şi aceea din Iași, orientate cu precădere către cultura greacă, și gimnaziul de la Blaj, de orientare latinistă, au contribuit la familiarizarea elitelor culturale românești cu marea cultură greco-latină. Tendința clasicistă s-a păstrat și după reforma învățământului din Principate, realizată în Țara Românească de Gheorghe Lazăr și Ion Heliade-Rădulescu, iar în Moldova de Gheorghe Asachi. În plan didactic, retoric și estetic, intensitatea influențelor <span class="CharOverride-2">c.</span> e atestată de lucrări precum <span class="CharOverride-1">Gramatica românească </span>(1757) a lui Dimitrie Eustatievici, <span class="CharOverride-1">Observații sau Băgări de seamă asupra regulelor şi orânduelelor gramaticii rumâneşti </span>(1787) aparţinând lui Ienăchiță Văcărescu, <span class="CharOverride-1">Înștiințarea </span>(1795) și <span class="CharOverride-1">Retorica</span> <span class="CharOverride-1">adecă Învăţătura şi întocmirea frumoasei cuvântări </span>(1798) lui Ioan Molnar Piuariu sau de prefețele lui Barbu Paris Mumuleanu. În paralel cu învățământul, un rol important l-au avut traducerile laice, majoritatea oprindu-se la autori clasici sau neoclasici, precum Fénelon, Régnard, Massillon, Marmontel, Florian, Gessner, Metastasio, Voltaire, Pope, poeții neoanacreontici ș.a. E de menționat că, deşi există unele excepții, <span class="CharOverride-2">c.</span> pătrunde și influențează literatura română mai ales prin intermediul unor scriitori minori sau „întârziați”, în timp ce marea literatură clasică (Molière, Corneille, Racine, La Fontaine ş.a.) începe să fie tradusă abia după sfârșitul perioadei fanariote și are un ecou mai redus. În ceea ce privește traducerile din clasicitatea antică (Homer, Esop, Euripide, Teofrast, Lucian din Samosata, Lucrețiu, Vergiliu, Ovidiu ș.a.), acestea sunt mai puține decât primele și se înregistrează mai ales în Transilvania, provincie mai occidentalizată și mai impregnată de spiritul culturii clasice.</p>
			<p class="Heuristica-BASE">În literatura propriu-zisă influența <span class="CharOverride-2">c.</span> se resimte cel mai puternic în perioada 1780–1830, când tentativa de a revitaliza modelele clasice se îmbină cu un anumit <span class="CharOverride-2">c. </span>decadent, tutelat de poezia neoanacreontică. Din prima categorie fac parte încercările de resuscitare a odei (Ioan Molnar Piuariu, Gh. Șincai, I. Teodorovici Nica), a epopeii (Ioan Barac, Vasile Pogor și, mai ales, Ion Budai-Deleanu, la care modelul eroi-comic al <span class="CharOverride-1">Batrahomiomahiei</span> se conjugă, în subsolul <span class="CharOverride-1">Țiganiadei</span>, cu un crez poetic preponderent clasicizant) și a petrarchismului (Gh. Asachi). Pentru cealaltă tendință, care se reduce, în principal, la lirica galantă și care asociază neoanacreontismul cu sentimentalitatea cântecelor lăutărești, autorii cei mai reprezentativi sunt poeții Văcărești (Iancu, Alecu și Nicolae), Costache Conachi, Matei Millo, Nicolae Dimachi și Daniil Scavinschi. În teatru influența <span class="CharOverride-2">c.</span> s-a manifestat aproape exclusiv în comedii, farse și scenete, unde uneori e greu de făcut diferența între lucrări originale, adaptări, traduceri și plagiate. Mai caracteristice pentru această epocă sunt <span class="CharOverride-1">Occisio Gregorii in Moldavia vodae tragedice expressa</span> (c. 1780, reprezentată de elevii gimnaziului din Blaj) și scrierile mai mult sau mai puțin personale ale lui Conachi, Iordache Golescu, Timotei Cipariu, Gh. Asachi, Matei Millo sau Constantin Facca. În perioada (post)pașoptistă influența <span class="CharOverride-2">c.</span> intră în recul în fața romantismului, dar continuă să aibă o pondere semnificativă în literatura epocii. Mai mult, autori precum George Barițiu, George Baronzi, A.I. Odobescu și V.A. Urechia publică texte doctrinare în care pledează în favoarea <span class="CharOverride-2">c.</span>, însoțindu-și uneori demersul printr-o respingere explicită a romantismului. Deși nota dominantă a epocii o constituie sinteza celor două curente, orientarea clasică se observă acum prin cultivarea unor specii precum fabula, satira, oda, pastelul (în poezie), prin schițele caracterologice din comedii și prin cultivarea „fiziologiilor” în proză. Tot de <span class="CharOverride-2">c.</span> țin reprimarea efuziunilor, tendințele moralizatoare și amploarea referințelor la Antichitatea greco-latină. Autorii cei mai reprezentativi pentru <span class="CharOverride-2">c.</span> epocii – și, poate, pentru <span class="CharOverride-2">c.</span> românesc în genere – sunt Ion Heliade-Rădulescu (prin poetica sa normativă, ca și prin profesarea unor specii lirice precum oda și imnul), Grigore Alexandrescu (autor de ode, fabule și satire, dar și utilizator al unui bogat repertoriu mitologic), Costache Negruzzi (prin abundența referințelor mitologice, prin cultivarea prozei epistolare în ciclul <span class="CharOverride-1">Negru pe alb</span>, prin aspirațiile epopeice din <span class="CharOverride-1">Ștefanida</span>, ca și prin farsa <span class="CharOverride-1">Cârlanii</span>), Vasile Alecsandri (prin idilismul omniprezent, prin „horațianismul” pastelurilor, dar și prin exploatarea caracterologiei și a procedeelor comediei clasice, în linia lui Molière și Régnard), Dimitrie Bolintineanu (ca autor de idile pastorale – <span class="CharOverride-1">Macedonele </span>– și al epopeii <span class="CharOverride-1">Traianida</span>) și A.I. Odobescu (al cărui <span class="CharOverride-1">Pseudo-cynegeticos</span> păstrează, pe lângă fondul mitologic, un stil și o sintaxă clasică). În epoca de la Junimea până la Primul Război Mondial <span class="CharOverride-2">c.</span> încetează să mai facă, în ipostaza de curent istoric, obiectul unei susțineri programatice, dar se profilează ca o opțiune artistică încă viabilă. Astfel, Titu Maiorescu este nu doar un apologet al limbilor și culturii clasice (în textul de tinerețe <span class="CharOverride-1">Pentru ce limba latină este chiar în privința educațiunei morale studiul fundamental în gimnaziu</span>, 1863), dar propagă și o poetică de inspirație clasicizantă (prin caracterul normativ al concepției sale despre poezie, care trebuie să îndeplinească anumite „condițiuni”, prin cenzurarea vizionarismului și prin tratarea tropilor ca principală sursă de lirism). Elemente clasiciste se întâlnesc și la M. Eminescu, deși evoluția sa literară indică o schimbare substanțială de atitudine față de această paradigmă. Dacă poezia de tinerețe (<span class="CharOverride-1">Ce-ți doresc eu ție, dulce Românie</span>,<span class="CharOverride-1"> La Heliade</span>,<span class="CharOverride-1"> O călătorie în zori </span>etc.) se remarcă prin practicarea odei, prin recursul la cadrul pastoral și prin folosirea referințelor mitologice, lirica de maturitate apelează la tiparele metricii safice și la sentințele impersonale – <span class="CharOverride-1">Odă (în metru antic)</span>,<span class="CharOverride-1"> Glossă</span>. I.L. Caragiale manifestă și el o predispoziție clasicizantă, atât în comedii (prin respectarea, în general, a regulii celor trei unități și prin interesul pentru caracterologie), cât și în proză (prin dezinteresul față de „natură”). La Duiliu Zamfirescu se pot identifica ecouri ale <span class="CharOverride-2">c. </span>în poezie, în corespondență și în romanul <span class="CharOverride-1">Lydda</span>, în timp ce în lirica lui George Coșbuc curentul își face simțite reminiscențele prin idilism și obiectivitate. În perioada interbelică <span class="CharOverride-2">c.</span> devine obiectul unor contestări programatice, pe motivul desuetudinii. Astfel, Paul Zarifopol și E. Lovinescu au chestionat prestigiul literaturii clasice, care, în opinia lor, se bazează pe pură inerție, întrucât scrierile care o ilustrează nu ar mai corespunde sensibilității moderne. În contrapartidă, au existat numeroși scriitori care, fie ghidați de un spirit retro, fie ca reacție la adresa exceselor modernismului, au susținut necesitatea unei întoarceri la <span class="CharOverride-2">c.</span> Dintre exponenții acestui neoclasicism, cei mai importanți au fost Lucian Blaga (mai ales în volumul <span class="CharOverride-1">Pașii profetului</span>, care resuscitează bucolicul, dar și în poemele scrise spre sfârșitul vieții), Ion Barbu (cu precădere în faza sa parnasian-simbolistă), Ion Pillat (în volumele de după <span class="CharOverride-1">Caietul verde</span>) și G. Călinescu (apologet al formulelor „clasice”, bazate pe tipologizare și pe impersonalizare, dar filtrate prin intermediul balzacianismului). Probabil că ultimul val clasicist relevant s-a înregistrat în literatura română în scurtul interregn postbelic care a precedat instaurarea realismului socialist, când scriitori precum Ștefan Aug. Doinaș și Petru Dumitriu au propus o recontextualizare a miturilor și formulelor <span class="CharOverride-2">c.</span> <span class="CharOverride-1">sub specie temporis nostri</span>. După această dată, <span class="CharOverride-2">c.</span> istoric parcurge un proces de dez-esteticizare, în sensul că, deși regimul comunist și-a afirmat în mod constant prețuirea față de „literatura clasică”, aceasta este redusă la rolul benign de model stilistic și de compoziție, fără a mai acționa ca o opțiune creatoare forte în sistemul literar românesc. Privind din altă perspectivă, la sfârșitul secolului al XIX-lea în literatura română își face apariția și al doilea sens (tipologic) al termenului <span class="CharOverride-2">c.</span>, care desemnează o serie de opțiuni generale privind arta literară. Pionierul acestei noi accepțiuni este C. Dobrogeanu-Gherea, care, în studiul <span class="CharOverride-1">Ceva despre clasicism și romantism</span> (1888), opune, pe urmele lui Heine, <span class="CharOverride-2">c. </span>caracterizat prin „putere, sănătate, liniște, seninătate; [...] firesc și [...] identitate între plăsmuirile artistului și ideile lui” romantismului marcat de „nefiresc, [...] slăbiciune, neliniște, întunecime, durere, exaltare, martirizare; [...] neidentitate între plăsmuirile artistului și ideile sale”. Ulterior tipologii similare vor furniza H. Sanielevici (<span class="CharOverride-1">Asupra clasicismului și romantismului</span>) și G. Călinescu (<span class="CharOverride-1">Clasicism, romantism, baroc</span>). Cea mai rafinată dintre aceste scheme, aceea a lui G. Călinescu, s-a imprimat în critica românească și sub forma unei scheme evolutive, potrivit căreia fiecare autor, curent sau mișcare literară ar debuta cu o fază „romantică”, ar atinge apoi un anume „<span class="CharOverride-2">c.</span>” al maturității și ar regresa, eventual, într-un stadiu manierist sau baroc. În acest sens, numeroși critici români au ajuns să vorbească, fie serios, fie ironic, despre „clasicizarea” romantismului, a expresionismului sau chiar a avangardei și a realismului socialist și au fost tentați să identifice drept „clasică” perioada de apogeu creator a scriitorilor. Această practică exegetică a facilitat adeseori glisarea către al treilea sens al termenului <span class="CharOverride-2">c.</span>, cel axiologic, care s-a manifestat în România interbelică pe fundalul convingerii că literatura națională a reușit să-și configureze deja un patrimoniu propriu, capabil să o așeze alături de alte literaturi de renume. Astfel, în 1930, N. Cartojan a lansat la Editura Scrisul Românesc colecția „Clasici români comentați”, în care au apărut volume eterogene, de la o antologie de poezie românească de pe Valea Timocului până la selecții din operele stolnicului Constantin Cantacuzino, ale lui Nicolae Bălcescu, Mihail Kogălniceanu, M. Eminescu, Theodor Șerbănescu ș.a. Simptomatic pentru această nouă tendință este studiul <span class="CharOverride-1">Clasicii noștri </span>(1943) de Vladimir Streinu, care așază sub umbrela unui <span class="CharOverride-2">c.</span> axiologic nume reprezentative ale literaturii române din secolul al XIX-lea, precum A.I. Odobescu, Titu Maiorescu, M. Eminescu, Ion Creangă și George Coșbuc. Optimismul lui Streinu a fost contrabalansat de G. Călinescu, bunăoară în eseul <span class="CharOverride-1">Sensul clasicismului</span> (1946), unde prezenta <span class="CharOverride-2">c.</span> literaturii române ca pe un deziderat necesar, dar nu ca pe o realizare de fapt. În viziunea lui Călinescu, literatura română nu reușise să atingă până la acea dată nici <span class="CharOverride-2">c.</span> axiologic, nici măcar pe acela tipologic, de vreme ce se caracteriza printr-o „mistică excesivă a evenimentului”, prin subiectivitate și exotism. În schimb, perioada postbelică, a realismului socialist, se caracterizează printr-o inflație ideologică a termenului <span class="CharOverride-2">c. </span>În afară de cultivarea ostentativă a „clasicilor noștri”, noua „metodă de creație” s-a grăbit să proclame, în<span class="CharOverride-2"> </span>virtutea presupusei sale superiorități față de literatura epocilor anterioare, existența unor „clasici în viață”, pe care i-a identificat fie printre scriitorii interbelici convertiți la noua ideologie, fie – mai rar – printre scriitorii afirmați după 1944 şi obedienţi faţă de regim. Odată cu instaurarea național-comunismului, atributul <span class="CharOverride-2">c.</span> începe<span class="CharOverride-2"> </span>să fie rezervat doar scriitorilor din secolul al XIX-lea, cărora li se consacră numeroase exegeze semnate de critici precum Teodor Vârgolici, Paul Cornea, Mihai Drăgan, Al. Piru ș.a. Tendința dominantă a noii epocii este de a supradimensiona valoarea „clasicilor noștri”. Faptul se observă, pe de o parte, prin acreditarea sintagmei tautologice „epoca marilor clasici” (tautologică pentru că, în context, „clasic” însemna „mare scriitor”) în volumul al treilea al tratatului de istorie a literaturii române coordonat de Academia RSR. Pe de altă parte, „clasicii” români au constituit cel mai potrivit laborator pentru elaborarea și experimentarea doctrinei protocroniste, după cum a arătat-o volumul <span class="CharOverride-1">Din clasicii noștri</span> (1977) de Edgar Papu. E de menționat că, în perioada ceaușistă, <span class="CharOverride-2">c.</span> istoric românesc a făcut și el obiectul unor studii de sinteză datorate lui Dim. Păcurariu, V. Mîndra și Ion Rotaru. Contribuții notabile la semantica termenului ca atare și la exegeza <span class="CharOverride-2">c.</span> universal au adus Matei Călinescu, Adrian Marino, Romul Munteanu și Edgar Papu. După 1989 termenul „clasic” se dezideologizează, fiind utilizat fie în sensul său propriu (istoric), fie într-un sens mai neutru, care îi vizează pe scriitorii români din epoca premodernă. În câmpul dezbaterilor contemporane, accepțiunea valorică a „clasicului” tinde să fie substituită de termenul „canonic”.</p>
			<p class="Heuristica___m_RPR"><span class="CharOverride-2">Repere bibliografice: </span>Titu Maiorescu, <span class="CharOverride-1">Opere</span>, I, București, 2005, <span class="CharOverride-1">809–837</span>; Dobrogeanu-Gherea, <span class="CharOverride-1">Opere</span>, VI, <span class="CharOverride-1">308–327</span>; Lovinescu, <span class="CharOverride-1">Opere</span>,<span class="CharOverride-1"> </span>IV, <span class="CharOverride-1">91–124</span>; Teodor A. Naum, <span class="CharOverride-1">Clasicismul și cultura națională</span>,<span class="CharOverride-1"> </span>Iași, 1913; Sanielevici, <span class="CharOverride-1">Cercetări</span>, <span class="CharOverride-1">252–260</span>; H. Sanielevici, <span class="CharOverride-1">Clasicismul proletariatului: Panait Istrati</span>,<span class="CharOverride-1"> </span>București, 1924; Zarifopol, <span class="CharOverride-1">Pentru arta lit.</span>,<span class="CharOverride-1"> </span>I, <span class="CharOverride-1">35–39</span>; Mihail Dragomirescu, <span class="CharOverride-1">Critică</span>, II, București, 1928, <span class="CharOverride-1">273–283</span>; Lovinescu, <span class="CharOverride-1">Ist. lit. rom. cont.</span>, I, <span class="CharOverride-1">107–135</span>; N. Sulică, <span class="CharOverride-1">Clasicismul greco-roman și literatura noastră (în special Eminescu)</span>, Târgu Mureș, 1930; Tudor Vianu, <span class="CharOverride-1">Idealul clasic al omului</span>, București, 1934; N.I. Herescu, <span class="CharOverride-1">Pentru clasicism</span>, Craiova, 1937; Călinescu, <span class="CharOverride-1">Opere</span>, V, <span class="CharOverride-1">207–211</span>, <span class="CharOverride-1">687–700</span>, VIII, <span class="CharOverride-1">986–988</span>, <span class="CharOverride-1">1065–1069</span>; Pillat, <span class="CharOverride-1">Tradiție</span>, <span class="CharOverride-1">88–116</span>; Vladimir Streinu, <span class="CharOverride-1">Clasicii noștri</span>,<span class="CharOverride-1"> </span>București, 1943; G. Călinescu, <span class="CharOverride-1">Impresii asupra literaturii spaniole</span>,<span class="CharOverride-1"> </span>București, 1946, <span class="CharOverride-1">11–32</span>; Ovidiu Papadima, <span class="CharOverride-1">Folclor și clasicism</span>, R, 1947, 3; Streinu, <span class="CharOverride-1">Pagini</span>, III, <span class="CharOverride-1">291–298</span>,<span class="CharOverride-1"> </span>IV,<span class="CharOverride-1"> 355–358</span>,<span class="CharOverride-1"> 367–370</span>,<span class="CharOverride-1"> 374–375</span>; Georgescu, <span class="CharOverride-1">Polivalenţa</span>, <span class="CharOverride-1">63–185</span>; Matei Călinescu, <span class="CharOverride-1">Clasicismul european</span>, București, 1971; ed. 2, pref. Vasile Voia, Cluj-Napoca, 2006; <span class="CharOverride-1">Clasicism, romantism, baroc</span>,<span class="CharOverride-1"> </span>Cluj, 1971; Dim. Păcurariu, <span class="CharOverride-1">Clasicismul românesc</span>, Bucureşti, 1971; Cornea, <span class="CharOverride-1">Originile</span>,<span class="CharOverride-1"> passim</span>;<span class="CharOverride-1"> </span>Marino, <span class="CharOverride-1">Dicționar</span>, I, <span class="CharOverride-1">283–353</span>; V. Mîndra, <span class="CharOverride-1">Clasicism și romantism în dramaturgia românească (1816–1918)</span>, București, 1973; Edgar Papu, <span class="CharOverride-1">Din clasicii noștri</span>,<span class="CharOverride-1"> </span>București, 1977; I. Constantinescu, <span class="CharOverride-1">Introducere în literatura clasică</span>, Iaşi, 1978; Al. Piru, <span class="CharOverride-1">Valori clasice</span>, București, 1978; Dim. Păcurariu, <span class="CharOverride-1">Clasicism și tendințe clasice în literatura română</span>,<span class="CharOverride-1"> </span>București, 1979; Ion Rotaru, <span class="CharOverride-1">Forme ale clasicismului în poezia românească până la Vasile Alecsandri</span>, București, 1979; Romul Munteanu, <span class="CharOverride-1">Clasicism și baroc în cultura europeană din secolul al XVII-lea</span>, I–III, București, 1981–1983; Teodor Vârgolici, <span class="CharOverride-1">Clasici și contemporani</span>, București, 1982;<span class="CharOverride-1"> </span>Paul Cornea, <span class="CharOverride-1">Itinerar printre clasici</span>, București, 1984; Edgar Papu, <span class="CharOverride-1">Apolo sau Ontologia clasicismului</span>, București, 1985; Papu, <span class="CharOverride-1">Despre stiluri</span>, <span class="CharOverride-1">407–490</span>; Mihai Drăgan, <span class="CharOverride-1">Clasici și moderni</span>, București, 1987; Mircea Martin, <span class="CharOverride-1">Sensul clasicismului</span>,<span class="CharOverride-1"> </span>RL, 1989, 26; Mircea Anghelescu, <span class="CharOverride-1">Clasicii noștri</span>, București, 1996; Toma Pavel, <span class="CharOverride-1">Arta îndepărtării. Eseu despre imaginaţia clasică</span>, tr. Mihaela Mancaş, Bucureşti, 1999; Doris Mironescu, <span class="CharOverride-1">Ibrăileanu și ideea unui clasicism românesc</span>,<span class="CharOverride-1"> </span>„Philologica Jassyensia”, 2011, 2. &#9;<span class="Semnatura">A.T.</span></p>
			<p class="Heuristica-PRIMUL"><span class="titlu-12">CLAUDIAN, Alexandru</span><span class="CharOverride-2"> </span>(8.IV.1898, Cernavodă – 16.X.1962, Bucureşti), eseist, poet, traducător. Este fiul Eufimiei (n. Cernătescu) şi al lui Floru Claudian, inginer topograf, ajuns general în 1912. Din cauza peregrinărilor familiei, <span class="CharOverride-2">C.</span> învaţă la Craiova, Caracal şi Buzău, luându-şi bacalaureatul la Liceul „Sf. Sava” din Bucureşti, în 1918. Urmează, tot aici, studii de filosofie la Facultatea de Litere şi Filosofie, absolvită în 1922. Profesor suplinitor de limba franceză şi de filosofie în Bucureşti, la liceele „Sf. Sava”, „Mihai Viteazul”, „Spiru Haret”, „Gh. Lazăr”, „Mihai Eminescu” şi „Matei Basarab”, şi în Iaşi, la Liceul Militar, secretar al Institutului Social Român, <span class="CharOverride-2">C.</span> îşi începe cariera universitară în 1929, la Iaşi, unde în 1930 îşi ia şi doctoratul în filosofie. În 1937–1938 beneficiază de o bursă a statului francez pentru un stagiu de studii la Paris. După moartea lui Petre Andrei, în 1941, preia Catedra de sociologie şi etică. Sub regimul comunist, din cauza activității în mișcarea social-democrată și a apropierii de Constantin Titel Petrescu, este înlăturat din Universitate. Ocupă un post la Catedra de psihologie a copilului la Facultatea de Medicină şi Farmacie (1948–1952), iar după doi ani de ostracizare politică, când suportă şi o detenţie în lagărul Galeş, la Canal, e acceptat cercetător în institutul filologic ieşean al Academiei RPR. Primele versuri ale lui <span class="CharOverride-2">C.</span> (<span class="CharOverride-1">Rosalia</span>)<span class="CharOverride-1"> </span>apar în 1920 în „Curentul nou”, iar cel dintâi articol (<span class="CharOverride-1">Criza idealismului</span>) în 1921, în „Viaţa studenţească”. În afara studiilor publicate în reviste de specialitate, colaborează, destul de sporadic, cu versuri, articole, eseuri, recenzii şi cronici la „Facla literară”, „Vlăstarul”, „Adevărul literar şi artistic”, „Revista română”, „Pasul vremii” (unde semnează rubrica „Din lumea cărţilor”)<span class="CharOverride-1">, „</span>Viaţa literară”, „Minerva”, „Ideea europeană”, „Viaţa românească”,„Gândul vremii”, „Lumea”, „Atheneum”, „Manifest”, „Şantier”, „Însemnări ieşene”, „Revista Fundaţiilor Regale”, „Societatea de mâine”, „Jurnalul literar”, „Moldova”, „Revista tineretului”, „Ethos”, „Libertatea” ş.a. În anii ’50 publică în revista academică „Studii şi cercetări ştiinţifice” şi în „Iaşul literar”. Semnează şi Anton Costin sau cu iniţiale. În timpul vieţii i-au apărut numai cărţile de sociologie: <span class="CharOverride-1">Cercetări filosofice şi sociologice </span>(1935), <span class="CharOverride-1">Colectivismul în filosofia lui Platon </span>(1936), <span class="CharOverride-1">Originea socială a filosofiei lui Auguste Comte </span>(1936), <span class="CharOverride-1">Cunoaştere şi suflet </span>(1940), <span class="CharOverride-1">Antisemitismul şi cauzele lui sociale </span>(1945). Postum, i se editează volumul de versuri <span class="CharOverride-1">Senin </span>(1972). A lăsat în manuscris două studii de sociologie a teatrului francez din secolul al XVII-lea şi a prozei franceze din secolul al XlX-lea, bună parte din traducerile din Joachim du Bellay, Clément Marot, La Fontaine, Voltaire, Vigny, Hugo, Musset, Leconte de Lisle, Baudelaire, Hérédia, Verlaine, Samain ş.a., din Goethe (<span class="CharOverride-1">Faust</span>),<span class="CharOverride-1"> </span>Heine, Lenau. </p>
			<p class="Heuristica-BASE">Ca sociolog al culturii, preocupat de cercetarea genetică, <span class="CharOverride-2">C.</span> încearcă să aprofundeze o orientare deterministă, frecventată anterior de C. Dobrogeanu-Gherea, H. Sanielevici şi Ştefan Zeletin. El consideră că naşterea ideilor, a sistemelor filosofice, individualizarea şi filiaţiile lor, de la Socrate şi Platon, prin Leibniz, Jean-Jacques Rousseau, Helvétius, până la Auguste Comte, ar avea o explicaţie insuficientă în absenţa unei analize a condiţionărilor istorice de natură socială şi psihologică. Astfel, utilizând metoda psiho-sociogenetică, studiul istoriei filosofiei, prin extensie şi al istoriei culturii, ar intra pe un teren mai ferm, sub auspiciile obiectivităţii ştiinţifice. Sunt idei promovate de <span class="CharOverride-2">C.</span> în anii ’30 ai secolului trecut, dezvoltate într-o manieră neabuzivă, cu o erudiţie structurală, ocolită de ariditate, îmblânzită de seninătatea gânditorului, cu un stil intelectual personal, care pecetluieşte frazarea elastică, nu o dată eseistică, a discursului. În studiile târzii acest tip de abordare, aparent supus comenzii ideologice proletcultiste, nu este nici supralicitat, dar nici abandonat. Perspectiva psihosocială este aplicată teatrului clasic francez (Corneille, Racine, Molière), prozei (şi romanului) francez, de la Chateaubriand la Maupassant. Adesea, analizele, dar şi conceptele includ puncte de vedere înrudite cu cele ale lui Mihai Ralea ori cu ideile care vor consacra sociologi literari precum Georg Lukács, Lucien Goldmann, Robert Escarpit ş.a. Exersată ca <span class="CharOverride-1">violon d’Ingres </span>şi adusă parcimonios la vedere, poezia înseamnă pentru <span class="CharOverride-2">C.</span> un spaţiu al visărilor tăinuite. E în <span class="CharOverride-1">Senin </span>o confesiune surâzătoare, melancolică, aparţinând unui fel de Ianus bifrons care îşi joacă în faţa ochilor, sfios şi autoironic, imaginea. Viaţa între cărţi, în bibliotecă, trăire aproape muzicală, se vede concurată de viaţa cea aievea, de odinioară şi din clipa prezentă, când burgul este descoperit cu o privire ingenuă, care soarbe parcă uitata exuberanţă a naturii. În acest jurnal liric, monologic, delicat, aristocratic, emoţiile vin dinspre şi se întorc întotdeauna la lectură, carte, motive livreşti. Ca şi A.I. Odobescu, <span class="CharOverride-2">C.</span> peripatetizează graţios şi bonom. Numai că, „paralizat de discreţie” (G. Călinescu), poate şi de neîncredere, poetul a vrut să stea de vorbă doar cu sine însuşi. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Cercetări filosofice şi sociologice</span>,<span class="CharOverride-1"> </span>Iaşi, 1935; <span class="CharOverride-1">Colectivismul în filosofia lui Platon</span>, Iaşi, 1936; <span class="CharOverride-1">Originea socială a filosofiei lui Auguste Comte</span>,<span class="CharOverride-1"> </span>Bucureşti, 1936; <span class="CharOverride-1">Cunoaştere şi suflet</span>,<span class="CharOverride-1"> </span>Iaşi, 1940; <span class="CharOverride-1">Antisemitismul şi cauzele lui sociale</span>,<span class="CharOverride-1"> </span>Bucureşti, 1945; ed. îngr. şi introd. Constantin Schifirneţ, Bucureşti, 2000; <span class="CharOverride-1">Senin</span>,<span class="CharOverride-1"> </span>îngr. şi introd. Constantin Crişan, pref. Şerban Cioculescu, Bucureşti, 1972.</p>
			<p class="Heuristica___m_RPR"><span class="CharOverride-2">Repere bibliografice:</span> Florin Niculescu, <span class="CharOverride-1">„Cunoaştere şi suflet”</span>, CL, 1940, 7–12; Călinescu, <span class="CharOverride-1">Ist. lit. </span>(1941), <span class="CharOverride-1">770</span>, <span class="CharOverride-1">Ist. lit. </span>(1982), <span class="CharOverride-1">854</span>; Vladimir Krasnaseski, <span class="CharOverride-1">Alexandru Claudian şi sociologia erorii</span>, Bucureşti, 1972; Piru, <span class="CharOverride-1">Varia</span>, II, <span class="CharOverride-1">428–432</span>;<span class="CharOverride-1"> </span>Mircea Mancaş, <span class="CharOverride-1">O mare sensibilitate poetică: Alexandru Claudian</span>, CRC, 1973, 8; Dana Dumitriu, <span class="CharOverride-1">„Senin”</span>,<span class="CharOverride-1"> </span>RL, 1973, 36; Constanţa Călinescu, Ion Faiter, <span class="CharOverride-1">Dimensiunile unor vocaţii</span>,<span class="CharOverride-1"> </span>Constanţa, 1979, <span class="CharOverride-1">51–69</span>; Leon, <span class="CharOverride-1">Umbre</span>,<span class="CharOverride-1"> </span>IV, <span class="CharOverride-1">154–159</span>;<span class="CharOverride-1"> </span>Aurel Codoban, <span class="CharOverride-1">Repere şi prefigurări</span>,<span class="CharOverride-1"> </span>Cluj-Napoca, 1982, <span class="CharOverride-1">60–72</span>; Ion Zamfirescu, <span class="CharOverride-1">Oameni pe care i-am cunoscut</span>,<span class="CharOverride-1"> </span>Bucureşti, 1989, <span class="CharOverride-1">271–284</span>; <span class="CharOverride-1">Dicţ. scriit. rom.</span>, I, <span class="CharOverride-1">609–611</span>; Dănuţ Doboş, <span class="CharOverride-1">Dosar Alexandru Claudian</span>, CRC, 1997, 6; Z. Ornea, <span class="CharOverride-1">O carte, din 1945, despre antisemitism</span>, RL, 2001, 21.<span class="CharOverride-1"> &#9;</span><span class="Semnatura">G.D. </span></p>
			<p class="Heuristica_PRIMUL_Semnat"><span class="titlu-12">CLAVIATURI</span>, publicaţie apărută la Braşov, din mai 1941 până în aprilie 1943, cu subtitlul „Caiete lunare de poezie”, modificat de la numărul secund în „Caiet de poezie”. Director: D. Gherghinescu-Vania; secretari de redacţie: Mircea Bogdan (noiembrie 1941 – februarie 1942), Leonida Luca, V. Spiridonică (februarie 1942 – aprilie 1943). <span class="CharOverride-2">C.</span> este destinată promovării poeţilor tineri, din gruparea revistei făcând parte Simion Anderco, Ştefan Baciu (<span class="CharOverride-1">Ex Libris</span>), Lucian Valea (<span class="CharOverride-1">Inscripție</span>,<span class="CharOverride-1"> Împlinire</span>), Ion Caraion (<span class="CharOverride-1">Ion Pădure iubea...</span>, <span class="CharOverride-1">Deceneu</span>), Gherghinescu-Vania (<span class="CharOverride-1">Întreb</span>, <span class="CharOverride-1">M-ajunge dorul</span>), Virgil Carianopol, Ilie Balea, Horia Bottez, Romeo Dăscălescu, Ionel Henţiu, Liuben Dumitru, Leonida Luca, Remus Luca, Dem. Gh. Nolla, I.J. Spiridon, V. Spiridonică. Pentru fiecare număr Gherghinescu Vania scrie câte un mic poem în proză, aşezat în fruntea paginii. Revista are format de carte şi e ilustrată de Lucia Piso-Ladea. Pe parcurs se adaugă Ioanichie Olteanu (<span class="CharOverride-1">Poem</span>, 1941, debut), Radu Stanca, Barbu Brezianu, Traian Chelariu, Constant I. Cosma, Ben Corlaciu, Ştefan Aug. Doinaş (<span class="CharOverride-1">Perle</span>,<span class="CharOverride-1"> Flori de somn</span>), Emil Micu, Petru Homoceanu, Anişoara Odeanu, Octav Şuluţiu, Barbu Cioculescu (<span class="CharOverride-1">Furtună</span>, 2/1942, debut), Al. Husar, Ştefan Muscalu, Mircea Petala, Letiţia Papu, Gh. Chivu, Radu Teculescu, Ion Preda-Misleanu, Ion Oană, Petre Pascu, Ion Apostol Popescu. <span class="CharOverride-2">C.</span> este una dintre cele mai bune reviste de poezie ale generaţiei războiului. &#9;<span class="Semnatura">M.Pp.</span></p>
			<p class="Heuristica-PRIMUL"><span class="titlu-12">CLAYMOOR</span> (pseudonim al lui Mihai (Mişu) Văcărescu; 1843, Bucureşti – 11.VI.1903, Bucureşti), publicist. Este fiul Ecaterinei (n. Cantacuzino-Paşcanu) şi al poetului Iancu Văcărescu; unul dintre cei opt copii ai familiei, Ioan, care ajunge ministru plenipotenţiar la Paris, a fost tatăl Elenei Văcărescu. <span class="CharOverride-2">C.</span> a trecut prin Liceul „Louis le Grand” din capitala Franţei. Întors în ţară, e scurt timp ofiţer în Regimentul de Cavalerie de la Târgovişte, apoi are câteva funcţii în administraţia judeţelor Vlaşca şi Dâmboviţa. Avea să se consacre ulterior unei cariere de publicist, pe care o slujeşte cu dăruire până în ultima clipă, sfârşitul surprinzându-l pe treptele unei redacţii. <span class="CharOverride-2">C.</span> debutează cu o cronică dramatică în 1873 la „Românul”. Nu prea simpatizat de confraţi, dar în graţiile sexului frumos, folosind şi pseudonimul Valréas, susţine şi chiar lansează câteva rubrici la publicaţiile „L’Indépendance roumaine”, „La Roumanie illustrée”, „La Lanterne mondaine”, „Românul”, „Naţionalul”. O parte din însemnările sale din anii 1882–1883 va trece în volumul <span class="CharOverride-1">La Vie à Bucarest </span>(1883). Cu toată popularitatea lui, ar fi căzut probabil în uitare, dacă, în schiţa <span class="CharOverride-1">High-life</span>, I.L. Caragiale nu l-ar fi imortalizat, dându-i astfel, sub înfăţişarea personajului Edgar Bostandaki, şi o „faimă” literară. G. Ibrăileanu, totuşi, era de părere că acest urmaş al Văcăreştilor a exercitat, în epocă, o priincioasă înrâurire asupra publicului pentru care scria. Elena Văcărescu i-a închinat o elegie – <span class="CharOverride-1">À la M</span>é<span class="CharOverride-1">moire de Claymoor.</span></p>
			<p class="Heuristica-BASE">Superficial şi efeminat apare deseori <span class="CharOverride-2">C.</span> în cronicile lui mondene în stil parizian, scrise în franţuzeşte. Maniera e anecdotică, descriptivă. Indiferent de subiectul abordat, el urmează un tipic de la care se abate rareori: întâi un tablou de natură schiţat în imagini artificioase, mitologizante, apoi câteva galanterii către cititoare, în fine, „la vie mondaine”: recepţii, dineuri, serate, baluri, „le five o’clock”, plimbări la Şosea, întâlniri la surf, sezonul la băi, la mare, nişte indiscreţii mai picante. Politeţurile de salon nu exclud maliţia sau uşuraticele jocuri de cuvinte. Spirit fin, cu agerime în observaţii, fandositul surprinde, uneori fără să vrea, şi aspecte amuzante, bizare sau groteşti ale unei lumi în lentă, voluptuoasă decadenţă. Asupra fenomenului artistic (plastic, literar, muzical) <span class="CharOverride-2">C.</span> emite şi consideraţii subtile, comentatorul avizat coexistând alături de cronicarul frivol şi plezirist. Paradoxal, sub graţiile sale franţuzite, el se manifestă din când în când ca un inamic al cosmopolitismului, solicitând acelor cititori la care avea audienţă un ataşament mai mare faţă de cultura românească. Fără straiele şi masca lui Edgar Bostandaki, <span class="CharOverride-2">C.</span> e un cronicar nu rareori interesant.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">La Vie à Bucarest</span>, Bucureşti, [1883].</p>
			<p class="Heuristica___m_RPR"><span class="CharOverride-2">Repere bibliografice:</span> G. Ibrăileanu, <span class="CharOverride-1">Claymoor</span>,<span class="CharOverride-1"> </span>„Epoca”, 1903, 1432; <span class="CharOverride-1">Ist. teatr. Rom.</span>, II, <span class="CharOverride-1">463–464</span>; Ion Ianegic, <span class="CharOverride-1">Mihai Iancu Văcărescu, cronicar muzical</span>, SCIA, teatru–muzică–cinematografie, 1976; <span class="CharOverride-1">Dicţ. lit. 1900</span>, <span class="CharOverride-1">193–194</span>; Rodica Zafiu, <span class="CharOverride-1">Claymoor</span>, RL, 1999, 37; Viorel Domenico, <span class="CharOverride-1">Claymoor</span>,<span class="CharOverride-1"> </span>Bucureşti, 2003; Adrian Silvan Ionescu, <span class="CharOverride-1">Claymoor – zugravul fericirii celor fericiţi</span>, OC, 2004, 209; Ion Ştefan Ghilimescu, <span class="CharOverride-1">Claymoor, mai mult decât un dandy</span>, LCF, 2004, 26; Titus Rusu, <span class="CharOverride-1">Epoca lui Claymoor</span>, TMS, 2005, 2, 4, 2006, 1–3, 5. &#9;<span class="Semnatura">F.F.</span></p>
			<p class="Heuristica_PRIMUL_Semnat"><span class="titlu-12">CLIPA</span>, revistă apărută la Bucureşti, săptămânal, între 20 mai 1923 şi 2 iunie 1929, sub auspiciile Asociaţiei Belle-Arte, patronată de regina Elisabeta a Greciei; de-a lungul timpului, subtitlul „Teatrală, plastică, muzicală, literară, critică” adaugă sau renunță la complinirile „sportivă”, „critică-politică”; din 25 aprilie până în 18 septembrie 1927 suferă o întrerupere pasageră, în același an periodicitatea devenind bilunară. Girant-responsabil: Horia Igiroșianu (director din 16 septembrie 1923). „Foaie de îndrumare”, așa cum precizează în declarația programatică inițială, <span class="CharOverride-2">C. </span>este emanația câtorva „tineri strânși în jurul ei [ce] alcătuiesc nu o<span class="CharOverride-2"> </span>coterie fascinată de gloria tiparului, urmărind să-și etaleze aici <span class="CharOverride-1">timide încercări</span>, ci o gardă neînduplecată a sincerității în artă” (<span class="CharOverride-1">Cuvântul nostru</span>). În numărul 118/1925 Mihail Dragomirescu anunță trecerea publicației sub flamura „generației noi”, așa cum va sta scris în numărul următor și pe frontispiciu: „«Clipa» va deveni organul prin care generațiunea nouă de scriitori și poeți își va spune cuvântul […]. Ea crede în realizarea idealului artistic în cuvânt – ideal care, <span class="CharOverride-1">național </span>în rădăcinile lui, este <span class="CharOverride-1">omenesc</span> în florile lui. Național și uman în același timp, ea știe că acest ideal nu poate fi realizat decât urmând drumul mare al marii poezii a înaintașilor. Realizarea idealului artistic este <span class="CharOverride-1">tradiționalist</span>”. Sună ca o chemare la arme, dar nimic nu se schimbă în profilul bine conturat și în orientarea revistei. <span class="CharOverride-2">C. </span>inserează cronici, recenzii, articole, note de istorie literară, scurte eseuri, literatura propriu-zisă limitându-se, cu puţine excepţii, la câte o poezie în fiecare număr. La o anchetă în rândul scriitorilor răspund Pamfil Șeicaru, Gala Galaction, G. Murnu şi I.M. Sadoveanu. Preponderente sunt rubricile „Mistere”, „Muzică”, „Despre literatură”, „Teatru”, „Plastică” „Reviste”, „Efigii”, „Figuri reprezentative”, cu caracter permanent sau periodic, semnate, printre alţii, de Gh. Cardaş, Isaiia Răcăciuni, Gr. Vâja, N.I. Herescu, Mihail Dragomirescu, T. (Păunescu-)Ulmu. Medalioane literare şi succinte fişe bibliografice ale scriitorilor români apar la rubrica „Portrete contemporane” (<span class="CharOverride-1">Corneliu Moldovanu</span>, <span class="CharOverride-1">Al. Depărățeanu</span>), sporadic intitulată „Efigii” (<span class="CharOverride-1">Liviu Rebreanu</span>, <span class="CharOverride-1">Mihai Codreanu</span>), „Portrete literare” (<span class="CharOverride-1">Mihail Dragomirescu</span>, <span class="CharOverride-1">Al. Lascarov-Moldovanu</span>,<span class="CharOverride-1"> N. Mihăescu-Nigrim</span>, <span class="CharOverride-1">Un poet adevărat: Marcel Romanescu</span>) sau „Figuri reprezentative”. În 1924 Tudor Arghezi semnează ciclul de tablete<span class="CharOverride-1"> Spini de hârtie </span>(<span class="CharOverride-1">Necrologul lui Pussy</span>, <span class="CharOverride-1">Câinele şi omul</span>, <span class="CharOverride-1">Pedeapsa cu biciul</span>, <span class="CharOverride-1">Ave Maria</span>, <span class="CharOverride-1">În faiton</span>), iar Mihail Dragomirescu dă un fragment din <span class="CharOverride-1">Ştiinţa literaturii</span>. Editorialele relevă o latură inedită a preocupărilor criticului, şi anume interesul pentru teatru şi culisa teatrală, dar mai ales pentru organizarea, funcţionarea şi moralitatea acestei instituţii de artă. <span class="CharOverride-2">C. </span>este o publicație vie, cu deschidere polemică evidentă, criticistă, bine introdusă în viața cultural-artistică, editorială etc. a cetății. Nimic din ceea ce constituie noutatea zilei nu-i rămâne indiferent sau de netransformat în articol muiat în sarcasm, de regulă în rubrica „Purgatoriul”. Aici opinează N.I. Herescu, sancționând revistele pornografice (<span class="CharOverride-1">Botanică. Îndrumări spre noua literatură. Revistele de provincie sau Țacherlina literară</span>), Horia Igiroșianu scriind despre pictura avangardistă a lui Marcel Iancu (<span class="CharOverride-1">Un alt nebun: Marcel Iancu)</span> sau despre literatura lui Ion Minulescu, N. Mihăescu-Nigrim (<span class="CharOverride-1">Plagiat sau furt?</span>), G. Baiculescu (<span class="CharOverride-1">Propaganda în străinătate</span>), V. Crețoiu (<span class="CharOverride-1">Scrisoare</span> <span class="CharOverride-1">deschisă d-lui Tudor Arghezi</span>), Alexandru Bilciurescu (<span class="CharOverride-1">Un poet decadent: Camil Petrescu</span>), Ion Pagu (<span class="CharOverride-1">Snobismul în literatură</span>). În zona teoretică se înscriu câteva editoriale datorate profesoarei Constanța (Cora) Valescu: <span class="CharOverride-1">Istoria și critica literară, Pesimismul, Pesimismul psihologic</span>, iar în 1924, când Panait Istrati revine temporar în ţară, Tudor Arghezi, G.M. Zamfirescu şi Constantin Tavernier se alătură celor care, în alte periodice, îi fac „o caldă primire, salutându-l ca pe un mare prozator”. Figurează cu versuri Zaharia Stancu (<span class="CharOverride-1">Miniaturi</span>), Ion Pillat (<span class="CharOverride-1">Adormita</span>), N. Milcu (<span class="CharOverride-1">Iarnă</span>), Dem. Bassarabeanu (<span class="CharOverride-1">Strofe negre</span>), G. Voevidca (<span class="CharOverride-1">Ad mortem</span>), Ioan I. Ciorănescu (<span class="CharOverride-1">Jurămintele</span>), Artur Enăşescu (<span class="CharOverride-1">Icoane fugare</span>), Radu Gyr (<span class="CharOverride-1">Inimi de aramă</span>), Mihai Codreanu (<span class="CharOverride-1">Actorul</span>), Aron Cotruş (<span class="CharOverride-1">Firul de iarbă</span>), iar cu proză Radu Boureanu (nuvele din volumul <span class="CharOverride-1">Oamenii bălții</span>), Tudor Teodorescu-Braniște (<span class="CharOverride-1">Trezire</span>), Aurelian (Aureliu) Cornea (<span class="CharOverride-1">Turbatu</span>), Titus Hotnog, Savin Constant, Gh. Băgulescu, Adrian Hurmuz. În afară de cronici dramatice semnate de Isaiia Răcăciuni și de „Portrete din teatru”, rubrică susținută de Sergiu Milorian, de foiletoanele critice din 1925 ale lui Mihail Dragomirescu (<span class="CharOverride-1">Teatrul național</span>, <span class="CharOverride-1">Teatrul național și cabotinismul</span>, <span class="CharOverride-1">Deficite morale</span> <span class="CharOverride-1">la Teatrul Național</span>) și de cele ale lui Horia Igiroșanu iscălite Saletas Dracul, <span class="CharOverride-2">C.</span> tipărește câteva modeste producte teatrale datorate lui Isaiia Răcăciuni singur (<span class="CharOverride-1">Omul din Iscariot</span>)<span class="CharOverride-1"> </span>sau în colaborare cu textierul și compozitorul C. Tavernier (<span class="CharOverride-1">La botul calului,</span> o „poveste tragică”) și lui Radu Gyr (<span class="CharOverride-1">Cum l-am crezut pe unul nebun</span>, „fantezie dialogată”). Înainte de a trece rampa, în 1927 <span class="CharOverride-2">C. </span>publică parabola mistică <span class="CharOverride-1">Anno Domini </span>a lui I.M. Sadoveanu, anunțând-o totodată ca aflată în repetiții pentru prima scenă. Interesul redacției faţă de literatura străină pare destul de stăruitor, dată fiind nu doar mulțimea de materiale și informații ale fiecărui număr, ci și scriitorii selectaţi, dintre cei la modă în epocă: Maxim Gorki (<span class="CharOverride-1">Tinerețe </span>– „fragmente încă necunoscute în Europa din ciclul <span class="CharOverride-1">Însemnări de o zi</span>, datând din timpul revoluției”), A.P. Cehov, Tristan Bernard, Ferenc Molnár, Georges Courteline, Rudyard Kipling, Giacomo Leopardi, Giosuè Carducci, A.S. Pușkin. Exceptându-i pe Isaiia Răcăciuni, Al. Iacobescu și D. Nanu, ceilalți traducători nu sunt menționați. Dacă în primele luni de existență s-a încercat asigurarea unei ritmicități a anchetelor de presă și a interviurilor, acestea au dispărut destul de repede, lăsând numai răspunsurile câtorva, prea puțini, interlocutori: Valjan, Mihail Dragomirescu, Ion Sân-Giorgiu, G. Ciprian și Ticu Archip. Desene și caricaturi de Anestin, Sell, Marc, Ionescu-Sin, xilografii de Marcel Iancu, grafică expresionistă, reproduceri de artă şi fotografii, frontispicii cu ornamente florale însoţesc textele, conferind paginilor un aspect stilat. Alţi colaboratori: Al. Bilciurescu, Pamfil Şeicaru, Şerban Cioculescu – confundat onomastic cu matematicianul Șerban Coculescu, el însuși poet, C.I. Şiclovanu, Lucrezzia Karr (Karnabatt), Mihail Straje, C. Cristobald, N. Porsenna, Petre Strihan, D. Ciurezu, I. Valerian, C.I. Șiclovanu, Const. Goran, Eduard Sbiera, Eugen Constant, Const. Barcaroiu. &#9;<span class="Semnatura">I.H.,R.P.</span></p>
			<p class="Heuristica_PRIMUL_Semnat"><span class="titlu-12">CLIPA</span>, publicație apărută la Târgu Mureş, bilunar, între 1 noiembrie 1936 şi 15 ianuarie 1937, sub conducerea lui Vasile Netea şi Balcys Valst (Ion Cismaru). Formatul îl urmează pe cel al arghezienelor „Bilete de papagal” și pe cel al „Abecedarului” din Brad scos de Emil Giurgiuca. Odată cu numărul 5 sunt cooptați în conducere Maximilian Costin (grație unui sprijin material generos) și poetul Const. Ștefăniu şi se anunță că apariția va deveni lunară, numărul de pagini se va înmulți de la patru la zece, iar „la 1 aprilie se va transforma într-o mare revistă” – aceasta, nenumită, va fi „Jar și slovă”. Articolul-program, laconic, insolit, intitulat de Vasile Netea <span class="CharOverride-1">Întâia iubire</span>, enunță, sub forma unui dialog între un virtual cititor și revistă, scopul acesteia: „Apar ca să însemn în acest miez de țară un omagiu sincer pentru poezie, pentru literatură, pentru artă, pentru scriitori și artiști. […] Deși sunt așa de mică, totuși te voi ține la curent cu mișcarea literară din țară, cu activitatea scriitorilor, cu preocupările celorlalte reviste. Când va apărea vreo carte bună, am să dau fuga să te anunț, iar când cineva îți va îmbia o carte rea, am să strig să te ferești”. După câteva numere apar noi clarificări sub inițiala N. (Vasile Netea): „«Clipa» nu e un început al nostru, acum, ci o continuare a activității noastre literare de acum doi ani în paginile revistei «Popas și cultură» din acest oraș”. Redactorii abordează cu dezinvoltura caracteristică tinerilor peisajul poeziei moderne, constatând restrângerea filonului tradiţionalist şi integrarea liricii româneşti interbelice în noul ritm al civilizaţiei. Ei îşi exprimă dezacordul faţă de opinia referitoare la dispariția poeziei în epoca maşinismului (V. Copilu Cheatră, <span class="CharOverride-1">Iarăși despre moartea poeziei</span>) şi resping, prin condeiul lui Maximilian Costin (<span class="CharOverride-1">Eternul Davidescu și trecătorul Caragiale</span>), critica făcută lui I.L. Caragiale de N. Davidescu în articolele din „Cuvântul liber” (<span class="CharOverride-1">Caragiale, cel din urmă ocupant fanariot sau Inaderența lui la spiritul românesc </span>și <span class="CharOverride-1">Inaderența lui Caragiale la spiritul românesc</span>, ambele în 1935) şi din „Familia” (<span class="CharOverride-1">Ultimul ocupant fanariot sau inaderența lui Caragiale la spiritul românesc</span>, 1936). Literatura originală se reduce la versuri, în majoritate aparţinându-le celor doi conducători ai publicaţiei, lui E. Ar. Zaharia (<span class="CharOverride-1">Campestră</span>, din volumul <span class="CharOverride-1">Victorii </span>– rămas în proiect) și lui Radu Stanca (<span class="CharOverride-1">Poem</span>, din ciclul <span class="CharOverride-1">Lumini pentru dragostea mea</span>). La rubrica „Linii drepte”, lângă recenzii despre cărțile ieșite din editura revistei „Lanuri” din Mediaș (<span class="CharOverride-1">Spre legendă </span>de George Popa, <span class="CharOverride-1">Cântec de seară </span>de Grigore Bugarin), Horia Stanca deplânge lipsa în Ardeal a unei instituții editoriale solide, iar la „Revista revistelor” sunt receptate cu satisfacție sumarele din „Pagini literare” de la Turda și „Națiunea română” de la Cluj. Alţi colaboratori: Ștefan Ion George, T. Aștilean, Nicolae Albu, Al. Şerban, Alexandru Ceușianu. &#9;<span class="Semnatura">I.H., R.P.</span></p>
			<p class="Heuristica_PRIMUL_Semnat"><span class="titlu-12">CLOPOTELE</span>, gazeta politică şi literară apărută la Iaşi, neregulat, de la 28 aprilie 1868 până în iunie 1871 şi de la 7 mai până în octombrie 1872. În primul an apărea săptămânal, duminica. Orientarea politică este antibrătienistă. Articolele sunt scrise într-un stil greoi şi vetust. Partea literară, mai interesantă, are o rubrică de satiră la care colaborau Gh. Tăutu, N. Roiu şi I.G. Athanasiadi. Se republică şi <span class="CharOverride-1">Corespondenţie între doi amorezi sau Limba românească la anii 1832 şi 1822 </span>de Nicolae Istrati, în care scriitorul urmărise obţinerea comicului de limbaj prin folosirea unui amestec de grecisme, slavonisme şi arhaisme. Textul era însă, la 1868, anacronic şi fără finalitate. B.P. Hasdeu şi Cezar Bolliac sunt criticaţi în două articole nesemnate, primul pentru că în loc să se dedice ştiinţei face politică, iar cel de-al doilea pentru inconsecvenţa atitudinii. Ironiile greoaie, uneori deplasate, abundă şi în aceste articole. &#9;<span class="Semnatura">R.Z. </span></p>
			<p class="Heuristica_PRIMUL_Semnat"><span class="titlu-12">CLOPOTUL</span>, gazetă politică şi literară apărută la Craiova, săptămânal, de la 10 septembrie 1883 până în octombrie 1884. Nu s-au păstrat decât primele douăzeci şi patru de numere şi numărul 32 din 5 iunie 1884. Totuşi, „L’Indépendance roumaine” din 14 octombrie 1884 anunţa încă apariţia gazetei craiovene, al cărei director era gazetarul liberal Panache Niculescu. Partea literară a fost, probabil, îngrijită de Traian Demetrescu, statornic colaborator cu versuri, cronici literare şi cronici dramatice. Panache Niculescu, deşi cam agramat, pare să fi fost un personaj interesant, prieten bun în tinereţe cu Nicolae Filimon, care îl ţinea la curent cu proiectele lui literare şi care îi arătase, cu puţin timp înainte de moarte, manuscrisul volumului al doilea din <span class="CharOverride-1">Ciocoii vechi şi noi</span>, intitulat <span class="CharOverride-1">Ciocoii noi</span>. Lui N. Filimon i se dedică, de altfel, o bine scrisă prezentare, ce însoţea republicarea în foileton a nuvelei <span class="CharOverride-1">Nenorocirile unui slujnicar sau Gentilomii de mahala</span>. În continuare a apărut şi <span class="CharOverride-1">Mateo Cipriani.</span> Gazeta susţine literatura originală, inspirată mai ales din istoria ţării, recomandă difuzarea scrierilor lui N. Filimon, G. Sion şi, ca o bună reprezentantă a literelor craiovene, îl înscrie în rândul scriitorilor demni de a fi citiţi şi pe August Peşacov. Cu altă ocazie, se protestează împotriva neglijării autorilor „naţionali”, adică a poeţilor V. Alecsandri, D. Bolintineanu, N. Nicoleanu, G. Sion, Gr. H. Grandea şi I.P. Bancov. În foileton<span class="CharOverride-2"> C.</span> a mai publicat <span class="CharOverride-1">Monastirea Sinaia</span> de G. Sion, o traducere a lui Rogard (poate un pseudonim al lui Traian Demetrescu) din Schiller (<span class="CharOverride-1">O faptă mărinimoasă</span>) şi două articole semnate Hayda (<span class="CharOverride-1">Din viaţa lui Milton</span> şi <span class="CharOverride-1">O gândire poetică</span>). Destul de bogat este aportul lui Traian Demetrescu. În numărul 12 el semnează <span class="CharOverride-1">Noaptea de septembrie </span>şi, după aceea, versuri aproape în fiecare număr. O cronică la spectacolul cu <span class="CharOverride-1">Moara roşie</span> de Xavier de Montépin (localizare de I.P. Bancov) îi dă prilejul să afirme necesitatea unei critici dramatice curajoase, ca o condiţie a dezvoltării teatrului până la stadiul unei instituţii de cultură şi moralitate. &#9;<span class="Semnatura">R.Z. </span></p>
			<p class="Heuristica-PRIMUL"><span class="titlu-12">CLOPOŢEL, Ion </span>(10.XI.1892, Poiana Mărului, j. Braşov – 23.VIII.1986, Bucureşti), publicist, memorialist. Fiu al Susanei (n. Lăzăroiu) şi al lui Ion Clopoţel, provenind dintr-o familie de mineri de condiţie modestă, <span class="CharOverride-2">C.</span> urmează cursurile primare în comuna natală şi apoi Liceul „Andrei Şaguna” din Braşov (1903–1912). În timpul liceului audiază cursurile organizate de N. Iorga la Vălenii de Munte. Cu sprijinul lui Vasile Goldiş, Virgil Onițiu, Iosif Blaga, Axente Banciu și Ion Petrovici, îşi continuă studiile universitare, începute la Cluj, la Budapesta (1912–1916) şi la Viena (1916–1918), unde obţine licenţa în litere (filologie romanică) şi filosofie. Ca student, asistă la Sorbona la prelegerile unor sociologi contemporani de renume, cum ar fi Émile Durkheim, Paul Fauconnet, Marcel Mauss, G. Richard. Devine profesor suplinitor la Şcoala Normală Confesională din Caransebeş şi la Şcoala de Arte şi Meserii din Braşov (1919–1921), apoi profesor titular de română şi franceză la Şcoala Superioară de Comerţ din Cluj (1921–1931). Puternic atras de viaţa politică în vremea studenţiei vieneze, făcuse parte din cercul tinerilor intelectuali unionişti şi, alături de alţii, fusese arestat de unguri şi închis la Seghedin (februarie–octombrie 1918). Încă din clasa a şaptea de liceu a debutat în „Românul” (Arad), unde, din martie 1912, este angajat redactor de Vasile Goldiş, pentru ca în 1918–1919 să devină prim-redactor. I se încredinţează direcţia serviciului de presă al Marii Adunări Naţionale de la Alba Iulia. La Braşov a condus, ca redactor-şef, „Gazeta Transilvaniei” (1920–1921) şi a fost redactor pentru Ardeal la „Adevărul” şi „Dimineaţa” (1921–1934), „Libertatea” şi „Lumea nouă”, redactor responsabil al ziarelor „Patria” (1927–1930) şi „Tribuna democrată” (1932); din septembrie 1938 este redactor la „România de Vest”. Între 1928 şi 1931 deţine deputăţia Făgăraşului. Se află printre cei care înfiinţează în 1924 revista „Societatea de mâine”, pe care o va conduce, ca editor şi redactor-şef, pe toată durata apariţiei, până în 1945, cu o întrerupere în anii 1939 şi 1940, în contextul presiunilor legionare. Preşedinte al Sindicatului Presei din Ardeal şi Banat (1920–1936), iniţiază editarea „Almanahului presei române”. Deţine funcţiile de rector al Universităţii Libere din Braşov (1944–1946), director general în Ministerul Muncii (1947–1956), director al Bibliotecii Centrale Universitare din Bucureşti (1954–1959). A mai colaborat la „Ardealul”, „Foaia poporului”, ,,Drapelul” (Lugoj), „Vocea Ardealului”, „Pagini literare”, „Şoimul”, „Foaia diecezană” (Caransebeş), „Gazeta gazetarilor” (Cluj), „Luceafărul”, „Dacia” (Timişoara), „Viaţa românească”, „Steaua”, „Adevărul literar şi artistic”, „Cuvântul” ş.a. A semnat şi I. Ardelean, I. Bobei, Dumitru Corvinul, Euphraste, Traian Huniade, I. Poenaru, Dr. Titus Popa, Teofrast, I. Săgeată şi sub pseudonimul colectiv Horia Trandafir. </p>
			<p class="Heuristica-BASE">Militant fervent de stânga, <span class="CharOverride-2">C.</span> este dublat de un umanist angajat, pentru care problema fundamentală era cultura, de vreme ce aceasta „înseamnă moralitate, în accepţiunea completă a cuvântului”. Influenţat, poate, de Dimitrie Gusti, publicistul întreprinde o vastă muncă de documentare, al cărei rezultat va fi utilizat în articole de sociografie, sociologie, în broşuri şi cărţi cu titluri grăitoare: <span class="CharOverride-1">Sociografia românească </span>(1928), <span class="CharOverride-1">Cum trăiesc 40 000 de moţi </span>(1928), <span class="CharOverride-1">Satele răzleţe ale României </span>(1939), rod al studiilor despre Munţii Apuseni, dar şi în lucrări de interes cultural mai larg, legat de personalităţi şi momente istorice importante: <span class="CharOverride-1">Frământările unui an – 1918 </span>(1919), <span class="CharOverride-1">Revoluţia din 1918 şi Unirea Ardealului cu România </span>(1926; răsplătită cu un premiu al Astrei), <span class="CharOverride-1">Dinastia românească a Corvinilor </span>(1942). <span class="CharOverride-2">C.</span> a fost un neobosit animator, alcătuind programe de culturalizare, monografii – <span class="CharOverride-1">Un program de culturalizare a satelor </span>(1933), <span class="CharOverride-1">Figuri reprezentative la noi. Vasile Goldiş</span> (1934), <span class="CharOverride-1">Al. Papiu-Ilarian în faţa problemelor româneşti contemporane</span> (1939) şi studii politice – <span class="CharOverride-1">Criza democraţiei în România </span>(1926), <span class="CharOverride-1">Social-democraţia şi problemele României contemporane</span> (1931), <span class="CharOverride-1">Social-democraţia în statele dunărene şi balcanice</span> (1935). Toate aceste demersuri, unde analiza etnografică se îmbină cu ideologia naţionalistă, culturalul cu politicul, istoricul cu literarul, sunt, în esenţa lor, convergente. <span class="CharOverride-1">Antologia scriitorilor români de la 1821 încoace </span>(I–IV, 1917–1918), memorialistica din <span class="CharOverride-1">Amintiri şi portrete</span> (1973; Premiul Uniunii Scriitorilor), ca şi studiul <span class="CharOverride-1">Originile, dezvoltarea şi desăvârşirea limbii române literare</span> (1970) se integrează aceluiaşi efort de tezaurizare a formelor de spiritualitate naţională în slujba unui proiect politic – utopia unei „societăţi de mâine”, reflex al unui nou iluminism. Dincolo de memoria culturală care nutreşte substanţa paginilor din <span class="CharOverride-1">Amintiri şi portrete, </span>se detaşează conturul viu al unor personalităţi ilustre, prin evocarea unor gesturi şi moduri de a fi revelatoare: izbucnirile subite ale „vulcanului” Nicolae Iorga, neaşteptatele entuziasme ale tăcutului Lucian Blaga, umorul sfidător al lui Valeriu Branişte, generozitatea lui Vasile Goldiş ascunsă sub un chip impenetrabil, spiritul mucalit al tribunului Octavian Goga. Sobrietatea nu cedează nici o clipă locul efuziunii, proza e de jurnal intelectual discret, păstrând doar amănuntul semnificativ şi impunând amprenta unui spirit auster. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Însemnări pe răboj</span>, Arad, 1916; <span class="CharOverride-1">Frământările unui an – 1918</span>, Sibiu, 1919;<span class="CharOverride-2"> </span><span class="CharOverride-1">Figuri reprezentative la noi. Vasile Goldiş</span>, Cluj, 1934; <span class="CharOverride-1">Al. Papiu-Ilarian în faţa problemelor româneşti contemporane</span>, Alba Iulia, 1939; <span class="CharOverride-1">Originile, dezvoltarea şi desăvârşirea limbii române literare</span>,<span class="CharOverride-1"> </span>Bucureşti, 1970; <span class="CharOverride-1">Amintiri şi portrete</span>,<span class="CharOverride-1"> </span>Timişoara, 1973. <span class="CharOverride-2">Antologii:</span> <span class="CharOverride-1">Antologia scriitorilor români de la 1821 încoace</span>, I–IV, Arad, 1917–1918.</p>
			<p class="Heuristica___m_RPR"><span class="CharOverride-2">Repere bibliografice:</span> Ion Pas, <span class="CharOverride-1">Cărţile</span>,<span class="CharOverride-1"> </span>LUT, 1926, 1494; Predescu, <span class="CharOverride-1">Encicl.</span>, <span class="CharOverride-1">46</span>; Ilea, <span class="CharOverride-1">Mărturisirile</span>, <span class="CharOverride-1">143–150</span>;<span class="CharOverride-1"> </span>Lucian Blaga, <span class="CharOverride-1">Hronicul şi cântecul vârstelor</span>,<span class="CharOverride-1"> </span>Bucureşti, 1965, <span class="CharOverride-1">172–175</span>, <span class="CharOverride-1">207–208</span>; Gh. Catană, <span class="CharOverride-1">Ion Clopoţel la 80 de ani</span>,<span class="CharOverride-1"> </span>RL, 1972, 49; Mircea Popa, <span class="CharOverride-1">„Amintiri şi portrete”</span>, TR, 1974, 39; <span class="CharOverride-1">Dicţ. scriit. rom.</span>, I, <span class="CharOverride-1">611–612</span>; Andrei Negru, <span class="CharOverride-1">Ion Clopoțel</span>, Cluj-Napoca, 2003; <span class="CharOverride-1">Dicţ. Banat</span>, <span class="CharOverride-1">184–187</span>;<span class="CharOverride-1"> </span>Andrei Negru, <span class="CharOverride-1">Ion Clopoțel și ,,Societatea de mâine”</span>, Cluj-Napoca, 2009.&#9;<span class="Semnatura">S.D.</span></p>
			<p class="Heuristica_PRIMUL_Semnat"><span class="titlu-12">CLUJUL LITERAR ŞI ARTISTIC</span>,<span class="CharOverride-2"> </span>almanah al Asociaţiei Scriitorilor din Cluj apărut în 1981 şi 1983. Conţine versuri de Eta Boeriu, Victor Felea, Aurel Gurghianu, Horváth Imre, Nicolae Prelipceanu, Bazil Gruia, Ion Cristofor, Mariana Bojan, Marta Petreu ş.a. Cu proză figurează Teohar Mihadaş, Constantin Cubleşan, Vasile Rebreanu, Radu Ţuculescu, Tudor Vlad, Tudor Dumitru Savu ş.a. În compartimentul istoriei literare, Mircea Popa publică articolul <span class="CharOverride-1">Octavian Goga în faţa timpului</span> (1981). În acelaşi an, în eseul <span class="CharOverride-1">Despre ironie sau despre „viceversa”</span>, Ion Vartic se opreşte asupra „comicului metafizic” din nuvela lui I.L. Caragiale <span class="CharOverride-1">Două loturi</span>, iar D.R. Popescu publică fragmentul dramatic <span class="CharOverride-1">Discurs despre o capră</span>. O evocare tandră a câtorva figuri de artişti clujeni o face Dorin Tudoran într-un articol din 1983, <span class="CharOverride-1">Oraşele lumii, oraşele mele, firul cu plumb</span>. Generos este şi spaţiul acordat traducerilor datorate lui Victor Felea, Marianei Vartic, lui Nicolae Mocanu, Irinei Petraş, lui Mircea Ivănescu, Marian Papahagi ş.a. Alţi colaboratori: Aurel Şorobetea, Teodor Bocşa, Mircea Opriţă, Alexandru Vlad, Miko Ervin. &#9;<span class="Semnatura">D.B.</span></p>
			<p class="Heuristica-PRIMUL"><span class="titlu-12">COANDE, Nicolae</span><span class="CharOverride-2"> </span>(pseudonim al lui Nicolae Boangiu; 23.IX.1962, Osica de Sus, j. Olt), poet, publicist. Este fiul Constantinei (n. Marica), agricultoare, şi al lui Ion Boangiu, muncitor. După finalizarea şcolii elementare în localitatea natală, urmează Liceul de Istorie–Filologie din Craiova, absolvit în 1986. Între 2003 şi 2004 beneficiază de o bursă a Fundaţiei „Heinrich Böll” (Köln). Mai târziu e student al Facultăţii de Filosofie-Sociologie a Universităţii din Craiova (2005–2008) şi obţine un master în filosofie (2009–2010). Până în 1989 lucrează ca muncitor necalificat pe mai multe şantiere din Dolj şi Gorj, iar între 1991 şi 2001 funcţionează ca tehnician-cadastru – arpentor. Colaborează la cotidianul craiovean „Cuvântul libertăţii” (2001–2006). Din 2006 este referent literar, iar din 2008 secretar literar al Teatrului Naţional „Marin Sorescu” din Craiova, precum şi editor-fondator al revistei de teatru „SpectActor” (2006). Debutează cu poezie la „Ramuri” în 1986, iar editorial în 1995 cu volumul de versuri <span class="CharOverride-1">În margine</span> (Premiul Uniunii Scriitorilor), urmat în 1997 de <span class="CharOverride-1">Fincler</span> (Premiul Asociaţiei Scriitorilor din Craiova). În 2002 i se acordă Premiul Uniunii Scriitorilor pentru <span class="CharOverride-1">Fundătura Homer</span>. </p>
			<p class="Heuristica-BASE">Încă din primele sale cărţi <span class="CharOverride-2">C. </span>aduce în scenă un spirit critic, moralist uneori, ridicat împotriva unui prezent execrat pe toată linia („Nu pot să râd în secolul ăstora nici mort”), debusolat de falsele valori, într-un spaţiu căruia istoria i-a agravat metehne ancestrale. Dezgustul este sentimentul structurant (<span class="CharOverride-1">Oameni de meserie capete mecanice</span>). Ca un nou Emil Cioran, cu un arţag mai proaspăt, de trăitor într-o „margine a marginii”, <span class="CharOverride-2">C. </span>exploatează intens imaginea „fundăturii”, tentat de ipoteza desţărării („pe măsură ce îmbătrânesc tema mea este tema evreului” – <span class="CharOverride-1">O meserie de dobitoc</span>) sau de refugiul într-un trecut auroral, ca în <span class="CharOverride-1">Epigonii </span>lui M. Eminescu (<span class="CharOverride-1">Generaţiei</span>). Eul liric vituperant, ieşit din mantaua romantismului, se confundă cu profetul atins de oţiul postmodern, nevoit să scrie „pe de lături” fiindcă verbul – şi critica odată cu el – şi-au pierdut puterea. Imaginea de sine („Încă unul din lumea a treia care scrie poeme aristocratice”; „eu un outsider trăitor prin graţia şi mila publică”; „nu mă mai inspiră nimic […] voi supravieţui trântind uşi”; „Un băiat de la ţară cu sictirul pe buze”; „sunt secera întristării – omul mare plânge în somn”) ricoşează din aceeaşi conştiinţă a năclăirii în fundătură şi a revoltei atinse de sfârşeală. Dar nu una metafizică, consumată într-un univers depopulat de repere, căci revolta lui <span class="CharOverride-2">C.</span> este esenţialmente terestră, locală („biet românaş cu soarta căpătâi sub cap”) şi localistă, ca în<span class="CharOverride-1"> Craiova revival</span> – un adevărat imn a identităţii exasperante amintind de America<span class="CharOverride-1"> </span>lui Allen Ginsberg sau de România lui Daniel Bănulescu şi a lui Marius Ianuş: „margine a marginii cu panaş zdrenţuit/ unde inocenţa mea a cântat imnurile deriziunii […] kibutz călărit de inşi scopiţi/ aici se bea nedreptatea ca apa”. <span class="CharOverride-1">Folfa</span> (2003) abundă în apelul grav, fără deriziune, la diverse repere culturale (îndeosebi biblice), semn că eul liric n-a încetat să se simtă ocrotit şi că nu s-a rupt de divinitate („suntem de fapt una cu El într-o nucă mai plină”). Sentenţa şi apostrofarea fac loc unor poeme narative, marcate de simbolistici reunite în scenarii întunecate, din care nu lipsesc oboseala şi renunţarea turnate la „rădăcina scrisului” (<span class="CharOverride-1">Masa</span>). Volumul <span class="CharOverride-1">Vânt, tutun şi alcool </span>(2008) păstrează mixajul de vituperaţie contra prezentului şi de raportare reverenţioasă la reperele trecutului. Demonii identitari (slăbiciunea pentru „penibilaoltenia”) şi sentimentul, mai larg, al manipulării deterministe se exorcizează acum prin nepăsare, în imagini mai concentrate: „laptele doarme în carne/ ceva oriental îmi străbate şira spinării/ sfoara îmi iese din cap/ şi vibrează o clipă./ Înghit cârligul ăsta cu nepăsare” (<span class="CharOverride-1">Sfoara</span>). Sau prin gestul invers, al persiflării centrului dinspre periferie, unde „nea firan”, „ion maria” şi „ciupureanu” se întrec în celebritate cu „papioane patapievici-centrale” sau cu „frivolul pater al bunului simţ ca paradox”. Persiflarea centrului merge şi mai departe, atingând „sarkozysmul” sau idilismul democraţiei perfecte: „E bună America: face să treacă mai repede/ lumea./ Micile făpturi ale verii uguie fericite […] Sinedriul Social a votat/ realitatea integrală umple cu ceară/ oasele troglodiţilor/ <span class="CharOverride-1">e bună</span>/ geometria proştilor ante portas” (<span class="CharOverride-1">E bună</span>); se ironizează instanţele morale şi intelectuale ale epocii, „demo-savantul” şi „moco-fantele”, se lansează ipoteza libertăţii sterilizante („noi însă colindăm lumea toată/ şi nu scriem/ în diktatură/ am fost liberi/ ca dracii”– <span class="CharOverride-1">în diktatură</span>). Volumelor şi antologiilor de poezie – <span class="CharOverride-1">Femeia despre care scriu</span> (2010), <span class="CharOverride-1">VorbaIago</span> (2012) – li se adaugă culegeri de interviuri – <span class="CharOverride-1">Celălalt capăt</span> (2006) şi publicistică – <span class="CharOverride-1">Revanşa chipurilor</span> (2009), <span class="CharOverride-1">Intelectualii români şi Curtea regelui</span> (2011), precum şi însemnări de călătorie – <span class="CharOverride-1">Fereastra din acoperiş (Un anotimp în Westfalia)</span> (2005).</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">În margine</span>, pref. Liviu Antonesei, Craiova, 1995; <span class="CharOverride-1">Fincler</span>,<span class="CharOverride-1"> </span>Craiova, 1997; <span class="CharOverride-1">Fundătura Homer</span>, Cluj-Napoca, 2002; <span class="CharOverride-1">Folfa</span>, Bucureşti, 2003; <span class="CharOverride-1">Fereastra din acoperiş (Un anotimp în Westfalia)</span>, Craiova, 2005;<span class="CharOverride-1"> Celălalt capăt</span>, Bucureşti, 2006; <span class="CharOverride-1">Vânt, tutun şi alcool</span>, Timişoara, 2008; <span class="CharOverride-1">Revanşa chipurilor</span>, Târgu Jiu, 2009;<span class="CharOverride-1"> Femeia despre care scriu</span>, Craiova, 2010; <span class="CharOverride-1">Intelectualii români şi Curtea regelui</span>, Bucureşti, 2011; <span class="CharOverride-1">VorbaIago</span>, Târgu Jiu, 2012.</p>
			<p class="Heuristica___m_RPR"><span class="CharOverride-2">Repere bibliografice: </span>Mincu, <span class="CharOverride-1">Poeticitate</span>, <span class="CharOverride-1">513–514</span>; Mircea A. Diaconu, <span class="CharOverride-1">Nicolae Coande şi „Fundătura Homer”</span>, CNT, 2002, 38; Gheorghe Grigurcu, <span class="CharOverride-1">Şansa biografismului</span>, RL, 2003, 15; Ştefania Mincu, <span class="CharOverride-1">Despre starea poeziei</span>, Bucureşti, 2003, <span class="CharOverride-1">182–188</span>; Aurel Pantea, <span class="CharOverride-1">Lehamitea sarcastică</span>, VTRA, 2004, 11–12; Cistelecan, <span class="CharOverride-1">Al</span> <span class="CharOverride-1">doilea top</span>, <span class="CharOverride-1">94–96</span>; Cristea-Enache, <span class="CharOverride-1">Bucureşti</span>, <span class="CharOverride-1">252–259</span>; Al. Cistelecan, <span class="CharOverride-1">Nicolae Coande. Maximalismul fără milă</span>, VTRA, 2007, 8; Doris Mironescu, <span class="CharOverride-1">Cinismul boem</span>, SDC, 2008, 203; Chioaru, <span class="CharOverride-1">Noi developări</span>, <span class="CharOverride-1">28–31</span>; Radu Vancu, <span class="CharOverride-1">Liricul pe stil vechi</span>, E, 2011, 3–4; Dumitru Chioaru, <span class="CharOverride-1">Melancolia virilă a poetului</span>, R, 2011, 5; Soviany,<span class="CharOverride-1"> Cinci decenii</span>, II, <span class="CharOverride-1">32–34</span>; Ştefan Borbély, <span class="CharOverride-1">Doi poeţi (cinism, negreală, dezabuzare)</span>, CNT, 2012, 7. &#9;<span class="Semnatura">T.D.</span></p>
			<p class="Heuristica-PRIMUL"><span class="titlu-12">COBAN, Nicolae</span> (1.X.1915, Sudarca–Soroca – 4.XII.1996, Bucureşti), poet. Este fiul Domnicăi (n. Bliuc) şi al lui Vasile Coban, ţărani. Face Liceul „A.D. Xenopol” la Soroca şi „Ion Creangă” la Bălţi (1927–1934) şi absolvă apoi, în 1937, Facultatea de Litere şi Filosofie a Universităţii din Iaşi. După stagiul militar, va fi redactor şi secretar de redacţie la publicaţii ale Direcţiei Propagandei din Ministerul Informaţiilor (1941–1944), iar după război redactor şi secretar de noapte la periodice bucureştene. Debutează cu versuri în 1933 la „Cuget moldovenesc” (Bălți), iar editorial în 1935 cu placheta <span class="CharOverride-1">Carte de început.</span> Mai colaborează la diverse reviste şi ziare: „Basarabia literară”, „Raza”, „Cuvânt moldovenesc”, „Viaţa Basarabiei”, „Solidaritatea”, „Cuget clar”, „Bucovina”, „Revista Fundaţiilor Regale”, „Universul literar”, „Convorbiri literare” ș.a. </p>
			<p class="Heuristica-BASE">Primele plachete ale lui <span class="CharOverride-2">C.</span> – <span class="CharOverride-1">Carte de început</span>, <span class="CharOverride-1">Casa de pe Prut</span> (1939), <span class="CharOverride-1">Cântece de acasă</span> (1941) – cultivă teme tradiționale: peisaje rustice, nostalgia după locurile copilăriei și sentimentul dezrădăcinării din satul basarabean, neliniști și melancolii erotice. <span class="CharOverride-1">Sfârșitul Nord</span> (1941) oferă o cu totul altă perspectivă, „o tentație de mutare mântuitoare din zona sufletului în cea a spiritului, din tărâmul iubirii dogoritoare în cel al purității ideale, unde fiorul vieții se întâlnește cu cel al morții” (Mihai Cimpoi). Sub semnul Septentrionului, se ivesc peisaje glaciale ce definesc tensiuni: „Necunoscute țărmuri de mătasă și de puf polar,/ pe ele urma lunecă patină de zenit,/ Jigănii albe, urcă urșii un ghețar/ și frigul arctic plânge noaptea hohotit…// Am rătăcit spre Nord, să lunec prin troieni./ Îmi vrăvuise în sânge anii, chemările de gheață,/ Iubirea mea trăise pe întinsuri și licheni/ și-am alinat-o vrâstnic, când negurile îngheață” (<span class="CharOverride-1">Răslețire</span>). Poetul revine abia după un sfert de veac, în 1969, cu volumul <span class="CharOverride-1">Proteus la mal</span>, titlu elocvent pentru numeroasele întrebări despre rostul existenței, în care răzbat insistent ecouri din lirica lui Lucian Blaga (metamorfoza în regnuri și specii, aluatul stelar din care e alcătuită ființa, reminiscențe tradiționaliste rustico-pastorale, visul Arcadiei, somnul dinaintea ivirii în lume), uneori cam mimetice. Ultimul volum, <span class="CharOverride-1">Eka </span>(1994) (editat de soția sa, Eudochia Pavel, deoarece poetul suferise un atac cerebral), numit după mendelevianul element necunoscut, abundă în încifrări ermetice despre existență și misterele ei, în simboluri criptice ale materiei, dominat de majuscule precum Necunoscutul, Neștiutul, Haosul, Nimicul ș.a., unde lirismul a fost înăbușit de abstractizarea conceptuală. <span class="CharOverride-2">C. </span>a scris versuri pentru copii (<span class="CharOverride-1">Craiul Criș,</span> 1985, <span class="CharOverride-1">Întoarcerea cerbilor</span>, 1986) și scenarii radiofonice (unele în colaborare cu Eudochia Pavel, <span class="CharOverride-1">Floare de soare, Diamantul buclucaș </span>ș.a.) și a contribuit la realizarea volumelor IX și XI din ediția critică a operelor lui Liviu Rebreanu.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Carte de început</span>, Chişinău, 1935; <span class="CharOverride-1">Casa de pe Prut</span>, Chişinău, 1939; <span class="CharOverride-1">Cântece de acasă</span>, Bucureşti, 1941; <span class="CharOverride-1">Sfârşitul Nord</span>, Chişinău, 1944; <span class="CharOverride-1">Proteus la mal</span>, Bucureşti, 1969; <span class="CharOverride-1">În memoria substanţei</span>, Bucureşti, 1972; <span class="CharOverride-1">Craiul Criş</span>, Bucureşti, 1985; <span class="CharOverride-1">Întoarcerea cerbilor</span>, Bucureşti, 1986; <span class="CharOverride-1">Eka</span>, îngr. Eudochia Pavel, Bucureşti, 1994.</p>
			<p class="Heuristica___m_RPR"><span class="CharOverride-2">Repere bibliografice: </span>C. Dan Pantazescu, Mircea Streinul, <span class="CharOverride-1">Istoria literaturii române</span>, Bucureşti, 1941, <span class="CharOverride-1">163–164</span>; <span class="CharOverride-1">Scriitori de la „Viaţa Basarabiei”</span>, îngr. Alexandru Burlacu şi Alina Ciobanu, Chişinău, 1990, <span class="CharOverride-1">18–19</span>; <span class="CharOverride-1">Dicţ. scriit. rom.</span>, I, <span class="CharOverride-1">612–613</span>; Cimpoi, <span class="CharOverride-1">Ist. lit. Basarabia</span>, <span class="CharOverride-1">130–132</span>; <span class="CharOverride-1">Dicţ. Chişinău</span>, <span class="CharOverride-1">156–157</span>; Iurie Colesnic, <span class="CharOverride-1">Timp și istorie: autori de la „Viața Basarabiei”</span>, Chișinău, 2011, <span class="CharOverride-1">84–86.</span> &#9;<span class="Semnatura">G.Dn. </span></p>
			<p class="Heuristica-PRIMUL"><span class="titlu-12">COCA, Ghedeon</span> (26.IX.1908, Volovăţ, j. Suceava – 5.VI.1976, Rădăuţi), poet. Fiul al Pulcheriei şi al lui Capiton Coca, ţărani, <span class="CharOverride-2">C.</span> a urmat liceul la Rădăuţi şi la Cluj, iar la Iaşi a fost student la Facultatea de Drept, absolvită în 1935. Până la pensionare a lucrat în diverse departamente locale ale Ministerului de Finanţe.</p>
			<p class="Heuristica-BASE">Elev fiind, <span class="CharOverride-2">C.</span> a debutat cu versuri în 1927 la revista „Prin muncă spre ideal” din Baia Mare. Cu oarecare constanţă, va fi prezent mai ales în periodicele bucovinene ale timpului, precum „Îndrumarea”, „Glasul Bucovinei”, „Junimea literară”, „Revista Bucovinei”, „Bucovina literară”, dar şi în „Universul literar” ş.a. A semnat şi Vera Marian. Împreună cu Victor Măgură şi George Moroşanu scoate la Iaşi, în 1933, revista „Alfa”, iar la Câmpulung Moldovenesc, singur, în 1947, revista „Caiet literar”. Parţial, şi-a adunat versurile în volumele <span class="CharOverride-1">Confesiuni adolescente</span> (1937) şi <span class="CharOverride-1">Alge</span> (1938). <span class="CharOverride-2">C.</span> scrie o poezie care se doreşte modernă, deşi prezintă interes numai pentru mişcarea literară dintre 1930 şi 1940, din nordul Moldovei, fiind discret în spiritul celor de la „Iconar”.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Confesiuni adolescente</span>, Cernăuţi, 1937; <span class="CharOverride-1">Alge</span>, Bucureşti, 1938.</p>
			<p class="Heuristica___m_RPR"><span class="CharOverride-2">Repere bibliografice:</span> Teodor Maricaru, <span class="CharOverride-1">La flacăra „Junimii literare”</span>, GBV, 1933, 4112; Mircea Streinul, <span class="CharOverride-1">Ghedeon Coca</span>, în <span class="CharOverride-1">Poeţi tineri bucovineni</span>,<span class="CharOverride-1"> </span>Bucureşti, 1938,<span class="CharOverride-1"> 102–107</span>; Agatha Grigorescu-Bacovia, <span class="CharOverride-1">Poeţii Bucovinei</span>, PL, 1941, 4; Perpessicius, <span class="CharOverride-1">Opere</span>, VIII, <span class="CharOverride-1">79</span>; Grigore Bostan, Lora Bostan, <span class="CharOverride-1">Literatura română din Bucovina</span>, Cernăuţi, 1996, <span class="CharOverride-1">107–108</span>; Satco, <span class="CharOverride-1">Encicl. Bucovinei</span>, I, <span class="CharOverride-1">245. &#9;</span><span class="Semnatura">D.M.</span></p>
			<div class="_idGenObjectLayout-1">
				<div id="_idContainer015">
					<div id="_idContainer013" class="Basic-Text-Frame">
						<p class="Titlu-Nume-H">COCEA, N.D. [Nicolae D.] </p>
						<p class="Titlu-mic-DATE">(29.XI.1880, Bârlad – 1.II.1949, Bucureşti), prozator, dramaturg, gazetar, traducător. </p>
					</div>
					<div id="_idContainer014" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/01_Cocea.png" alt="" />
					</div>
				</div>
			</div>
			<p class="Heuristica-PRIMUL">De obârşie ardelenească, tatăl lui <span class="CharOverride-2">C.</span>, Dimitrie Cocea, ofiţer de carieră, participă la Războiul pentru Independenţă şi e avansat până la gradul de general. Brutal cu subordonaţii, cazon şi în familie, era la antipodul soţiei sale, Cleopatra, fiică a moşierului Nicorescu, sensibilă şi cultivată. Întâiul lor născut (va fi urmat de trei surori, dintre care două, Florica şi Alice, devin actriţe la Paris), <span class="CharOverride-2">C.</span> face şcoala primară în oraşul natal. Va fi avut preceptori şi acasă, căci la nouă ani citea din clasicii francezi. Târziu, afirma că ar fi urmat ciclul secundar în şapte oraşe, dar între 1892 şi 1898 este intern la Colegiul „Sf. Sava” din Bucureşti. Aici este coleg cu Grigore Pişculescu, viitorul Gala Galaction, cu care frecventează cenaclul macedonskian, unde se împrietenesc cu Tudor Arghezi, dar şi cercurile socialiste patronate de C. Dobrogeanu-Gherea. Mai impetuos decât amicii săi, <span class="CharOverride-2">C.</span> debutează în 1897, în „Foaia interesantă” a lui G. Coşbuc, cu o proză scurtă, iscălită Nelly, urmată de altele şi de câteva poezii. În 1898, cu acelaşi pseudonim, tipăreşte volumaşul de schiţe <span class="CharOverride-1">Copil din flori</span> şi romanul <span class="CharOverride-1">Poet–poetă</span>. Scandalizat, părintele său îl mută la Buzău, unde îşi avea garnizoana, şi, după trecerea bacalaureatului, îl trimite la Paris pentru studii juridice. <span class="CharOverride-2">C.</span> rămâne din 1899 până în 1903 în metropola franceză, unde îi vizitează pe Anatole France şi pe Auguste Rodin şi participă la mitingurile muncitoreşti. Revenit în ţară, îşi ia licenţa în 1903 şi este numit judecător de pace la Panciu, de unde este mutat la Fierbinţi, apoi la Brăila. Profesiunea îi dă răgaz să se ocupe şi de literatură, câteva schiţe fiindu-i publicate în „Viaţa românească”, la care continuă să colaboreze şi cu diverse articole, unele pe teme teatrale. Fire insubordonabilă, magistratul e închis ca instigator în momentul declanşării răscoalelor ţărăneşti din 1907. La Brăila, unde îl cunoaşte pe Panait Istrati, se încadrează în mişcarea socialistă, scoţând ziarul „Dezrobirea”. Semna, totodată, în „Adevărul” şi în „România muncitoare”, iar în 1910 editează „Viaţa socială” şi „Facla”. Mai colaborează la „Viitorul social”, „1907”, „Pagini libere”, „Minerva” şi conduce, în 1911–1914, revista „Rampa”. În 1911 întreprinde o călătorie în Italia, descrisă în ziarul „Dimineaţa” şi apoi în volumul <span class="CharOverride-1">Spre Roma</span> (1911). Atacurile violente la adresa politicienilor zilei şi mai ales a monarhiei, apărute mai cu seamă în „Facla”, şi sub semnătura Ioan Nicoară ori Nicoară al Lumei, îi atrag numeroase procese. După campania furibundă împotriva Puterilor Centrale, <span class="CharOverride-2">C.</span> se află în 1917 la Petrograd, ca redactor al foii „L’Entente”. Martor al revoluţiei bolşevice, convins de justeţea ei, se va întoarce în ţară, unde este reţinut câteva luni în lagărul de la Negreşti. După eliberare, scoate periodicele „Omul liber” (1918), „Chemarea”, „Chemarea roşie”, „Clopotul”, iar din 1923, din nou, „Facla”. Fiind deputat din 1920, nu are de suferit în urma afilierii Partidului Comunist la Internaţionala a III-a, dar în 1923 este condamnat la optsprezece luni închisoare pentru lezmajestate. Pedeapsa, redusă la jumătate, şi-o ispăşeşte la Craiova în 1925–1926, o relatare amplă fiind publicată în ziarul „Chemarea” din 1927. Ulterior mai este arestat preventiv, pentru calomnie, în 1927 şi în 1931. Începând din 1910, <span class="CharOverride-2">C.</span> dă la iveală mai multe tălmăciri din Anatole France (<span class="CharOverride-1">Roupart</span>,<span class="CharOverride-1"> Asupra artei</span>,<span class="CharOverride-1"> Balthazar</span>,<span class="CharOverride-1"> Zeilor le este sete</span>, rămase în periodice, <span class="CharOverride-1">Thaïs</span>, tipărită în volum în 1916, <span class="CharOverride-1">Grădina lui Epicur</span>), din Marguerite Audoux (<span class="CharOverride-1">Maria-Clara</span>, 1912), Pierre Louÿs (<span class="CharOverride-1">Afrodita</span>), Panait Istrati (<span class="CharOverride-1">Pe malurile Dunării</span>, în „Facla”, 1925). Traducea, în 1919, şi un act din piesa <span class="CharOverride-1">Seara cea mare</span> de Leopold Kampf. Probabil aceasta îl va fi îndrumat spre dramaturgie, căci anunţa în 1922 terminarea piesei <span class="CharOverride-1">Canalia</span>, iar în 1924 intrarea în repetiţii a comediei <span class="CharOverride-1">Pe când era bunica fată mare</span>. La Craiova, se pare, a scris drama <span class="CharOverride-1">Sub coasa morţii</span>. Reintrarea în literatură se produce totuşi printr-o amplă nuvelă, intitulată <span class="CharOverride-1">Vinul de viaţă lungă</span> (1931), urmată de romanele <span class="CharOverride-1">Fecior de slugă</span> (1932), <span class="CharOverride-1">Pentr-un petec de negreaţă</span> (1934, devenit la ediţia a treia <span class="CharOverride-1">Andrei Vaia</span>) şi <span class="CharOverride-1">Nea Nae</span> (1935). Fragmente dintr-un „roman dialogat”, <span class="CharOverride-1">Otrava</span>, şi dintr-un alt roman, <span class="CharOverride-1">Pe drumul noului Damasc</span>, apar în presă în 1935 şi în 1937. Publicistul <span class="CharOverride-2">C.</span> este mai puţin activ în această perioadă; a condus doar „Era nouă” (1936) şi „Reporter” în ultimul an de apariţie (1937–1938), şi cu totul sporadic a mai colaborat la alte reviste şi ziare. Spre sfârşitul deceniului al patrulea se retrăgea, de altfel, la Sighişoara, pentru a se dedica literaturii. Câteva lucrări epice (<span class="CharOverride-1">Hilarie Sfântul, O zi cât veacul, Vin barbarii…</span>) rămân totuşi în stare de proiect. În schimb, pentru Teatrul Nostru, condus de actriţa Dina Cocea, fiica sa, traduce integral <span class="CharOverride-1">Seara cea mare</span> de Leopold Kampf, apoi <span class="CharOverride-1">Nebuna tinereţe</span> de John Bouwlet, <span class="CharOverride-1">Amfitrion 38</span> de Jean Giraudoux, <span class="CharOverride-1">Călătoria cea mare</span> de Sutton Vane ş.a. Pe aceeaşi scenă are loc în decembrie 1943 premiera piesei <span class="CharOverride-1">Canalia</span>. După august 1944 <span class="CharOverride-2">C.</span> scoate ziarul „Victoria” (1944–1946). Deşi unii îl vedeau „comisar al poporului”, va fi numit în 1945 doar director general al teatrelor. Este ales şi vicepreşedinte al Societăţii Scriitorilor Români. În 1945 i s-ar fi jucat piesa <span class="CharOverride-1">Inadaptabila</span>, precum şi textul tradus de el la dramele <span class="CharOverride-1">Hedda Gabler</span> de Henrik Ibsen şi <span class="CharOverride-1">Banchetul de familie</span> de Bernard Luc. Postum s-au editat câteva culegeri din publicistică, precum şi două scrieri epice. Au mai ieşit de sub teascuri, cu numeroase tăieturi ale cenzurii, volumele <span class="CharOverride-1">Jurnal</span> (1970) şi <span class="CharOverride-1">Teatru</span> (1973).</p>
			<p class="Heuristica-BASE">La maturitate, chipul lui <span class="CharOverride-2">C.</span> ia, cât în mod firesc, cât premeditat, un aspect mefistofelic, în care inteligenţa rece se aliază cu o siguranţă oarecum agresivă şi cu un grăunte de tulbure pasionalitate. „Avocatul roşu”, cum este numit adesea, aderă devreme la ideologia marxistă şi apoi la cea comunistă, întreţinând relaţii strânse cu şefii mişcării. În publicistică procedează la o critică a societăţii româneşti de o amploare şi o vehemenţă ieşite din comun. Pamfletele, mai ales cele îndreptate împotriva monarhiei, denotă o inventivitate şi o vervă pe care, în epocă, le mai arată doar Tudor Arghezi. Şi ideile despre artă, profesate în public, sunt obediente faţă de ideologia susţinută. În articolele <span class="CharOverride-1">Spre arta viitoare</span> şi <span class="CharOverride-1">Arta şi socialismul</span>, datând din anii 1908–1910, <span class="CharOverride-2">C. </span>actualizează opinii gheriste, exempli&#173;ficând tendinţa „pozitivă” cu operele lui Anatole France, Jack London, Upton Sinclair şi Maxim Gorki. Tot atunci recenza elogios un volum de versuri al lui D. Th. Neculuţă. La I.L. Caragiale detecta un aparent scepticism şi „un feroce egoism de artist”, blamabile în sine, dar existenţa, în profunzime, a unei revolte perpetue şi a geniului e socotită un argument de autoritate. În forul lui intim <span class="CharOverride-2">C.</span> avea un orizont mult mai larg. Un personaj, căruia îi împrumută mult din propria-i biografie, închină un adevărat cult marilor poeţi, de la Leopardi la Mallarmé. De altfel, el a intuit de timpuriu talentul lui Arghezi, pe care l-a proclamat cel mai mare poet român înainte ca acesta să-şi fi tipărit vreun volum, dar şi înzestrarea altora, a căror colaborare a obţinut-o la „Facla” sau la „Viaţa socială”. Deşi în adolescenţă frecventează atât cercurile socialiste, cât şi cenaclurile simboliste, numai ultimele îşi pun amprenta pe primele sale încercări literare. De la acestea el va prelua doar extravaganţa sfidătoare, inspiraţia din „patimile biciuite, exasperate”. În fapt, autorul de şaptesprezece ani îi urmează în <span class="CharOverride-1">Poet–poetă</span> pe imitatorii marchizului de Sade şi, dintr-un imbold echivoc, înmulţeşte paginile licenţioase, eşuând în intenţia de a sugera o trăire supremă, în care frumosul, iubirea şi moartea să fuzioneze într-un tot. Palide calităţi stilistice se întrevăd în câteva pagini din <span class="CharOverride-1">Copil din flori</span>. Ambele cărţi au fost considerate de autor ca „erori ale tinereţii”, cum și sunt, raportate la scrierile dintre 1906 şi 1910. Între acestea, <span class="CharOverride-1">Urlătoarea</span> este o cuminte povestire vânătorească, într-o scriitură fără notă personală, iar <span class="CharOverride-1">Pâine albă</span> anunţă pornirea satirică, creionând câteva portrete de burghezi, de unde nu lipsesc unele accente teziste. Chiar ampla naraţiune <span class="CharOverride-1">Vinul de viaţă lungă</span>,<span class="CharOverride-1"> </span>publicată peste două decenii, se încadrează perfect literaturii începutului de secol XX atât prin zugrăvirea mediului de provincie abrutizant, cât şi prin figura bătrânului boier Manole Arcaşu, mai reuşit decât multe personaje propuse de sămănătorism. Autorul dovedeşte abilitate în construcţie, punând la bază fascinaţia unei enigme – cea a longevităţii personajului central. Povestirea, din alte vremuri, care o elucidează, are coordonate epice sadoveniene, cu un plus de senzualitate. Şi <span class="CharOverride-1">Fecior de slugă</span> se circumscrie unui motiv bogat ilustrat în proza românească, cel al parvenirii sociale. O inovaţie este urmărirea evoluţiei „feciorului de slugă”, Tănase Bojoc, în paralel cu aceea a fiului de boier Nelu Azan, la care se adaugă confruntarea finală a celor doi, ca reprezentanţi ai ideologiei contrare lumii din care provin. În esenţă, romanul este autobiografic, fiul de boier fiind un alter ego al autorului. Sensibil la nedreptate, oripilat de violenţa reprimării ţăranilor la 1907, Nelu Azan se înalţă extaziat în lumea artei, din care va coborî în momentul declanşării războiului. Înrolat voluntar, traversează experienţa hotărâtoare a tranşeelor, dar şi a dezmăţului din spatele frontului, pe care i-l relevă atât cei din propria-i clasă socială, cât şi fostul tovarăş de joacă, acum factotum la Marele Stat Major. Îndrumarea spre ideologia socialistă apare firească, cum este şi devenirea lui Tase Bojoceanu, ajuns unealtă a Siguranţei. Din păcate, autorul dă frecvent curs habitudinilor sale de gazetar, aglomerând comentariile publicistice pe marginea unor aspecte, întâmplări, personalităţi reale, iar pe de altă parte, se complace în descrierea unor scene de orgie, adesea fără vreo motivaţie epică. Aceste cusururi sunt şi mai evidente în <span class="CharOverride-1">Pentr-un petec de negreaţă</span> şi în <span class="CharOverride-1">Nea Nae</span>. Într-o măsură, Andrei Vaia, protagonistul celui dintâi roman, este înrudit cu Nelu Azan. Războiul îl conduce şi pe el spre socialişti mai întâi, apoi spre naţional-ţărănişti, pe care îi slujeşte ca ziarist şi agent electoral, prilej pentru autor de a înfăţişa fauna diversă a politicienilor. Curând însă, prim-planul este ocupat de viaţa lui erotică şi a anturajului său, viaţă ce alunecă iremediabil în viciu. Un personaj memorabil ar fi putut fi Nea Nae, monumental în vulgaritate şi în lubricitatea-i primitivă. Monomania de a şi-o face amantă pe prinţesa Isolda Ghica e cu adevărat romanescă. Bine motivată psihologic, patima devine motorul unor peripeţii tragicomice, însă predispoziţia spre caricatură, spre comentariul direct şi spre scenele nu o dată scabroase diminuează considerabil efectul. Între aceiaşi poli se mişcă şi dramaturgia lui <span class="CharOverride-2">C.</span> Singura piesă pusă în scenă, <span class="CharOverride-1">Canalia</span>, amintind mult de producţia lui Henri Bataille, dezvoltă un episod din <span class="CharOverride-1">Fecior de slugă</span>, în care „boierul” Mirel Azan îi propune soţiei lui să se vândă bancherului Schwartz. Caracterele nu au pregnanţă, autorul mizând mai mult pe vivacitatea replicilor, pe „spiritualitatea” lor, pe ambiguitatea situaţiilor. <span class="CharOverride-1">Sub coasa morţii</span>, a cărei acţiune este plasată în Iaşii anului 1917, intenţionează o antiteză scenică a lumii tranşeelor şi a celei formate din „învârtiţii” războiului şi reprezentanţii claselor „în descompunere”. Fără un autentic nerv dramatic, teatrul lui <span class="CharOverride-2">C.</span> dublează oarecum scrierile sale epice. Supraevaluat în perioada realist-socialistă, dar neîndoielnic pamfletar talentat, <span class="CharOverride-2">C.</span> rămâne incomplet realizat ca romancier.</p>
			<p class="Heuristica_CITAT">Temperament polemic, pamfletar incisiv şi cronicar pasionat al societăţii româneşti de-a lungul sfertului de veac ce urmează răscoalelor şi cu care se începe un nou capitol al istoriei noastre contemporane, d-l N.D. Cocea a surprins de două ori pe lectorii şi martorii vieţii noastre literare: în locul unor icoane tulburi şi al unui mediu realist, o imagină aproape legendară, a unor vremi de poetică patriarhalitate, cu oameni înţelepţi chiar dacă au trecut prin iadurile juniei sau, poate, tocmai de aceea, şi totul scris cu reţinere şi eleganţă, într-un stil calm, de cântec bătrânesc, păstrat tot timpul la o nobilă altitudine.</p>
			<p class="Heuristica_CITAT_semnat">Perpessicius</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Copil din flori</span>, Bucureşti, 1898; <span class="CharOverride-1">Poet–poetă</span>, pref. Grigore Pişculescu [Gala Galaction], Bucureşti, 1898; <span class="CharOverride-1">Spre Roma</span>,<span class="CharOverride-1"> </span>cu un portret de Marcel Iancu, Bucureşti, 1911; <span class="CharOverride-1">Vinul de viaţă lungă</span>, cu un portret de Marcel Iancu, Bucureşti, 1931; <span class="CharOverride-1">Fecior de slugă</span>, Bucureşti, [1932]; <span class="CharOverride-1">Pentr-un petec de negreaţă</span>, Bucureşti, [1934]; ed. 3 (<span class="CharOverride-1">Andrei Vaia</span>), Bucureşti, 1936; <span class="CharOverride-1">Nea Nae</span>, Bucureşti, [1935]; <span class="CharOverride-1">Pamflete antidinastice</span>, Bucureşti, 1949; <span class="CharOverride-1">Pamflete şi articole. „Vinul de viaţă lungă” şi alte scrieri</span>, îngr. Aurelia Bârlă, pref. Matei Călinescu, Bucureşti, 1960; <span class="CharOverride-1">Scrieri</span>, I–II, îngr. şi introd. Virgiliu Ene, Bucureşti, 1969; <span class="CharOverride-1">Jurnal</span>, îngr. şi pref. Al. Gh. Savu, Bucureşti, 1970; <span class="CharOverride-1">Teatru</span>, îngr. şi pref. Nicolae Florescu, Bucureşti, 1973. <span class="CharOverride-2">Traduceri:</span> Anatole France, <span class="CharOverride-1">Thaïs</span>, Bucureşti, 1916, <span class="CharOverride-1">Grădina lui Epicur</span>, Bucureşti, 1946; Pierre Louÿs, <span class="CharOverride-1">Afrodita</span>, Bucureşti, f.a.; Sutton Vane, <span class="CharOverride-1">Călătoria cea mare</span>, [Bucureşti, 1946]; N.A. Ostrovski, <span class="CharOverride-1">Aşa s-a călit oţelul</span>, Bucureşti, 1947; Jean Giraudoux, <span class="CharOverride-1">Amphitrion 38</span>, Bucureşti, 1970.</p>
			<p class="Heuristica___m_RPR"><span class="CharOverride-2">Repere bibliografice:</span> I. Vinea, <span class="CharOverride-1">N.D. Cocea</span>, CN, 1923, 44; Tudor Arghezi, <span class="CharOverride-1">N.D. Cocea</span>,<span class="CharOverride-1"> </span>„Bilete de papagal”,<span class="CharOverride-1"> </span>1929, 308; Constantinescu, <span class="CharOverride-1">Scrieri</span>, II, <span class="CharOverride-1">298–308</span>; Perpessicius, <span class="CharOverride-1">Opere</span>, V, <span class="CharOverride-1">87–91</span>, VI, <span class="CharOverride-1">172–176</span>, VII, <span class="CharOverride-1">125–127</span>; Ovidiu Papadima [<span class="CharOverride-1">N.D. Cocea</span>], „Calendarul”, 1932, 306, G, 1936, 6; Octav Șuluțiu, <span class="CharOverride-1">Cronica literară</span>,<span class="CharOverride-1"> </span>„Axa”, 1933, 13; Sebastian, <span class="CharOverride-1">Eseuri</span>,<span class="CharOverride-1"> 302–305</span>; Călinescu, <span class="CharOverride-1">Opere</span>,<span class="CharOverride-1"> </span>II, <span class="CharOverride-1">888–893</span>; C. Gerota, <span class="CharOverride-1">N.D. Cocea</span>, CL, 1934, 6, 1935, 3–5; Călinescu, <span class="CharOverride-1">Ist. lit. </span>(1941), <span class="CharOverride-1">834</span>,<span class="CharOverride-1"> Ist. lit. </span>(1982), <span class="CharOverride-1">919</span>; Gala Galaction, <span class="CharOverride-1">Oameni și gânduri din veacul meu</span>, pref. Teodor Vârgolici, București, 1955, <span class="CharOverride-1">156–164</span>;<span class="CharOverride-1"> </span>Eugen Campus,<span class="CharOverride-1"> Un maestru al pamfletului literar</span>, pref. Teodor Vârgolici, Bucureşti, 1955; Stancu Ilin, <span class="CharOverride-1">N.D. Cocea</span>, RITL, 1962, 1; Virgiliu Ene, <span class="CharOverride-1">N.D. Cocea</span>, Bucureşti, 1966; <span class="CharOverride-1">Dicţ. esenţial</span>,<span class="CharOverride-1"> 188–190</span>. &#9;<span class="Semnatura">V.D.</span></p>
			<p class="Heuristica-PRIMUL"><span class="titlu-12">COCEA, Sofia </span>(15.VI.1839, Fălticeni – 27.X.1861, Vaslui), publicistă, autoare de versuri, traducătoare. Fiică a unui administrator de moşie, <span class="CharOverride-2">C.</span> îşi începe învăţătura într-un pension din Iaşi, o continuă la Târgu Neamţ şi o termină, în vara anului 1856, la Şcoala Centrală din Iaşi. Cererea prin care solicita caimacamului N. Vogoride o bursă pentru a urma în străinătate studii de pedagogie este respinsă. Se căsătoreşte în 1859 cu profesorul G. Hrisoscoleu. A fost profesoară la Târgu Neamţ şi Vaslui. În anii premergători Unirii Principatelor a colaborat la cele mai însemnate gazete unioniste: „Tribuna”, „Reforma”, „Gazeta poporului”, „Zimbrul”, „Foiletonul Zimbrului”, „Românul”, „Dacia”, „Steaua Dunării”, precum şi la „Gazeta de Moldavia” a lui Gh. Asachi.</p>
			<p class="Heuristica-BASE">La treisprezece ani, în 1852, <span class="CharOverride-2">C.</span> traduce romanul <span class="CharOverride-1">Palmira şi Flaminia sau Secretul </span>de M-me de Genlis şi tot din limba franceză transpune drama <span class="CharOverride-1">Maria sau Mustrările de cuget a unei mame</span> de A. Duval. Subiectul piesei i se pare imoral cenzorului Gh. Asachi, care cere interzicerea ei. Dar Secretariatul de Stat nu ratifică propunerea, apreciind drept nefondate acuzele aduse traducerii. Prin ideile ei politice, susţinute cu vivacitate stilistică şi pasiune în cele peste patruzeci de articole publicate, <span class="CharOverride-2">C.</span> se încadrează în grupul publiciştilor şi scriitorilor care, în deceniul următor Revoluţiei de la 1848, au pregătit atmosfera favorabilă Unirii. Aria temelor dezbătute este cuprinzătoare şi înglobează atât realităţile interne – situaţia nesatisfăcătoare a ţăranului, locul femeii în societate, starea învăţământului şi a culturii naţionale ş.a. –, cât şi relaţiile externe ale Principatelor. Stilul are nerv, argumentele sunt folosite cu iscusinţă şi ironia îşi face loc printre rânduri. Şcoala publicistică şi polemică la care <span class="CharOverride-2">C.</span> a deprins meşteşugul gazetăriei e aceea a lui Mihail Kogălniceanu. Poeziile rămase de la <span class="CharOverride-2">C.</span>, zece cu totul, păstrează aerul epocii. Sunt, cele mai multe, versuri ocazionale, scrise sub impresia evenimentelor (plecarea trupelor ruseşti la 1854) sau inspirate de întâmplări din viaţa personală. <span class="CharOverride-1">Un poet român</span> celebrează activitatea artistică şi politică a lui Vasile Alecsandri, iar <span class="CharOverride-1">Stelei Dunării</span> este o odă închinată celei mai însemnate gazete unioniste. Ardoarea politică împovărează însă inspiraţia. Ziaristă şi polemistă de talent, una dintre iniţiatoarele mişcării feministe autohtone, militantă unionistă, <span class="CharOverride-2">C.</span> avea vocaţia deschizătorilor de drum. Soarta i-a fost însă potrivnică.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Operile doamnei Sofia Chrisoscoleu, născută Coce</span>, pref. Iulia A.[ricescu], Bucureşti, 1862. <span class="CharOverride-2">Traduceri:</span> M-me de Genlis, <span class="CharOverride-1">Palmira şi Flaminia sau Secretul</span>, I–II, Iaşi, 1852; A. Duval, <span class="CharOverride-1">Maria sau Mustrările de cuget a unei mame</span>, Iaşi, 1852.</p>
			<p class="Heuristica___m_RPR"><span class="CharOverride-2">Repere bibliografice:</span> Radu Rosetti, <span class="CharOverride-1">Despre cenzura în Moldova</span>, IV, Bucureşti, 1907, <span class="CharOverride-1">6–7</span>,<span class="CharOverride-1"> 45</span>; Emilgar [Emil Gârleanu], <span class="CharOverride-1">Sofia Hrisoscoleu</span>, „Arhiva”, 1902, 1–2; Profira C. Groholschi, <span class="CharOverride-1">O ziaristă româncă</span>, Piatra Neamţ, 1919; I.A. Bassarabescu, <span class="CharOverride-1">O scriitoare necunoscută din epoca Unirii Principatelor</span>, Bucureşti, 1940; J. Byck, <span class="CharOverride-1">O pamfletară acum o sută de ani</span>, GL, 1958, 10; Cornea, <span class="CharOverride-1">Alecsandrescu – Eminescu</span>, <span class="CharOverride-1">60</span>, <span class="CharOverride-1">67–68</span>; Paraschiva Câncea, <span class="CharOverride-1">Sofia Cocea (1839–1861)</span>, Bucureşti, 1975; <span class="CharOverride-1">Dicţ. lit. 1900</span>,<span class="CharOverride-1"> 196–197</span>; Traian Nicola, <span class="CharOverride-1">Valori spirituale vasluiene</span>, I, Vaslui, 2001, <span class="CharOverride-1">232–235</span>. &#9;<span class="Semnatura">R.Z.</span></p>
			<p class="Heuristica-PRIMUL"><span class="titlu-12">COCHINESCU, Ioan Mihai</span> (16.IV.1951, Timişoara), prozator, eseist. Este fiul Floricăi (n. Pop) şi al lui Florian Cochinescu, maistru. Elev la Liceul de Muzică „Ion Vidu” din Timişoara (1958–1970), <span class="CharOverride-2">C. </span>participă la editarea revistei literare clandestine „Foamea literară” (1969) şi realizează filme de scurt metraj, fiind premiat pentru scenariul şi regia filmului <span class="CharOverride-1">Când oamenii se joacă</span> (1969). Acelaşi film obţine, în 1975, la Hiroshima, Marele Premiu. A absolvit Academia de Muzică „Ciprian Porumbescu” din Bucureşti, Facultatea de Compoziţie–Muzicologie (1974). Și-a susținut doctoratul cu teza <span class="CharOverride-1">Barocul muzical veneţian ilustrat prin viaţa şi creaţia lui Antonio Vivaldi</span> (2004). Este profesor de estetică şi pian la Liceul de Artă din Ploieşti. A debutat cu proză scurtă în revista „Argeş” (1968). Înainte de 1989 a colaborat la „Suplimentul literar-artistic al «Scânteii tineretului»” şi la „Tribuna”. După 1989 publică proză şi eseuri în „Contrapunct”, „Caiete critice”, „Axioma” ş.a. A debutat editorial cu romanul <span class="CharOverride-1">Ambasadorul</span> (1991). Sporadic, scrie cronici muzicale. </p>
			<p class="Heuristica-BASE">Oprit de cenzură în 1988, chiar în momentul intrării sub tipar, romanul <span class="CharOverride-1">Ambasadorul</span> este considerat la apariție „cartea anului” şi <span class="CharOverride-2">C.</span> e distins cu Premiul Uniunii Scriitorilor și cu Premiul „Ion Creangă” al Academiei Române. Într-o construcţie narativă complexă, care îmbină realismul istoric, reflecţia culturală şi utopia cărturărească, autorul cultivă un discurs epic baroc, modulat muzical. El alternează, contrapunctic, relatarea şi proiecţia fantastică, descrierea somptuoasă şi dialogul, secvenţele narative şi fragmentele eseistice, imaginaţia şi erudiţia, spre a sugera simultaneitatea perspectivelor. Suportul epic pare să fie biografia lui Nicolae Milescu spătarul, cărturarul moldovean din secolul al XVII-lea, peregrin prin Orient cu misiuni diplomatice din partea ţarului rus. Această biografie aventuroasă îi oferă scriitorului pretextul unei istorisiri cu mai multe straturi de semnificaţie, o adevărată parabolă. Alexandru, protagonistul romanului, cărturar şi aventurier, călătoreşte, ca şi modelul său istoric, în China, prin Tobolsk şi Narcinsk, susţine un complicat duel diplomatic cu reprezentantul Kangxi, este implicat într-un misterios proces de magie. Relatării faptelor cu atestat istoric i se adaugă amintirea copilăriei „la Moldova”, iubirea pentru Maria (soţia ţarului Boris), apoi descrierea ţării utopice, Alexia, în care locuitorii vorbesc „limba moldavă” şi întreţin cultul mântuitorului lor, Alexandru. În plan alegoric, eroul parcurge un drum iniţiatic, marcat de încercări fundamentale. Acţiunile personajelor includ tâlcuri simbolice. <span class="CharOverride-1">Ambasadorul</span> este, citit în dublu registru, roman de aventuri, frescă istorică în cheie onirică şi poveste pasională stranie, dar şi meditaţie asupra istoriei şi asupra condiţiei individului. Alexandru participă la dedesubturile luptei pentru putere şi este mesagerul, trimisul, „ambasadorul” unei puteri. Motivele medievale, magice şi alegorice sunt dublate de motive atemporale, polivalente ca semnificaţie. Atmosfera de magie, de erudiţie ezoterică, de transparenţă onirică şi de supranatural aminteşte de Mateiu I. Caragiale (<span class="CharOverride-1">Craii de Curtea-Veche</span>) sau de Ştefan Agopian (<span class="CharOverride-1">Sara, Tobit</span>), dar şi de realismul magic sud-american. Stilistic şi compoziţional, romanul trimite la structura poeziei, prin forţa simbolurilor şi rigoarea simetriilor interioare. <span class="CharOverride-1">Rock &amp; Depeche</span> (1993), micul roman scris la mijlocul anilor ’80, deci anterior <span class="CharOverride-1">Ambasadorului</span>, a fost „decupat” ca scenariu de film şi editat ca „filmul unui roman”. <span class="CharOverride-2">C.</span> sondează lumea adolescenţilor, într-un roman „simpatetic” (Adriana Bittel), apelând adică la „limba lor”, pe care o transcrie cu o plăcere similară aceleia etalate, pe alte coordonate, în rafinatele pagini din <span class="CharOverride-1">Ambasadorul</span>. În <span class="CharOverride-1">Visul de iarnă al Isabellei. Insula</span> (1996) sunt cuprinse proze scrise în registru ludic şi oniric, care configurează o lume de carnaval fantezist, cu figuri şi întâmplări parcă desprinse din universul desenelor animate. Imaginaţia povestitorului este prodigioasă, iar discursul său, dens, este modulat cu virtuozitate într-o structură original construită. <span class="CharOverride-1">Tratatul de caligrafie</span> (2001) include, sub titlul rubricii din revista „Contrapunct”, o parte din eseistica prozatorului, caracterizată de aceeaşi fineţe a scrisului.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Ambasadorul</span>, Bucureşti, 1991; ed. 2, București, 2010; <span class="CharOverride-1">Rock &amp; Depeche</span>, Ploieşti, 1993; <span class="CharOverride-1">Visul de iarnă al Isabellei. Insula</span>, Bucureşti, 1996; <span class="CharOverride-1">Tratatul de caligrafie, </span>Ploieşti, 2001.</p>
			<p class="Heuristica___m_RPR"><span class="CharOverride-2">Repere bibliografice: </span>Andrei Grigor, <span class="CharOverride-1">Puterea narativă</span>, L, 1991, 6; Elena Ştefoi, <span class="CharOverride-1">„Ambasadorul”</span>, LAI, 1991, 13; Eugen Simion, <span class="CharOverride-1">Parabola labirintului</span>, RL, 1991, 26; Laurenţiu Ulici, <span class="CharOverride-1">„Povestea” istoriei, „istoria” poveştii</span>, RMB, 1991, 5 octombrie; Tania Radu, <span class="CharOverride-1">Invenţie la două voci</span>, CNP, 1991, 38; Monica Lovinescu, <span class="CharOverride-1">„Ambasadorul”</span>, CNP, 1991, 40; Mihai Dragolea, <span class="CharOverride-1">Vise cu un ambasador</span>, ST, 1991, 12; Adriana Bittel, <span class="CharOverride-1">Cererea şi oferta</span>, RL, 1993, 34; Ov. S. Crohmălniceanu, <span class="CharOverride-1">Prefaţă</span>, CC, 1997, 1–2; Soviany, <span class="CharOverride-1">Textualism</span>,<span class="CharOverride-1"> </span>I, <span class="CharOverride-1">114–119</span>;<span class="CharOverride-1"> </span>Tudorel<span class="CharOverride-1"> </span>Urian, <span class="CharOverride-1">Proza românească a anilor ’90</span>, Bucureşti, 2000, <span class="CharOverride-1">139–141</span>; <span class="CharOverride-1">Dicţ. analitic</span>, IV, <span class="CharOverride-1">443–445</span>; Marian Victor Buciu, <span class="CharOverride-1">Ioan Mihai Cochinescu</span>, APF, 2006, 4; Gabriela Gheorghişor, <span class="CharOverride-1">„Ambasadorul”</span>, RL, 2010, 10. &#9;<span class="Semnatura">C.H.</span></p>
			<div class="_idGenObjectLayout-1">
				<div id="_idContainer018">
					<div id="_idContainer016" class="Basic-Text-Frame">
						<p class="Titlu-Nume-H"><span class="titlu-12">COCORA, Ion</span></p>
						<p class="Titlu-mic-DATE">(14.XI.1938, Greoni, <br />j. Caraş-Severin), <br />critic de teatru, <br />poet. </p>
					</div>
					<div id="_idContainer017" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/CocSora_Ion.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Carolinei (n. Cocora), muncitoare, şi al lui Păun Blagoie, țăran. După ce urmează Şcoala Medie Sanitară din Timişoara şi Arad (1954–1958), va frecventa Facultatea de Filologie la Universitatea „Babeș–Bolyai” din Cluj (1958–1963). Lucrează ca metodist la Casa Creaţiei Populare a Regiunii Cluj (1963–1968), este consilier cu probleme de teatru la Comitetul de Cultură și Educație Socialistă al Județului Cluj (1968–1970), apoi redactor la revista „Tribuna” (1970–1995), redactor-şef adjunct la „Literatorul” (1992–1998), director la Theatrum Mundi din Bucureşti (1995–2004). A fondat în 2003 Editura Palimpsest. Debutează cu poezii în „Steaua”, în 1958. A mai colaborat la „România literară”, „Viaţa românească”, „Contemporanul”, „Orizont”, „Convorbiri literare”, „Luceafărul” ș.a. A obținut Premiul Asociației Scriitorilor din Cluj (1973, 1975), Premiul Asociației Scriitorilor din Bucureşti (2003), Premiul UNITER în 1990 și pentru întreaga activitate în 2008.</p>
			<p class="Heuristica-BASE">Ca şi în cazul lui Mircea Ghiţulescu, celălalt reprezentant „oficial” al Clujului în viaţa teatrală, nu literatura proprie, ci activitatea de cronicar dramatic i-a asigurat lui <span class="CharOverride-2">C.</span> notorietatea în cadrul breslei. Poezia de început – <span class="CharOverride-1">Palimpsest</span> (1969), <span class="CharOverride-1">Dezlegare de chaos</span> (1973), <span class="CharOverride-1">Suveranitate lăuntrică</span> (1975), <span class="CharOverride-1">Inventatorul de numere</span> (1976) – vădeşte un amatorism acceptabil, cultivând nostalgii şi senzaţia de înfiorare în faţa miracolului lumii, uneori în tuşe amintind de Lucian Blaga, alteori „oficiind” în maniera A.E. Baconsky (influența uceniciei de la „Steaua”). <span class="CharOverride-1">Plante de dincolo</span> (1983) marchează un salt calitativ important în poezia lui <span class="CharOverride-2">C.</span>, deși un poem (<span class="CharOverride-1">Hamlet. O invocație posibilă</span>)<span class="CharOverride-1"> </span>îi este dedicat tot lui Baconsky. Referințele clasice (imaginarul este de predilecție antic și medieval) sunt transcrise pe curat fără a rămâne simple exerciții de caligrafie. Poetul, ajuns din urmă de o maturizare nu doar poetică, prezintă o conștiință mai reactivă la tulburările vieții și ale cetății: „Într-o metropolă Socrate își scuipă plămânii poluați. Vrăbii sidefii îi ciugulesc numele de pe caldarâmuri/ nu e oare atunci vremea/ să ne pierdem într-un lan de porumb/ să uităm că lângă femeia aceea am fi putut să fim greci/ să uităm că vine ianuarie/ să nu ne mai chinuim întrebându-ne/ ce culoare ar trebui să aibă lavalierele iepurilor albi/ să uităm arta poemelor/ despre podgorii și știința ciberneticii/ să uităm că savanți de renume/ ștampilează de-a valma certificate de deces/ să uităm ierburile jilave/ înfiorând anticele labirinturi de aur” (<span class="CharOverride-1">În iluzia senectuții</span>). Ciclul <span class="CharOverride-1">Oda Caligrafului sau Ficţiunile artistului la maturitate</span>, reluat și amplificat într-un volum din 2004, reprezintă probabil scrierea poetică cea mai reprezentativă a lui <span class="CharOverride-2">C.</span>, încărcată programatic de melancolii mai mult diafane decât anxioase ce fac inventarul influențelor suportate: „melancolia dicționarelor te ajunge pretutindeni ca un abur/ de iazuri într-o vară prea fierbinte/ nu ți-e străină nici o ficțiune/ ce vezi că traversează cascada purpurii”. Constante imperturbabile sunt clasicismul de recuzită, refugiile în bucolic, metaforele înșirate pe ață („cauți himera unui trandafir până în străfundul senin/ din doliul privighetorii”), măruntele îndrăzneli alegorice cu bătaie politică („poezia și politica sunt două surori gemene/ amândouă nechează pe acoperișurile urbei pentru a mai da dracului nechibzuințele veacului/ […]/ ceea ce va trebui să se întâmple în epocă se va întâmpla/ doamna soprană va fi văduva contabilului ionescu mort fără prea mari chinuri de cancer”). Volumele mai recente – <span class="CharOverride-1">Ar mai fi de trăit (</span>2003), <span class="CharOverride-1">Într-o elegie cu obloanele trase</span> (2011) – cultivă cu predilecție elegia și tristețile de senectute ale acum bătrânului caligraf: „noi nu vom învia din morți ci din cuvinte vii/ ce ne dau înapoi viața cu care le-am dat strălucire“. Contribuţia lui <span class="CharOverride-2">C.</span> la literatură e de căutat însă îndeosebi în volumele intitulate <span class="CharOverride-1">Privitor ca la teatru</span> (I–IV, 1975–2003). Nu un demers coerent, programatic şi gândit în perspectivă se remarcă în paginile de aici; materia se organizează în funcţie de zecile de articole ale cronicarului, care se grupează în secţiuni de genul: <span class="CharOverride-1">Zece debuturi în dramaturgie, 1877 în dramaturgia contemporană, Un autor, o piesă</span> ş.a.m.d. Mai atractivă este maniera de organizare a primului volum, pe profiluri de regizori (de la Aureliu Manea la Iulian Vişa) şi pe teatre, într-o stagiune. Modelul de cronicar teatral urmat este Valentin Silvestru, cu un plus de dexteritate în comparaţii şi de relativizare a verdictului, cu toate că „monitorizarea” scenei rămâne ţinta preferată. Cărţile din seria <span class="CharOverride-1">Privitor ca la teatru</span> îşi vor dovedi în timp utilitatea, ca „foi de temperatură” ale momentului, fişe pentru o eventuală istorie a dinamicii teatrale româneşti din anii ’70–’80 ai secolului trecut.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Palimpsest</span>, Bucureşti, 1969; <span class="CharOverride-1">Dezlegare de chaos</span>, Cluj, 1973; <span class="CharOverride-1">Suveranitate lăuntrică</span>, Bucureşti, 1975; <span class="CharOverride-1">Privitor ca la teatru</span>, I–IV, Cluj-Napoca, 1975–2003; <span class="CharOverride-1">Inventatorul de numere</span>, Cluj-Napoca, 1976; <span class="CharOverride-1">Plante de dincolo</span>, Cluj-Napoca, 1983; <span class="CharOverride-1">Ar mai fi de trăit,</span> Bucureşti, 2003; <span class="CharOverride-1">Oda Caligrafului sau Ficţiunile artistului la maturitate</span>, Bucureşti, 2004; <span class="CharOverride-1">Într-o elegie cu obloanele trase</span>, Bucureşti, 2011. <span class="CharOverride-2">Ediţii: </span>Toma Caragiu, <span class="CharOverride-1">Poeme şi alte confesiuni</span>, pref. edit., Cluj-Napoca, 1979; Ioan Alexandru,<span class="CharOverride-1"> Amintirea poetului</span>, pref. Aurel Rău, Bucureşti, 2003; Gellu Naum, <span class="CharOverride-1">Exact în același timp</span>, pref. edit., București, 2003.</p>
			<p class="Heuristica___m_RPR"><span class="CharOverride-2">Repere bibliografice: </span>Felea, <span class="CharOverride-1">Secţiuni</span>,<span class="CharOverride-1"> 259–265</span>; Alexiu, <span class="CharOverride-1">Ideografii</span>,<span class="CharOverride-1"> 134–136</span>;<span class="CharOverride-1"> </span>Felea, <span class="CharOverride-1">Aspecte</span>,<span class="CharOverride-1"> </span>I, <span class="CharOverride-1">173–177</span>, II, <span class="CharOverride-1">207–212</span>;<span class="CharOverride-1"> </span>Iorgulescu, <span class="CharOverride-1">Scriitori</span>,<span class="CharOverride-1"> 45–47</span>;<span class="CharOverride-1"> </span>Poantă, <span class="CharOverride-1">Radiografii</span>,<span class="CharOverride-1"> </span>I, <span class="CharOverride-1">273–278</span>; Alboiu, <span class="CharOverride-1">Un poet</span>,<span class="CharOverride-1"> 177–178</span>; Grigurcu, <span class="CharOverride-1">Poeţi</span>,<span class="CharOverride-1"> 284–286</span>;<span class="CharOverride-1"> </span>Taşcu, <span class="CharOverride-1">Poezia</span>,<span class="CharOverride-1"> 102–109</span>;<span class="CharOverride-1"> Dicţ. scriit. rom.</span>, I, <span class="CharOverride-1">616–617</span>; Poantă, <span class="CharOverride-1">Dicţ. poeţi</span>, <span class="CharOverride-1">65–67</span>; Octavian Soviany, <span class="CharOverride-1">Lirica „subteranei”</span>, LCF, 2004, 37; Mircea Morariu, <span class="CharOverride-1">„Privitor ca la teatru” (IV)</span>, F, 2005, 1; Ioan Holban, [<span class="CharOverride-1">Ion Cocora</span>], CL, 2005, 6, 2008, 10, RL, 2012, 2. &#9;<span class="Semnatura">D.C.M.</span></p>
			<p class="Heuristica-PRIMUL"><span class="titlu-12">CODICELE VORONEŢEAN,</span> fragmentul de <span class="CharOverride-1">Apostol</span> numit astfel de I.G. Sbiera, pentru a indica locul unde a fost descoperit, în 1871, manuscrisul, păstrat în fondurile Bibliotecii Academiei Române. Face parte din grupul de texte rotacizante, considerate multă vreme a fi cele mai vechi scrieri alcătuite în limba română (numite un timp eronat, pe baza unei localizări ulterior infirmate, „texte maramureşene”). Cuprinde, în structura actuală, un fragment din <span class="CharOverride-1">Faptele Apostolilor </span>(XVIII, 14 – XXVIII, 31) şi trei epistole (epistola lui Iacob, prima şi a doua epistolă a lui Petru, aceasta din urmă fragmentară), precedate fiecare de câte o introducere rezumativă. Este copiat cu caractere slavone semiunciale, în <span class="CharOverride-1">scriptio continua</span>, de un singur copist (cu excepţia câtorva rânduri aflate pe fila 15). Manuscrisul nu conţine, în forma actuală, indicaţii privitoare la data şi locul copierii, dar analiza filigranologică a hârtiei şi caracteristicile lingvistice ale textului arată că el a fost alcătuit la o dată cuprinsă în intervalul 1563−1583 (după datarea lui Al. Mareş), într-o mănăstire din nordul Moldovei. Susţin localizarea, alături de trăsăturile lingvistice, tipul de hârtie pe care a fost executată copia voroneţeană (hârtia de provenienţă sileziană având ca filigran mistreţul s-a comercializat în epocă exclusiv în Moldova) şi locul descoperirii manuscrisului (care se afla la Voroneţ nu numai la sfârşitul veacului al XIX-lea, ci şi în anul 1733). Versiunea <span class="CharOverride-1">Apostolului</span> cuprinsă în <span class="CharOverride-2">C.V. </span>provine din prelucrarea vechii traduceri româneşti a textului, păstrată în tipăritura coresiană corespunzătoare. Din aceeaşi prelucrare, făcută în urma unei confruntări cu o versiune slavonă, descind deopotrivă versiunile păstrate în manuscrisul popii Bratul <span class="CharOverride-1">(Codicele Bratul)</span> şi în aşa-numitul <span class="CharOverride-1">Apostol Iorga</span>. Iar copia voroneţeană, alcătuită foarte probabil pentru a obţine un text destinat lecturii în afara Bisericii, a avut ca izvor, după cum arată straturile ei lingvistice, un manuscris provenind din vestul Transilvaniei sau din Banat–Hunedoara. </p>
			<p class="Heuristica___mici"><span class="CharOverride-2">Ediţii: </span><span class="CharOverride-1">Codicele Voroneţean, cu un vocabular şi studiu asupra lui</span>,<span class="CharOverride-1"> </span>îngr. și introd. I.G. Sbiera, Cernăuţi, 1885; ed. îngr. și introd. Mariana Costinescu, Bucureşti, 1981, <span class="CharOverride-1">229</span>–<span class="CharOverride-1">400</span>; <span class="CharOverride-1">Codicele Bratul</span>,<span class="CharOverride-1"> </span>îngr. și introd. Alexandru Gafton, Iaşi, 2003, <span class="CharOverride-1">195</span>–<span class="CharOverride-1">197</span>,<span class="CharOverride-1"> 201</span>–<span class="CharOverride-1">318</span>, <span class="CharOverride-1">341</span>–<span class="CharOverride-1">343.</span></p>
			<p class="Heuristica___m_RPR"><span class="CharOverride-2">Repere bibliografice</span>: Ion Bumbac, <span class="CharOverride-1">Manuscriptul românesc de la Voroneţ (Bucovina) despre Faptele Apostolilor</span>,<span class="CharOverride-1"> </span>„Aurora română”, 1882, 8; I.G. Sbiera, <span class="CharOverride-1">Studiu asupra Codicelui, Codicele Voroneţean</span>, Cernăuţi, 1885; Bohuš Tenora, <span class="CharOverride-1">Über die kirchenslavische Vorlage des Codice Voroneţean</span>,<span class="CharOverride-1"> </span>„Mitteilungen des Rumänischen Instituts an der Universität Wien”, Heidelberg, 1914; I.-A. Candrea, <span class="CharOverride-1">Psaltirea Scheiană</span>,<span class="CharOverride-1"> </span>I, Bucureşti, 1916, <span class="CharOverride-1">LXXXII</span>–<span class="CharOverride-1">XCVIII</span>; Cartojan, <span class="CharOverride-1">Ist. lit. </span>(1940), I, <span class="CharOverride-1">49</span>–<span class="CharOverride-1">53</span>; Al. Rosetti, <span class="CharOverride-1">Despre raportul dintre Codicele Voroneţean şi Apostolul diaconului Coresi, </span>în<span class="CharOverride-1"> Omagiu lui Iorgu Iordan</span>, Bucureşti, 1958; N. Corlăteanu, <span class="CharOverride-1">În jurul unei controverse filologice (Raporturile dintre Codicele Voroneţean şi Lucrul apostolesc al lui Coresi)</span>,<span class="CharOverride-1"> </span>SCL, 1960, 2; <span class="CharOverride-1">Ist. lit., </span>I<span class="CharOverride-1"> </span>(1964), <span class="CharOverride-1">284</span>–<span class="CharOverride-1">290</span>; Mariana Costinescu, <span class="CharOverride-1">Raportul dintre Codicele Voroneţean şi celelalte versiuni româneşti din secolul al XVI-lea ale Apostolului</span>,<span class="CharOverride-1"> </span>SCL, 1978, 1; <span class="CharOverride-1">Dicţ. lit. 1900</span>,<span class="CharOverride-1"> 197</span>; Al. Mareş, <span class="CharOverride-1">Datarea Codicelui Voroneţean</span>, LR, XXXI, 1982, 1; Ion Gheţie, Al. Mareş, <span class="CharOverride-1">Originile scrisului în limba română</span>, București, 1985,<span class="CharOverride-1"> 195</span>–<span class="CharOverride-1">199</span>; Al. Rosetti, <span class="CharOverride-1">Istoria limbii române, </span>Bucureşti, 1986, <span class="CharOverride-1">759</span>–<span class="CharOverride-1">776</span>. <span class="CharOverride-1">&#9;</span><span class="Semnatura">Gh.C.</span></p>
			<p class="Heuristica-PRIMUL"><span class="titlu-12">CODREANU, Mihai </span>(25.VII.1876, Iaşi – 23.X.1957, Iaşi), poet, traducător. Este fiul Nataliei Codreanu (n. Mârzescu), inspectoare, şi al lui Mihai Costache Codreanu, magistrat şi profesor. <span class="CharOverride-2">C.</span> se dovedeşte încă din primele clase un spirit nonconformist, refractar normelor cerute de regulamentul şcolar. Din această cauză, părinţii se văd siliţi să-l transfere de câteva ori la şcoli şi în oraşe diferite. Cursurile primare le face la Institutul Schenck şi la Institutele Unite din Iaşi. Învaţă apoi la Bacău, în 1887 revine în Iaşi, la Liceul Naţional, continuă, ca elev particular, la Gimnaziul „Alexandru cel Bun” din acelaşi oraş, încheindu-şi studiile secundare în 1894, la Liceul Modern din Bucureşti. În ultima clasă de liceu va scoate împreună cu un coleg două numere litografiate ale unei reviste minuscule, „Intim”. După doi ani de studenţie la Facultatea de Medicină din Iaşi (1894–1896), abandonează ideea carierei de medic şi se înscrie la Facultatea de Drept, susţinându-şi în 1900 licenţa cu teza <span class="CharOverride-1">Puterea părintească în dreptul roman şi român</span>, tipărită în acelaşi an. Paralel cu studiile juridice audiază cursuri de filosofie şi de filologie română, iar între anii 1897 şi 1899 frecventează, ca elev în clasa de declamaţie condusă de Mihail Galino, Conservatorul de Muzică şi Artă Dramatică din Iaşi. În 1900 urmează un curs de specializare în arta dramatică la Paris, cu actorul Sylvain, societar al Comediei Franceze. Vizionarea unui spectacol cu <span class="CharOverride-1">Cyrano de Bergerac</span> de Edmond Rostand îl entuziasmează şi <span class="CharOverride-2">C.</span> decide să traducă piesa în limba română. Până în 1914 practică, intermitent, avocatura. O maladie gravă, care îi afectează progresiv şi incurabil vederea începând din 1905, îl determină să se retragă din lumea baroului. Devine taciturn, meditativ, greu abordabil. Deşi atras de profesiunea de actor, n-o practică, din cauza tracului exagerat. Urcă pe scenă ca actor o singură dată, în stagiunea 1912–1913, în rolul Zitophanes, din <span class="CharOverride-1">Martira</span> de Jean Richepin, piesă pe care o tradusese el însuşi. De-a lungul anilor colaborează cu versuri, traduceri, articole pe teme diverse, evocări, comentarii la un mare număr de periodice, între care „Lumea ilustrată”, unde debutează, la cincisprezece ani, în 1891, cu <span class="CharOverride-1">Sonet </span>şi <span class="CharOverride-1">Glossă</span>, „Noutatea”, „Evenimentul”, „Viaţa literară şi artistică”, „Viaţa românească”, „Mişcarea”, „Însemnări ieşene”, „Revista Fundaţiilor Regale” ş.a., semnând cu iniţiale şi cu pseudonimele Cain, Cod, Codreanu-Cain, Don Sallust, Don Saluste, Dragoş, Harold, Macbeth, Mihai, Prib, Pribeag. În 1909 se numără printre fondatorii Societăţii Scriitorilor Români. Între 1914 şi 1938 funcţionează ca profesor la Catedra de dicţie, citire expresivă, critică, psihologie teatrală şi scenică la Conservatorul ieşean, al cărui director (1932) şi rector (1933–1939) va fi numit. Din 1919 până în 1923 ocupă fotoliul directorial al Teatrului Naţional din Iaşi, urmându-i în funcţie lui Mihail Sadoveanu. Între 1924 şi 1928 este inspector general al teatrelor. Din 1937 va fi codirector la „Însemnări ieşene”, alături de M. Sadoveanu şi Gr. T. Popa. În 1942 devine membru corespondent al Academiei Române. Pentru valoarea operei sale poetice obţine mai multe distincţii, între care Bene Merenti, clasa I (1914), Ordinul Naţional al Legiunii de Onoare din Franţa (1929), precum şi Premiul „Năsturel-Herescu” al Academiei Române (1915), Premiul Direcţiei Generale a Teatrelor (1919), Marele Premiu Naţional de Poezie (1925). Un număr important de sonete i-au fost traduse în franceză, maghiară şi rusă. </p>
			<p class="Heuristica-BASE">Primele două volume ale lui <span class="CharOverride-2">C.</span>, <span class="CharOverride-1">Diafane</span> (1901) şi <span class="CharOverride-1">Din când în când</span> (1903), înmănunchează specii diferite – meditaţia, glosa, elegia, pastelul, serenada, sonetul. Unele poeme cu tematică socială, în general de nuanţă critică, sunt expozitive şi prozaice. Cultivarea aforismului sau a paradoxului, în toate etapele scrisului său, apare ca un gest firesc pentru un poet reflexiv cum a fost <span class="CharOverride-2">C.</span> Substanţa unor asemenea cugetări este, de cele mai multe ori, de esenţă tragică. Exegeza critică l-a considerat, oarecum definitiv, aderent declarat al parnasianismului, în primul rând al lui José-Maria de Hérédia (căruia îi şi dedică în 1905 un sonet). Dar poetul ieşean oferă imaginea complexă a unui autor cu personalitate distinctă şi viguroasă. Influenţele asimilate nu-l împiedică să aşeze între poezia sa şi posibilele ei repere, dispuse în timp pe o arie vastă, o olimpiană detaşare. Tematic, se orientează spre mitologie sau spre Antichitate, dar şi spre istorie, religie, literatură, filosofie. Dacă pot fi stabilite comparaţii între versurile lui şi cele ale unor poeţi ca Charles Baudelaire, Hérédia, Leconte de Lisle, Théodore de Banville, Catulle Mendès, nu este mai puţin adevărat că pot fi depistate numeroase afinităţi cu opera lui Edmond Rostand, de autorul lui <span class="CharOverride-1">Cyrano de Bergerac</span> apropiindu-l caracterul compozit al versurilor cuprinse în <span class="CharOverride-1">Diafane</span> şi <span class="CharOverride-1">Turnul de fildeş</span> (1929); sonetele sale cultivă motive specifice clasicismului, îmbinări ostentativ galante de sorginte preromantică, reverii în spaţii proprii romantismului, sonorităţi dense, contururi delicate şi rezolvări estetizante frecventate de parnasieni, imagistică intensă, definitorie pentru simbolişti. Prin dominanta raţională, care elimină efuziunile, exuberanţele şi improvizaţia, <span class="CharOverride-2">C.</span> rămâne el însuşi un emul al lui Hérédia sau al lui Rostand. Această dominantă, susţinută de contemplarea sarcastică a vieţii, asigură versului o notă de particulară subtilitate şi îşi găseşte rezolvarea cea mai potrivită în forma sonetului. Infirmitatea, care îi interzice reconsiderarea cuvântului scris, îl obligă pe <span class="CharOverride-2">C.</span> la o cizelare mentală deplină a prozodiei, pe care o poartă mult timp în sine înainte de a o dicta spre tipărire – „Căci poezia doarme-n suferinţă,/ Cum doarme diamantul în cărbune”. Ocolind confesiunile exagerate, el tinde spre „recea armonie” desprinsă din cântărirea detaşată a fiecărui cuvânt. Dacă în <span class="CharOverride-1">Diafane</span> influenţele eminesciene sunt frecvente şi vădite, în volumul <span class="CharOverride-1">Din când în când</span> plictisul, dar şi sarcasmul lucid conduc spre Baudelaire. Între aceste două repere de început poetul se caută pe sine, rezultatul, remarcabil prin limpezime şi decizie, concretizându-se în <span class="CharOverride-1">Statui</span> (1914): o lirică dusă până la perfecţiune sub raportul formei, refuzând retorica, mai ales retorica sentimentală. <span class="CharOverride-2">C.</span> se impune în literatura celui de-al doilea deceniu al secolului al XX-lea cu o poezie matură şi inconfundabilă, în care prioritară devine plasticitatea imaginii, poate şi ca o formă de revoltă împotriva teribilei maladii care îi refuză posibilitatea perceperii vizuale a lumii înconjurătoare. În <span class="CharOverride-1">Statui</span>, ca şi în următoarele volume, sonetele au delicateţe, măsură, discreţie şi un echilibru special între sugestie şi exprimare. Prin şlefuire continuă, cuvântul ajunge să răsfrângă sentimentul, în loc să-l cuprindă, pentru a fi comunicat: „Poeţi, cunosc un demon ce ne pradă/ A sufletului limpede comoară/ Şi cu sonoritatea lui uşoară,/ O dă-n vileag în haină de paradă.// Sub uriaşa gândului cascadă/ Se-nvârte ca o fermecată moară;/ E trandafir în zâmbet de fecioară/ Şi-n mână de viteaz se face spadă./ Turnăm în spuma lui cea trecătoare/ Tăria marmorei nepieitoare/ De-i toarcem rostul cu înţelepciune;// De nu, ne prăbuşim din zbor avântul./ În târâtoarea lui deşertăciune…/ Acest demonic şarpe e Cuvântul” (<span class="CharOverride-1">Şarpele cu clopoţei</span>). Suferinţa este convertită în purificare şi pusă în slujba frumosului (<span class="CharOverride-1">Cum doarme diamantul…</span>). Sonorităţi crude şi ciudate, armonii intersectate, reprezentări abstracte aruncă punţi spre poezia simbolistă (<span class="CharOverride-1">Simbolism de toamnă</span>). Parnasianismul este prezent în tematică, dar cu deosebire în rigoarea clasică a exprimării. Sonetele se rânduiesc într-o originală arhitectonică a tăcerii, în interiorul căreia se oficiază sub semnul contemplării reci a perfecţiunii. Consecvent în cultivarea formei fixe a sonetului, <span class="CharOverride-2">C.</span> dă scrisului o tuşă aristocratică, definită prin echilibru, eleganţă şi rigoare. Între tumultul interior şi restul lumii stă peretele impenetrabil al imaginii poetice impersonale, al lirismului „stăpânit şi rece”.</p>
			<p class="Heuristica_CITAT">Discret faţă de el însuşi şi prudent faţă de alţii, Mihai Codreanu a introdus în poezia noastră, la o epocă de întârziat eminescianism şi de sentimentalism fără vlagă, o disciplină strictă şi o perfectă distincţie. A îmbrăcat în haina de ceremonie a sonetului o simţire adâncă şi ponderată, fără elanuri prea mari, dar în acelaşi timp fără scăderi şi fără poticniri.</p>
			<p class="Heuristica_CITAT_semnat">Al. A. Philippide</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Diafane</span>, Iaşi, 1901; <span class="CharOverride-1">Din când în când</span><span class="CharOverride-3">. </span><span class="CharOverride-1">1901–1903</span>, Iaşi, 1903; <span class="CharOverride-1">Statui</span>, Iaşi, 1914<span class="CharOverride-2">; </span>ed. 2, Iaşi, 1921; <span class="CharOverride-1">Cântecul deşertăciunii</span>, Iaşi, 1921; <span class="CharOverride-1">Turnul de fildeş</span>, Bucureşti, 1929; <span class="CharOverride-1">Statui. Sonete şi Evadări din sonet</span>, Bucureşti, 1939; <span class="CharOverride-1">Sonete</span>, postfaţă Al. O. Teodoreanu, Bucureşti, 1957; <span class="CharOverride-1">Scrieri</span>, I–II, îngr. Constantin Ciopraga şi Ilie Dan, introd. Constantin Ciopraga, Bucureşti, 1968–1969; <span class="CharOverride-1">Blestemat la neuitare</span>, îngr. Lucian Vasiliu, Timişoara, 1996. <span class="CharOverride-2">Traduceri:</span> Jean Richepin, <span class="CharOverride-1">Martira</span>, Bucureşti, 1903; Edmond Rostand, <span class="CharOverride-1">Prinţesa-ndepărtată</span>, Bucureşti, 1903, <span class="CharOverride-1">Cyrano de Bergerac</span>, Iaşi, 1920. </p>
			<p class="Heuristica___m_RPR"><span class="CharOverride-2">Repere bibliografice:</span> Chendi, <span class="CharOverride-1">Pagini</span>,<span class="CharOverride-1"> 371–374</span>; Lovinescu, <span class="CharOverride-1">Scrieri</span>, IV, <span class="CharOverride-1">484–491</span>, VI, <span class="CharOverride-1">124–125</span>; Aderca, <span class="CharOverride-1">Contribuţii</span>, I, <span class="CharOverride-1">361–364</span>, <span class="CharOverride-1">375–378</span>; Tudor Arghezi, <span class="CharOverride-1">Opere</span>, IV, îngr. Mitzura Arghezi şi Traian Radu, Bucureşti, 2003, <span class="CharOverride-1">217–219</span>; Ibrăileanu, <span class="CharOverride-1">Opere</span>, III, <span class="CharOverride-1">61–65</span>; Călinescu, <span class="CharOverride-1">Opere</span>, I, <span class="CharOverride-1">132–138</span>; Constantinescu, <span class="CharOverride-1">Scrieri</span>, II, <span class="CharOverride-1">309–310</span>; I.M. Raşcu, <span class="CharOverride-1">Convingeri literare</span>, Bucureşti, 1937, <span class="CharOverride-1">35–49</span>; Munteano, <span class="CharOverride-1">Panorama</span>, <span class="CharOverride-1">148–149</span>; Philippide, <span class="CharOverride-1">Scrieri</span>, III, <span class="CharOverride-1">281–283</span>; Cioculescu, <span class="CharOverride-1">Aspecte</span>,<span class="CharOverride-1"> 129–135</span>; Călinescu, <span class="CharOverride-1">Ist. lit. </span>(1941), <span class="CharOverride-1">576–577</span>, <span class="CharOverride-1">Ist. lit. </span>(1982), <span class="CharOverride-1">650–651</span>; Streinu, <span class="CharOverride-1">Pagini</span>, V, <span class="CharOverride-1">16–26</span>; Botez, <span class="CharOverride-1">Memorii</span>, I, <span class="CharOverride-1">396</span>,<span class="CharOverride-1"> 446–464</span>; Ciopraga, <span class="CharOverride-1">Lit. rom.</span>,<span class="CharOverride-1"> 74–79</span>,<span class="CharOverride-1"> 234–241</span>,<span class="CharOverride-1"> 353–354</span>; Micu, <span class="CharOverride-1">Început</span>,<span class="CharOverride-1"> 295–298</span>; Dima, <span class="CharOverride-1">Dezbateri</span>,<span class="CharOverride-1"> 158–175</span>; Ion Arhip, <span class="CharOverride-1">Vila Sonet „Mihai Codreanu” (album)</span>, Iaşi, 1972;<span class="CharOverride-2"> </span>Dan, <span class="CharOverride-1">Contribuţii</span>,<span class="CharOverride-1"> 133–154</span>; Margareta Dolinescu, <span class="CharOverride-1">Parnasianismul</span>, Bucureşti, 1979, <span class="CharOverride-1">243–251</span>; Scarlat, <span class="CharOverride-1">Ist. poeziei</span>, II, <span class="CharOverride-1">186–187</span>; Munteanu, <span class="CharOverride-1">Jurnal</span>, V, <span class="CharOverride-1">67–70</span>; Voica, <span class="CharOverride-1">Etape</span>, <span class="CharOverride-1">106–109</span>; <span class="CharOverride-1">Dicţ. esenţial</span>,<span class="CharOverride-1"> 190–192</span>; Octavian Soviany, <span class="CharOverride-1">Modernismul unui neoclasic</span>, CNT, 2002, 18–19;<span class="CharOverride-2"> </span><span class="CharOverride-1">Dicţ. analitic</span>, IV,<span class="CharOverride-1"> 156–158; </span>Simona Vasilache, <span class="CharOverride-1">Dovezi de admiraţie</span>, RL, 2009, 28. &#9;<span class="Semnatura">C.P.</span></p>
			<p class="Heuristica-PRIMUL"><span class="titlu-12">CODREANU, Theodor </span>(1.IV.1945, Sârbi, j. Vaslui), critic şi istoric literar, prozator. Este fiul Tincăi (n. Gheorghiu) şi al lui Iordache Codreanu, fierar. După studii liceale la Bârlad, urmează Facultatea de Filologie a Universităţii „Al. I. Cuza” din Iaşi, absolvită în 1970. Lucrează ca profesor la Orgoeşti şi Dodeşti, judeţul Vaslui, iar din 1975 la licee din Huşi. Este doctor în filologie (2001) cu teza <span class="CharOverride-1">„Complexul Bacovia” şi bacovianismul</span>. Debutează publicistic în 1969 la „România literară”, iar editorial în 1981 cu romanul <span class="CharOverride-1">Marele zid</span>. Mai colaborează la „Convorbiri literare”, „Cronica”, „Bucovina literară”, „Ateneu”, „Tribuna”, „Steaua”, „Astra”, „Revista de istorie şi teorie literară”, „Viaţa românească”, „Luceafărul”, „Argeş”, „Adevărul literar şi artistic”, „Contrapunct”, „Oglinda literară” ş.a., la publicaţii din Chişinău, precum „Literatura şi arta”, „Basarabia” şi „Viaţa Basarabiei” (în al cărei comitet de redacţie este), dar şi la gazete locale, printre care şi „Prutul”. A mai semnat cu pseudonimele C. Tiberiu, C. Teodorescu. I s-au acordat Premiul Uniunii Scriitorilor din Republica Moldova (1993), Premiul Naţional „Mihai Eminescu” (1999, 2005), Premiul Filialei Iaşi a Uniunii Scriitorilor (2002, 2011), Premiul „Titu Maiorescu” al Academiei Române (2011) ş.a.</p>
			<p class="Heuristica-BASE">Primul roman al lui <span class="CharOverride-2">C.</span>,<span class="CharOverride-2"> </span><span class="CharOverride-1">Marele zid</span>, are în centru istoria unui intelectual nonconformist, profesor la ţară, care printr-un „şoc de ideal” dislocă inerţia şi rutina, predicând o întoarcere la iubire şi la idealismul adolescentin. Mai complex tematic şi tehnic, romanul <span class="CharOverride-1">Varvarienii</span> (1998) – scris înainte de primul, dar respins de cenzură – combină ingenios registrul realist cu cel fantastic şi parabolic. Varvaria (trimitere străvezie la „Barbaria”) e un ţinut al abjecţiei instituţionalizate, proliferând în final asemenea rinoceritei din piesa ionesciană. <span class="CharOverride-2">C.</span> s-a remarcat însă ca eminescolog, fiind apreciat dintru început de Edgar Papu şi de George Munteanu. <span class="CharOverride-1">Eminescu – dialectica stilului</span> (1984), carte polemică, constituie şi baza exegezelor sale viitoare. Metoda arhetipală folosită revelează unitatea organică a operei în întregul ei, virtute dedusă în urma analizei a nouă „cercuri dialectice”, supraordonate de conceptul Archaeus – „punct originar al universului” –, prin care Eminescu „împacă contrariile”, rezolvându-le sub semnul armoniei stilistice. Alt merit al cărţii stă în scoaterea poetului de sub incidenţa limitativă a romantismului şi în sublinierea dimensiunii moderne şi anticipatoare a gândirii şi poeticii lui. <span class="CharOverride-1">Modelul ontologic eminescian </span>(1992) adânceşte teza arhaităţii, prin care scriitorul depăşeşte „schisma” kantiană („numen” versus „fenomen”, „conştiinţă în genere” versus „conştiinţă individuală”) şi fundamentează filosofia practică din publicistică. Într-o secţiune a ei, lucrarea <span class="CharOverride-1">Dubla sacrificare a lui Eminescu</span> (1997)<span class="CharOverride-1"> </span>continuă demonstraţia privind modernitatea şi actualitatea scriitorului (operaţia se bazează pe „reconstruirea” eminesciană a conceptului de adevăr, disocierea între adevărul fiinţei şi adevărul istoric). Pe altă latură, lucrarea reia teoria „campaniei”, „complotului”, „conspiraţiei” care ar fi fost pusă la cale împotriva poetului de forţe oculte. <span class="CharOverride-2">C.</span> preia şi duce mai departe tezele lui Octavian Vuia şi Nicolae Georgescu (în alt plan şi pe ale lui Ilie Bădescu), în termeni apocaliptici şi cu o retorică grandilocventă: „28 iunie 1883 este cheia hermeneutică pentru istoria românească modernă şi ea marchează înlăturarea lui Eminescu de la făurirea destinului românesc”; poetul în anii bolii e „un rege Lear detronat şi un Hamlet în neputinţă de a-şi răzbuna strămoşii martirizaţi” etc. Eminescu rămâne o constantă a preocupărilor lui <span class="CharOverride-2">C</span>., atât ca obiect în sine de studiu, cât şi ca reper absolut la care criticul şi istoricul literar are să raporteze întreaga tradiţie literară naţională. Reluând, în parte, <span class="CharOverride-1">Dubla sacrificare...</span>, cartea <span class="CharOverride-1">Eminescu, martor al adevărului</span> (2004) apasă pe „sensul ontologic al jertfei şi jertfirii lui Eminescu”. De la acelaşi punct de pornire se revendică şi lucrarea <span class="CharOverride-1">Mitul Eminescu</span> ( 2004), numai că aici „miza nu mai este aspectul biografic al ultimilor ani ai existenţei lumeşti eminesciene, ci explicarea apariţiei şi evoluţiei a ceea ce s-a numit <span class="CharOverride-1">Mitul Eminescu</span>”, văzut de <span class="CharOverride-2">C</span>. ca unul „viu, coloană vertebrală a culturii româneşti” şi ale cărui „temeiuri ontologice” constituie ţinta demonstraţiei. Ca şi în cărţile anterioare, revine ca o obsesie tema rolului de „sacrificator” ce ar fi fost jucat de Titu Maiorescu prin internarea poetului în clinica doctorului Suţu. În aceeaşi paradigmă ideatică şi stilistică se înscria şi <span class="CharOverride-1">Basarabia sau Drama sfâşierii</span> (2003), unde reapare ca dată fundamentală „arheul”/„arheitatea” eminesciană. „Com&#173;plexul sfâşierii” are sensul polarităţii arheu românesc versus arheu străin (în speţă pan&#173;slavismul), polaritate în funcţie de ai cărei termeni s-ar situa opera principalilor scriitori basarabeni, de la Grigore Vieru la „transmodernul” Victor Teleucă. Raportările la Eminescu nu lipsesc nici din cărţile despre G. Bacovia şi Ion Barbu. Cel dintâi e definit ca poet narcisiac de o factură insolită, a cărei dominantă e „poetica oglinzii”, aşa încât „complexul Bacovia” înseamnă „drama singurătăţii fiinţei la care sileşte <span class="CharOverride-1">existenţa</span>”. Din această perspectivă de ansamblu sunt rediscutate (sau propuse) entităţi tematice ca noaptea, negativitatea, tăcerea, strigătul („ţipătul”), plânsul materiei, misterul golit de mister („minus-misterul”), moartea, şi tot prin ea sunt redefinite modernitatea şi „românitatea” poetului, ambele noţiuni constând într-un efort de „stilizare” comparabil celui brâncuşian. În fine, e întocmită harta istorică a bacovianismului, care-i cuprinde pe prebacovienii Mircea C. Demetriade, I.C. Săvescu şi pe alţii, până la postmodernii Mircea Cărtărescu sau I.T. Iovian. Pariul unei lucrări din 2011 despre Ion Barbu stă pe de o parte în demonstrarea „<span class="CharOverride-1">antimodernismului</span> declarat” al poetului, iar pe de alta – însă conjunct – a ermetismului „canonic”, pus în opoziţie polemică faţă de cel „filologic” şi pentru a cărei legitimare criticul (care are în vedere ciclurile <span class="CharOverride-1">Joc secund</span> şi <span class="CharOverride-1">Isarlâk</span>) apelează la teoriile lui Lucian Blaga („eonul dogmatic”), Ştefan Lupaşcu („logica dinamică a contradictoriului”) şi Basarab Nicolescu („transdisciplinaritatea”). Dacă, în pofida inconvenientelor unor puncte de vedere, stilul exaltat, ultimativ şi agresiv-polemic poate fi, la limită, acceptat în cărţile lui <span class="CharOverride-2">C.</span> despre mari scriitori, acesta (suplimentat de o stridentă notă encomiastică) devine inacceptabil într-un masiv tom din 2005 despre Mihail Diaconescu. Romanul „diaconic” este văzut ca o aspiraţie irepresibilă şi împlinită către „un roman total”, adică „arhetipal”. Autorul avut în vedere este pus, de-a dreptul ridicol, în aceleaşi contexte, nu doar tematice, dar şi valorice, cu Lucian Blaga, C. Rădulescu-Motru, Mihai Ralea, Mircea Eliade, Constantin Noica, Mircea Vulcănescu (ca revelator al „fenomenologiei româneşti”), când nu şi cu romancieri ca Honoré de Balzac ori Lev Tolstoi. Aceeaşi exaltare, aceleaşi excese interpretative domină paginile unei cărţi din 2012 despre Mihai Cimpoi.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Marele zid</span>, Iaşi, 1981; <span class="CharOverride-1">Eminescu – dialectica stilului</span>, Bucureşti, 1984; <span class="CharOverride-1">Modelul ontologic eminescian</span>, Galaţi, 1992; <span class="CharOverride-1">Provocarea valorilor</span>, Galaţi, 1997; <span class="CharOverride-1">Dubla sacrificare a lui Eminescu</span>, Târgovişte, 1997; ed. 2, pref. Zoe Dumitrescu-Buşulenga, Braşov, 1999; <span class="CharOverride-1">Eseu despre Cezar Ivănescu</span>, Târgovişte, 1998; <span class="CharOverride-1">Varvarienii</span>, Galaţi, 1998; <span class="CharOverride-1">Controverse eminesciene</span>, Bucureşti, 2000; <span class="CharOverride-1">Complexul bacovian</span>, Iaşi, 2002; <span class="CharOverride-1">Fragmentele lui Lamparia</span>, pref. Edgar Papu, Craiova, 2002; <span class="CharOverride-1">Basarabia sau Drama sfâşierii</span>, ed. 2, pref. Mihai Cimpoi, Galaţi, 2003; <span class="CharOverride-1">Caragiale–abisal</span>, Timişoara, 2003; <span class="CharOverride-1">Duminica Mare a lui Grigore Vieru</span>, postfață Mihai Cimpoi, Bucureşti–Chişinău, 2004; <span class="CharOverride-1">Eminescu, martor al adevărului</span>, Bucureşti, 2004; <span class="CharOverride-1">Mitul Eminescu</span>, Iaşi, 2004; <span class="CharOverride-1">Mihail Diaconescu. Fenomenologia epică a istoriei româneşti</span>, Bucureşti, 2005; <span class="CharOverride-1">Transmodernismul</span>, Iaşi, 2005; <span class="CharOverride-1">60 de oglinzi</span>, Bârlad, 2005; <span class="CharOverride-1">Numere în labirint</span>, I–III, Iaşi, 2007–2009; <span class="CharOverride-1">A doua schimbare la faţă</span>, Iaşi, 2008; <span class="CharOverride-1">Polemici incorecte politic</span>, Râmnicu Sărat, 2010; <span class="CharOverride-1">Ion Barbu şi spiritualitatea românească modernă </span>– <span class="CharOverride-1">ermetismul canonic</span>, Bucureşti, 2011; <span class="CharOverride-1">Cezar Ivănescu – transmodernul</span>, Iaşi, 2012; <span class="CharOverride-1">În oglinzile lui Victor Teleucă</span>, Chişinău, 2012; <span class="CharOverride-1">Mihai Cimpoi: de la mitopo(i)etică la critica ontologică</span>, Iaşi, 2012; <span class="CharOverride-1">Valori din două veacuri</span>, Galați, 2012.</p>
			<p class="Heuristica___m_RPR"><span class="CharOverride-2">Repere bibliografice:</span> Dan C. Mihăilescu, <span class="CharOverride-1">Eminescu şi fervoarea asociativă</span>, RL, 1984, 24; Edgar Papu, <span class="CharOverride-1">Interesul pentru ştiinţă</span>, CNT, 1984, 25; Eugen Todoran, <span class="CharOverride-1">Cosmologia poetică a lui Eminescu</span>, T, 1984, 6; Ioana Em. Petrescu, <span class="CharOverride-1">„Eminescu – dialectica stilului”</span>, ST, 1985, 1; Adrian Marino, <span class="CharOverride-1">Cărţi şi lecturi critice</span>, TR, 1986, 7; George Munteanu, <span class="CharOverride-1">Eminescu şi eminescianismul</span>, Bucureşti, 1987, <span class="CharOverride-1">15–22</span>; Ioana Bot, <span class="CharOverride-1">Eminescu sau Despre noi înşine</span>, ALA, 1993, 170; Constantin Cubleşan, <span class="CharOverride-1">Eminescu în conştiinţa critică</span>, Bucureşti, 1994, <span class="CharOverride-1">88–92</span>; Zoe Dumitrescu-Buşulenga, <span class="CharOverride-1">Eminescu şi „galaxia Grama”</span>, LA, 1999, 3; Dan Mănucă, <span class="CharOverride-1">Complexe cu probleme</span>, CL, 2003, 6; Emilian Marcu, [<span class="CharOverride-1">Theodor Codreanu</span>], CL, 2005, 1, 2006, 4, 2007, 2, 2008, 6, 2012, 4; Popa, <span class="CharOverride-1">Ist. lit.</span>, II, <span class="CharOverride-1">1089–1091</span>; C.D. Zeletin, <span class="CharOverride-1">O carte de excepţie privitoare la Ion Barbu</span>, ATN, 2011, 10–12. &#9;<span class="Semnatura">N.M. </span></p>
			<div class="_idGenObjectLayout-1">
				<div id="_idContainer021">
					<div id="_idContainer019" class="Basic-Text-Frame">
						<p class="Titlu-Nume-H">CODRESCU, Andrei </p>
						<p class="Titlu-mic-DATE">(pseudonim al lui Andrei Perlmutter; 20.XII.1946, Sibiu), poet, prozator, eseist. </p>
					</div>
					<div id="_idContainer020" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/Codrescu_Andrei.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Evei Geller, meșter tipograf, și al lui Iulius Perlmutter, fotograf. Urmează cursurile Liceului „Gheorghe Lazăr” din Sibiu, absolvind în 1965. Frecventează Cenaclul de Miercuri, îl cunoaște pe Adrian Munțiu, care îl încurajează să scrie. Debutează cu poezia <span class="CharOverride-1">Șantier</span> – fructul unei călătorii de documentare la hidrocentrala de la Argeș, alături de Ion Gheorghe – la „Luceafărul”, în aprilie 1962, semnând Andrei Permuter. Va mai publica poeme – de regulă influențate de „suprarealismul sacerdotal” al lui Lucian Blaga – în aceeași revistă, în „Gazeta literară” și în „Steaua”, sub pseudonimul Andrei Şteiu. Citește la cenacluri din Cluj și București. O serie de secvențe autobiografice privind această perioadă vor intra în proza autobiografică din <span class="CharOverride-1">The Life and Time of an Involuntary</span> <span class="CharOverride-1">Genius</span> (1975). În 1965 emigrează împreună cu mama sa, ajungând în SUA, la Detroit, după șase luni petrecute în Italia. Se decide să scrie în engleză – prima opțiune fusese franceza – la sfatul lui Nichita Stănescu. În timpul periplului către America, dar și în anii următori, până în 1970, când debutează editorial cu volumul de versuri <span class="CharOverride-1">Licence to Carry a Gun</span> (1970), va continua totuși să scrie și în română, apelând bunăoară la pseudonimul Maria Parfenie; câteva texte vor apărea în reviste ale exilului, precum „Revista scriitorilor români”, „Ființa românească”, „Limite” ș.a. De altfel, după cum va mărturisi într-un interviu, „poeziile mele din 1966–1970 erau gândite pe românește dar scrise pe engleză”. După un an petrecut la Detroit, se stabilește la New York, lucrând într-o mare librărie de pe 8th Street, frecventând cercurile literare și cunoscându-i pe Ted Berrigan, Paul Blackburn sau Joel Oppenheimer. Publică în jurnale litografiate ca „The World”, editat de Anne Waldman și Lewis Warsh. În 1970 ajunge la San Francisco, unde editează cărți litografiate și locuiește până în 1974, când se mută în California de Nord, la Monte Rio. Între 1977 și 1984 stă în Baltimore, unde predă la John Hopkins University. Primește cetăţenia americană în 1981. În 1983 începe colaborarea cu National Public Radio. Prezența la postul de radio, ca realizator al emisiunii „All Things Considered”, îi va aduce notorietatea de-a lungul Statelor Unite. Din 1984 se mută la Baton Rouge, devenind profesor de literatură comparată și de scriere creativă la Louisiana State University, poziție în care rămâne până în 2009, când se pensionează. A avut rubrici la publicațiile „The Baltimore Sun”, „The City Paper”, „Architecture”, „Funny Times”, „Gambit Weekly”, „Neon”; a mai colaborat la „The New York Times”, „The Chicago Tribune”, „The Los Angeles Times”, „Harper’s”, „The Paris Review” ș.a. În 1983 a fondat revista de poezie și eseuri despre poezie „Esquisite Corpse” (titlul trimite la suprarealistul „cadavre exquis”); din 2007 publicația a trecut în mediul virtual. Din 1990 a fost prezent în presa din România cu numeroase interviuri, precum și cu eseuri traduse din engleză. În decembrie 1989 se întorsese în România, transmițând reportaje despre revoluția anticomunistă pentru National Public Radio și ABC News. Despre această experiență vorbește volumul <span class="CharOverride-1">The Hole in the Flag. A Romanian Exile’s Story</span> <span class="CharOverride-1">of Return and Revolution</span> (1991). A primit numeroase distincții: Premiul Big Table Poetry pentru <span class="CharOverride-1">Licence to Carry a Gun</span>, National Endowment for the Arts Fellowship pentru poezie, activitate editorială şi radiofonică, Premiul pentru literatură acordat de General Electric Foundation, Premiul Peabody pentru scenariul filmului <span class="CharOverride-1">Road Scholar</span> (1993), Premiul ACLU Freedom of Speech (1995), Premiul Mayor’s Arts (New Orleans, 1996), Premiul Fundaţiei Culturale Române (Bucureşti, 1996), Premiul Ovidius (România, 2005) ş.a.</p>
			<p class="Heuristica-BASE">În literatura americană <span class="CharOverride-2">C.</span> este o figură complexă și prolifică. În poezie el amintește de experiența suprarealismului românesc și european, unul dintre poeții săi de căpătâi fiind Tristan Tzara, căruia îi va dedica în 2009 o carte de investigații eseistice și critice – <span class="CharOverride-1">The Posthuman Dada Guide: Tzara and Lenin Play Chess</span>. De asemenea, importă prin traduceri literale expresiile idiomatice ale limbii române (cum ar fi „fluierul piciorului”), rezultatul contribuind la impresia suprarealistă, deși, potrivit lui <span class="CharOverride-2">C.</span>, „educația mea de poet american vine din obiectiviști, New York School şi generația beat”. În poezia scrisă în engleză a folosit la început heteronimi în stilul lui Fernando Pessoa: Julio Hernandez, Peter Boone, Alice Henderson-Codrescu (numele soției), utilizați în volumul de debut, și Calvin Boone, care apare în <span class="CharOverride-1">The History of the Growth of Heaven</span> (1973). Începând cu scrierea comercial-erotică <span class="CharOverride-1">The Repentance of</span> <span class="CharOverride-1">Lorraine</span> (1976), publicată sub pseudonimul Ames Claire, a scris mai multe romane: <span class="CharOverride-1">The Blood Countess</span> (1995) este dedicat contesei Elisabeta Báthory, fața feminină a mitului lui Dracula, <span class="CharOverride-1">Messi@h</span> (1999), panoramă a milenarismelor din preajma anului 2000 pe fundalul mutațiilor produse de epoca digitală, <span class="CharOverride-1">Casanova in Bohemia</span> (2002) reconstituie ultimii ani din viața lui Casanova, petrecuți ca bibliotecar al contelui von Waldstein, iar <span class="CharOverride-1">Wakefield</span> (2004) actualizează motivul pactului cu diavolul. În <span class="CharOverride-1">Monsieur Teste in America &amp; Other Instances of</span> <span class="CharOverride-1">Realism</span> (1987) <span class="CharOverride-2">C.</span> preia declarativ personajul lui Paul Valéry „cu scopul precis de a-i folosi metoda de raționament rece pentru înțelegerea conflictului fierbinte între eul european și cel american”. Pentru bibliografia reporterului, <span class="CharOverride-1">Hail, Babylon! In Search of the American City at the End of the Millenium</span> (1998) și <span class="CharOverride-1">Ay, Cuba! A Socio-Erotic Journey</span> (1999) sunt două piese caracteristice, prima fructificând călătorii de-a lungul Statelor Unite (Baltimore, New Orleans, Las Vegas, San Francisco ș.a.), cealaltă explorând pătrunzător Cuba lui Fidel Castro. Selecții din numeroasele culegeri de eseuri ale autorului, valorificând bunăoară rubrica „All Things Considered”, apar în volumele <span class="CharOverride-1">Scrisori din New Orleans</span> (2006) și <span class="CharOverride-1">Noi n-avem bun-gust, noi suntem artiști</span> (2008) – exerciții de luciditate sceptică și ironică, în care-și dau mâna raționalismul de factură iluministă și speculația fantezistă a poetului insurgent. Deși temele românești împânzesc opera americană a lui <span class="CharOverride-2">C.</span>, din punct de vedere editorial el devine autor de limbă română abia la 59 de ani, în 2005, când apare volumul <span class="CharOverride-1">Instrumentul Negru</span>, cuprinzând poezii scrise în limba română între 1965 și 1968, după plecarea din România. În prima parte a anilor ’70 poetul plănuise să le publice, în selecția și cu prefața lui Ștefan Baciu, la Editura Mele aparținând acestuia; ulterior proiectul fusese abandonat. Poemele produc un fel de exorcizare a spațiului lăsat în urmă, vorbind despre ideologii, dictaturi, revoluții, cadavre într-o succesiune de imagini suprarealiste („Fluviu care vânează reni. Casă albă deasupra unui cântec cu cimitire”) controlată printr-o ironie neagră („Fără sânge între noi circulă revoluții plictisite care n-au bordeluri destule și și-au băut toți banii. În cea mai liniștită școală din sat portretele au două capete și pe foile gramaticii românești își leapădă pielea revoluții diverse și flămânde. Sau sătule” – <span class="CharOverride-1">gramatică</span>). Textele ascultă de o logică chagalliană: „Fratele măcelarului de la gară se urcă în cer./ După el zboară măcelarul cu o costiță afumată în mână./ Sora lor care n-a plătit niciodată chirie vine și ea” (<span class="CharOverride-1">Inevitabilul marș</span>). Este o poezie mult mai politică decât cea pe care ar fi putut-o scrie în România. O temă inevitabilă este schimbarea limbii: „Ca să înveți altă limbă ți-a lăsat Dumnezeu linia străbunilor/ pe care poți s-o pipăi pân’ la rădăcină/ și să găsești în ea scurta vătuită a soldatului austriac/ în care se află o scrisoare neterminată în limba germană./ Sunt ușor de pătruns aceste bufnițe viețuitoare pe podurile caselor/ înlăuntrul lor lucrează încă inchiziția/ care-și spune jurămintele în limba spaniolă/ și ascute limba evreului cu fierul roșu./ Multe sunt gurile care tac pe această linie a străbunilor/ dar mai multe sunt minciunile lor nerostite/ pe care le poți scula cu un strigăt/ și vor începe de la sine/ să se traducă în toate limbile pământului” (<span class="CharOverride-1">limbi străine</span>). Ulterior – poate compensativ în raport cu trauma exilului – poetul își inventează un heteronim, Maria Parfenie, în numele căreia scrie versuri de o vitalitate robustă, infiltrate de imagini din repertoriul tradiționalist și de simboluri sexuale nesofisticate, sublimate totuși printr-o inteligență care le transcende subversiv: „Sărbătorim un veac de când sămânța s-a risipit în cele patru/ vânturi. Părintele Șofariu s-a complicat prin rădăcini ca/ cum cineva îl privea printr-un glob de metal./ Eu începeam o graniță sau sfârșeam o iubire, egal./ Arama, apa, cicluri vegetale/ se iluminau în mese, în cuțite și în scaune,/ în baie izbucnise ca o moarte, via./ E marea încercare, dar eu, până la capăt,/ rămân, rămân Maria!” (<span class="CharOverride-1">Aniversare</span>). Ciclul <span class="CharOverride-1">Nouă crize clasice. New York – Detroit 1967</span> marchează „americanizarea” poeziei lui <span class="CharOverride-2">C.</span> la nivel de discursivitate și de imaginar, probând învățarea lecției beatnicilor: „Rămânem pe pământ cu tot ce-am strâns și tot ce-am dărâmat./ Am strâns două scoici și un Aparat/ De făcut cerul invizibil./ Am dărâmat clădirea consiliului de stat și tipografia națională,/ Am dărâmat piramida de trupuri pe pat/ Am dărâmat cușca plină de jivine nepământești”; „Ieșeam din Infern fumând mult când/ Aerul se umplu de motociclete ca de o imitație de război”. Tot în 2005 este publicată a doua carte scrisă de <span class="CharOverride-2">C.</span> în română, <span class="CharOverride-1">Miracol și catastrofă</span> – un volum de convorbiri pe mail cu Robert Lazu. Subiectele atinse acoperă o plajă largă şi diversă: oraşul copilăriei, Sibiu, cu aura lui fantastică; începuturile literare („Poezia venea din mine ca dintr-o ideală vacă socialistă”); viaţa boemă a anilor ’70, irizată de anarhism şi LSD, de ocultism şi subculturi de toată mâna; industria religioasă contemporană (de multe ori deversând în forme de un kitsch din cel mai dubios); atacurile teroriste din 11 septembrie 2001; derapajele fasciste ale lui Mircea Eliade din anii ’30; Mioriţa – „animalul cel mai creştin şi mai antifascist cu putinţă”. Resurecția românească nu se oprește aici. <span class="CharOverride-1">Submarinul iertat</span>, roman în versuri scris în colaborare cu Ruxandra Cesereanu, va apărea în 2007; sub o tramă oarecare – o pianistă şi un „amerikan” fac dialectica poeziei pe un submarin –, cei doi autori oferă o improvizație jazzistică în buna tradiție a suprarealismului. De asemenea, tot în 2007 este revelat un volum scris de <span class="CharOverride-2">C.</span> în limba română în anii ’60, <span class="CharOverride-1">Femeia neagră a unui culcuş de hoţi</span>, constând în poeme notate, ca într-un palimpsest, direct pe cartea de poezii a unei autoare italiene: „Iritat de poeziile insipide din <span class="CharOverride-1">L’ alito eterno</span> [de Renata Pescanti Botta], […] se apucase să își scrie propriile lui poeme peste cele oficiale (ale italiencei), fiind, fără să știe la acel ceas, unul din pionierii manuscriselor intertextuale […] cunoscute astăzi sub formula de <span class="CharOverride-1">bookart</span>” (Ruxandra Cesereanu). Obiectul palimpsestic fusese rătăcit ulterior de poet și recuperat în 2006 printr-un bibliotecar în mâinile căruia căzuse întâmplător: o adevărată odisee. Cele patru cărţi fac din <span class="CharOverride-2">C.</span> și un autor de limbă română relevant, complementar – nu și egal – autorului de limbă engleză.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Licence to Carry a Gun</span>, Chicago, 1970; <span class="CharOverride-1">Why I Can’t Talk on the Telephone</span>, 1971; <span class="CharOverride-1">the, here, what, where</span>, San Francisco, 1972; <span class="CharOverride-1">A Serious Morning</span>, Santa Barbara, 1973; <span class="CharOverride-1">And Grammar and Money</span>, Berkeley, 1973; <span class="CharOverride-1">Secret Training</span>, San Francisco, 1973; <span class="CharOverride-1">The History of the Growth of Heaven</span>, New York, 1973; <span class="CharOverride-1">The Life and Time of an Involuntary</span> <span class="CharOverride-1">Genius</span>, New York, 1975; <span class="CharOverride-1">The Repentance of</span> <span class="CharOverride-1">Lorraine</span>, 1976; <span class="CharOverride-1">The Lady Painter</span>, Boston, 1977; <span class="CharOverride-1">The Marriage of Insult &amp; Injury</span>, Boston, 1977; <span class="CharOverride-1">Necrocorrida</span>, Los Angeles, 1980; <span class="CharOverride-1">Diapers on the Snow</span>, Michigan, 1981; <span class="CharOverride-1">In America’s Shoes</span>, San Francisco, 1983; ed. (<span class="CharOverride-1">An Involuntary Genius in America’s Shoes (and What Happened Afterwards))</span>, Santa Rosa, 2001; <span class="CharOverride-1">Selected Poems. 1970–1980</span>, New York, 1983; <span class="CharOverride-1">A Craving for Swan</span>, Columbus, 1986; <span class="CharOverride-1">Comrade Past &amp; Mister Present</span>, Minneapolis, 1986; <span class="CharOverride-1">Monsieur Teste in America &amp; Other Instances of</span> <span class="CharOverride-1">Realism</span>, Minneapolis, 1987; ed. (<span class="CharOverride-1">Domnul Teste în America şi alte momente realiste</span>), tr. Traian Gărduş şi Lăcrămioara Chivu Stoie, îngr. şi pref. Nicolae Stoie, postfaţă Ioan Petru Culianu, Cluj-Napoca, 1993;<span class="CharOverride-1"> Raised by Puppets.</span> <span class="CharOverride-1">Only to Be Killed by Research</span>, Boston, 1989; <span class="CharOverride-1">The Disappearance of the Outside. A</span> <span class="CharOverride-1">Manifesto for Escape</span>, Boston, 1989; ed. (<span class="CharOverride-1">Dispariţia lui „Afară”. Un manifest al evadării</span>), tr. Ruxandra Vasilescu, pref. Ioan Petru Culianu, Bucureşti, 1995; <span class="CharOverride-1">Belligerence</span>, Minneapolis, 1991; <span class="CharOverride-1">The Hole in the Flag. A Romanian Exile’s Story</span> <span class="CharOverride-1">of Return and Revolution</span>, New York, 1991; ed. (<span class="CharOverride-1">Gaura din steag. Însemnări despre evenimentele din Decembrie 1989, din România</span>), tr. Dan Nicolaescu, pref. Vladimir Tismăneanu, București, 1997; ed. (<span class="CharOverride-1">Gaura din steag. Povestea unei reveniri şi a unei revoluţii</span>), tr. Ioana Avădani, București, 2008; <span class="CharOverride-1">Road Scholar. Coast to Coast in</span> <span class="CharOverride-1">the Century</span>, New York, 1993; ed. (<span class="CharOverride-1">Prof pe drum</span>), tr. Ioana Avădani, București, 2008;<span class="CharOverride-1"> The Muse Is Always Half-Dressed in New Orleans and Other Essays</span>, New York, 1993; <span class="CharOverride-1">Zombification</span>, New York, 1994; <span class="CharOverride-1">The Blood Countess</span>, New York, 1995; ed. (<span class="CharOverride-1">Contesa sângeroasă</span>), tr. Cornelia Bucur, Bucureşti, 1997; <span class="CharOverride-1">Alien Candor. Selected Poems. 1970–1995</span>, Santa Rosa, 1996; ed. bilingvă (<span class="CharOverride-1">Alien Candor – Candoare străină. Poeme alese. 1970–1995</span>), tr. şi îngr. Ioana Ieronim, Bucureşti, 1997; <span class="CharOverride-1">The Dog with the Chip in His Neck</span>, New York, 1996; <span class="CharOverride-1">Hail, Babylon! In Search of the American City at the End of the Millenium</span>, New York, 1998; <span class="CharOverride-1">A Bar in Brooklyn. Novellas &amp; Stories. 1970–1978</span>, Santa Rosa, 1999; ed. (<span class="CharOverride-1">Un bar din Brooklyn</span>), tr. și pref. Rodica Grigore, București, 2006; <span class="CharOverride-1">Ay, Cuba! A Socio-Erotic Journey</span>, New York, 1999; ed. (<span class="CharOverride-1">Ay, Cuba! O călătorie socio-erotică</span>), tr. Ioana Avădani, București, 2012; <span class="CharOverride-1">Messi@h</span>, New York, 1999; ed. (<span class="CharOverride-1">Mesi@</span>), tr. Ioana Avădanei, Bucureşti, 2000; <span class="CharOverride-1">The Devil Never Sleeps &amp; Other Essays</span>, New York, 2000; <span class="CharOverride-1">Selected Poetry–Poezii alese</span>, ed. bilingvă, tr. Ioana Ieronim, Pitești, 2000; <span class="CharOverride-1">Casanova in Bohemia</span>, New York, 2002; ed. (<span class="CharOverride-1">Casanova în Boemia</span>), tr. Ioana Avădani, Iași, 2005; <span class="CharOverride-1">It Was Today. New Poems</span>, Minneapolis, 2003; ed. (<span class="CharOverride-1">Era azi</span>), tr. Carmen Firan și Ioana Ieronim, îngr. Ioana Ieronim, prezentare Mircea Cărtărescu, București, 2005;<span class="CharOverride-1"> Wakefield</span>, Chapel Hill, North Carolina, 2004; ed. tr. Ioana Avădani, Iași, 2006;<span class="CharOverride-1"> Instrumentul Negru. Poezii 1965–1968</span>, pref. Ștefan Baciu, Craiova, 2005;<span class="CharOverride-1"> Miracol și catastrofă. Dialoguri cu Robert Lazu</span>, prezentare Mircea Cărtărescu, Arad, 2005;<span class="CharOverride-1"> New Orleans, Mon Amour: Twenty Years of Wri</span><span class="CharOverride-1">ting from the City</span>, Chapel Hill, North Carolina, 2006;<span class="CharOverride-1"> Scrisori din New Orleans</span>, tr. Ioana Avădani, Iași, 2006; <span class="CharOverride-1">Femeia neagră a unui culcuş de hoţi</span>, pref. Ruxandra Cesereanu, Bucureşti, 2007; <span class="CharOverride-1">Submarinul iertat</span> (în colaborare cu Ruxandra Cesereanu), pref. Mircea Cărtărescu, Timișoara, 2007; <span class="CharOverride-1">Jealous Witness: New Poems</span>, Minneapolis, 2008; <span class="CharOverride-1">Noi n-avem bun-gust, noi suntem artiști</span>, tr. Ioana Avădani, Iași, 2008; <span class="CharOverride-1">The Poetry Lesson</span>, Princeton, 2009;<span class="CharOverride-1"> The Posthuman Dada Guide: Tzara and Lenin Play Chess</span>, Princeton, 2009; ed. (<span class="CharOverride-1">Ghid Dada pentru postumani. Tzara şi Lenin joacă şah</span>), tr. Ioana Avădani, București, 2009;<span class="CharOverride-1"> what&#173;ever gets you through the night: a story of sheherezade and the arabian entertainments</span>, Princeton, 2011;<span class="CharOverride-1"> Bibliodeath: My Archives (With Life in Footnotes)</span>, Austin, Texas, 2012; <span class="CharOverride-1">So Recently Rent a World: New and Selected Poems</span>, Minneapolis, 2012. <span class="CharOverride-2">Antologii</span>: <span class="CharOverride-1">American Poetry Since 1970. Up Late</span>, New York, 1988; <span class="CharOverride-1">American Poets Say Goodbye to the 20th Century</span>, New York, 1996 (în colaborare cu Laura Rosenthal); <span class="CharOverride-1">Thus Spake the Corpse: an Exquisite Corpse Reader 1988-1998</span>, I–II,<span class="CharOverride-1"> </span>Santa Barbara, 2009–2010 (în colaborare cu Laura Rosenthal).<span class="CharOverride-2"> Traduceri</span>: Lucian Blaga, <span class="CharOverride-1">At the Court of the Yearning</span>, Columbus, 1989. </p>
			<p class="Heuristica___m_RPR"><span class="CharOverride-2">Repere bibliografice: </span>Marcel Corniş-Pop, <span class="CharOverride-1">Incursiuni în noi limbaje: Andrei Codrescu şi modelele avangardei</span>, „Agora” (Philadelphia), 1987, 1; Ioana Pârvulescu, [<span class="CharOverride-1">Andrei Codrescu</span>], RL, 1993, 32, 1995, 19; Andreea Deciu, [<span class="CharOverride-1">Andrei Codrescu</span>], RL, 1995, 18, 1999, 35; Gheorghe Grigurcu, <span class="CharOverride-1">Poezia lui Andrei Codrescu</span>, CNT, 1997, 48;<span class="CharOverride-1"> </span>Mircea Mihăieş, <span class="CharOverride-1">Un vals cu Mister Castro</span>, O, 2000, 2; Sasu, <span class="CharOverride-1">Dicţ. scriit. SUA</span>, <span class="CharOverride-1">79–82</span>; Nicolae Coande, <span class="CharOverride-1">Un come-back remarcabil</span>, TP, 2005, 5;<span class="CharOverride-1"> </span>Cosmin Ciotloș, <span class="CharOverride-1">Poeme în limba română ale tânărului Andrei Codrescu</span>, RL, 2006, 25; Alexandru Budac, [<span class="CharOverride-1">Andrei Codrescu</span>], O, 2006, 6, 11, 2009, 3, 2010, 1; Mircea Martin, <span class="CharOverride-1">Laudatio</span>, LCF, 2006, 34; Andrei Terian, <span class="CharOverride-1">Pianista şi amerikanul</span>, CLT, 2007, 41; Rodica Grigore,<span class="CharOverride-1"> Lecturi în labirint</span>, Cluj-Napoca, 2007, <span class="CharOverride-1">6–10</span>, <span class="CharOverride-1">32–41</span>, <span class="CharOverride-1">54–56</span>, <span class="CharOverride-1">97–102</span>; Mihaela Ursa, <span class="CharOverride-1">Despre poezie şi (lipsa ei de) maturitate</span>, ST, 2008, 1; Paul Cernat, <span class="CharOverride-1">Submarinul și trupelnicia</span>, OC, 2008, 408;<span class="CharOverride-1"> </span>Bodiu, <span class="CharOverride-1">Evadarea</span>, <span class="CharOverride-1">24–26</span>;<span class="CharOverride-1"> </span>Mircea A. Diaconu, <span class="CharOverride-1">Andrei Codrescu. Diavolul şi visul american</span>, CL, 2009, 12; Rodica Grigore, [<span class="CharOverride-1">Andrei Codrescu</span>], CLT, 2010, 229, 2011, 293, VTRA, 2012, 2, CLT, 2012, 341; Manolescu, <span class="CharOverride-1">Enciclopedia</span>, <span class="CharOverride-1">180–182</span>; Oana Strugaru, <span class="CharOverride-1">Exilul ca mod de existență. Andrei Codrescu în spațiul textual al dezrădăcinării</span>, pref. Mircea A. Diaconu, București, 2012. &#9;<span class="Semnatura">M.I.</span></p>
			<div class="_idGenObjectLayout-1">
				<div id="_idContainer024">
					<div id="_idContainer022" class="Basic-Text-Frame">
						<p class="Titlu-Nume-H">CODRESCU, Teodor </p>
						<p class="Titlu-mic-DATE">(1.IV.1819, Iaşi – 23.III.1894, Iaşi), jurnalist, traducător, prozator, autor dramatic. </p>
					</div>
					<div id="_idContainer023" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/codreSscu_t.jpg" alt="" />
					</div>
				</div>
			</div>
			<p class="Heuristica-PRIMUL">A început cursurile şcolii primare la Galaţi, apoi la Iaşi este înscris la Academia Mihăileană, pe care o termină în 1838. După absolvire va fi numit aici profesor suplinitor, dar părăseşte şcoala în semn de protest împotriva încercărilor de a se face din franceză o limbă de predare obligatorie. Între anii 1848 şi 1853 revine ca profesor la Academie, unde predă istoria. A fost o vreme cenzor al publicaţiilor din Moldova şi apoi director al Arhivelor Statului din Iaşi (1856). Preocupările lui <span class="CharOverride-2">C.</span>, multiple, nu sunt susţinute totdeauna de o pregătire corespunzătoare. Cu toate acestea, el a ştiut să răspundă cu promptitudine diverselor cerinţe culturale ale epocii. A redactat o lucrare intitulată <span class="CharOverride-1">Mică gramatică franceză pentru învăţătura tinerimei moldo-române</span> (1841), a tradus alte gramatici franceze, a alcătuit un dicţionar francez–român şi un altul german–român. Împreună cu D. Gusti a tipărit un abecedar, un catehism, o carte de citire, o istorie a românilor – toate fiind manuale frecvent folosite la vremea lor. În 1850, în colaborare cu Gh. Săulescu, Teodor Stamati, P. Casimir şi D. Gusti, a înfiinţat Tipografia Buciumul Român, publicând aici, între altele, multe materiale prounioniste, precum şi periodice, ca „Steaua Dunării”. Pasionat al istoriei, <span class="CharOverride-2">C.</span> a reuşit să culeagă un impresionant număr de documente referitoare la trecutul românilor, pe care le-a tipărit în 25 de volume, sub titlul <span class="CharOverride-1">Uricariul sau Colecţiune de diferite acte </span>(1852–1895). Pentru aceasta, va fi ales membru corespondent al Academiei Române în 1886. Tot sub îngrijirea lui au apărut diverse culegeri de acte oficiale referitoare la politica externă a Principatelor Române. Avându-l pe <span class="CharOverride-2">C.</span> redactor, au apărut şi câteva ziare, printre cele mai bune ale timpului: „Zimbrul” (seria 1855–1856), „Foiletonul Zimbrului” (1855) şi „Buciumul român” (1875). Jurnalist, el a ştiut să se strecoare cu abilitate printre opreliştile puse de stăpânire, să atragă scriitori de valoare şi să-şi anime publicaţiile prin câteva principii democratice. În „Buciumul român” a ieşit pentru prima dată de sub tipar, în 1876–1877, <span class="CharOverride-1">Ţiganiada</span>, opera lui Ion Budai-Deleanu. Din 1872 a condus (o vreme împreună cu I.S. Bădescu) „Noul curier român”. În 1838, încă elev, <span class="CharOverride-2">C.</span> a format cu alţi tineri o „societate literară” menită să sporească numărul traducerilor în limba română. El însuşi transpune, în acelaşi an, o povestire moralizatoare a lui Christoph von Schmid, <span class="CharOverride-1">Istoria tânărului Enric de Aizenfels sau Modul cum învaţă un copil răpit din leagăn de către tâlhari a cunoaşte pe Dumnezeu</span>. Au urmat numeroase tălmăciri publicate în „Albina românească” timp de aproape opt ani şi, câteodată, şi în „Icoana lumei”. <span class="CharOverride-2">C.</span> se îndreaptă cu precădere către scriitori obscuri ori mediocri, pe care nu totdeauna îi menţionează. Rareori alege câte un nume ca Al. Dumas ori Eugène Scribe. Ca traducător, meritul său principal este de a fi dat, în 1853, cea dintâi versiune românească, <span class="CharOverride-1">Coliba lui Moşu Toma sau Viaţa negrilor din sudul Statelor Unite din America </span>(I–II), a romanului scris de Harriet Beecher Stowe, sprijinind astfel mişcarea de emancipare socială din Principate. Pentru Teatrul Naţional din Iaşi, a tălmăcit un mare număr de piese, cu deosebire vodeviluri, care au fost jucate mai bine de un deceniu. Ca scriitor, <span class="CharOverride-2">C.</span> a început cu prelucrări şi a continuat, în linia „Daciei literare”, cu destul de izbutite povestiri despre Pepelea – snoave extrase din folclor. În 1844 îi apare volumul <span class="CharOverride-1">O călătorie la Constantinopoli</span>. În 1846 oferă Teatrului Naţional din Iaşi vodevilul propriu <span class="CharOverride-1">Soldatul prujitor</span>. Bazată pe quiproquo, intriga este derulată cu îndemânare, fără însă a fi susţinută şi de un limbaj nimerit. <span class="CharOverride-1">Plăieşul logofăt mare</span> (1876) este o dramă istorică. Păstrându-se în tiparele romantice, piesa are în centru înfruntarea dintre Stan Plăieşul, considerat reprezentant al bunului simţ popular, şi Despot Vodă. Anticipând personajul omonim al lui Vasile Alecsandri, acesta e un amestec straniu de despotism şi toleranţă, predispus mai curând să filosofeze asupra vieţii decât să conducă ţara. Iubire, crimă, complot, adulter alcătuiesc schema piesei, ilustrativă totuşi pentru anul în care a fost scrisă.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">O călătorie la Constantinopoli</span>, Iaşi, 1844; <span class="CharOverride-1">Soldatul prujitor</span>, Iaşi, 1846; <span class="CharOverride-1">Plăieşul logofăt mare</span>, Iaşi, 1876; ed. (<span class="CharOverride-1">Amore e giustizia</span>), tr. Cornelio Codrescu, Napoli, 1879. <span class="CharOverride-2">Traduceri:</span> Christoph von Schmid, <span class="CharOverride-1">Istoria tânărului Enric de Aizenfels sau Modul cum învaţă un copil răpit din leagăn de către tâlhari a cunoaşte pe Dumnezeu</span>, Iaşi, 1838; Contesa Dash, <span class="CharOverride-1">Mihail Cantemir, moldovanul</span>, Iaşi, 1851; [Autor neidentificat], <span class="CharOverride-1">Zamfira. Solitarul</span>, Iaşi, 1852; Harriet Beecher Stowe, <span class="CharOverride-1">Coliba lui Moşu Toma sau Viaţa negrilor în sudul Statelor Unite din America</span>, I–II, pref. Mihail Kogălniceanu, Iaşi, 1853; [Eugène Scribe, Samuel Henri Berthoud, A. des Essarts, Paul de Kock, Al. Dumas], în <span class="CharOverride-1">Foiletonistul cuprinzătoriu de feliurite nuvele</span>, Iaşi, 1853.</p>
			<p class="Heuristica___m_RPR"><span class="CharOverride-2">Repere bibliografice:</span> Pop, <span class="CharOverride-1">Conspect</span>, II, <span class="CharOverride-1">73–74</span>;<span class="CharOverride-1"> Theodor Codrescu</span>,<span class="CharOverride-1"> </span>„Evenimentul”, 1894, <span class="CharOverride-1">337</span>,<span class="CharOverride-1"> 339</span>;<span class="CharOverride-1"> </span>C.H. Niculescu, <span class="CharOverride-1">O dramă românească la Napoli</span>, Bucureşti, 1942; Cornea, <span class="CharOverride-1">Alecsandrescu – Eminescu</span>,<span class="CharOverride-1"> 50–52</span>; Dumitru Ivănescu, <span class="CharOverride-1">Teodor Codrescu</span>, în <span class="CharOverride-1">Figuri de arhivişti</span>, Bucureşti, 1971, <span class="CharOverride-1">67–83</span>;<span class="CharOverride-1"> </span>Mircea Zaciu, <span class="CharOverride-1">Redescoperirea Orientului</span>, VTRA, 1973, 4; Bucur,<span class="CharOverride-1"> Istoriografia</span>,<span class="CharOverride-1"> 31–32</span>; Maftei, <span class="CharOverride-1">Personalităţi</span>, II, <span class="CharOverride-1">85</span>;<span class="CharOverride-1"> Dicţ. lit. 1900</span>,<span class="CharOverride-1"> 197–199</span>; Faifer,<span class="CharOverride-1"> Semnele</span>,<span class="CharOverride-1"> 78–79</span>; <span class="CharOverride-1">Dicţ. scriit. rom.</span>,<span class="CharOverride-1"> </span>I, <span class="CharOverride-1">619–620</span>. &#9;<span class="Semnatura">D.M.</span></p>
			<p class="Heuristica-PRIMUL"><span class="titlu-12">CODRIN, Şerban</span> (pseudonim al lui Şerban Ioan Denk; 10.V.1945, Bucureşti), poet, dramaturg. Este fiul Serenei (n. Petrovici) şi al lui Adolf Gheorghe Denk, inginer silvic, descendent al unei familii austriece din Bucovina. După clasele primare urmate în comuna Ceahlău (judeţul Neamţ) şi studiile liceale la Bacău, a absolvit, în 1968, Facultatea de Filologie a Universităţii din Bucureşti. E profesor în comuna Giurgeni (judeţul Ialomiţa) şi apoi la Slobozia (1968–1990), unde a mai ocupat postul de director al Bibliotecii Judeţene (1976–1981) şi al Centrului Cultural „Ionel Perlea”, deţinând şi funcţia de consilier la Inspectoratul pentru Cultură. Redactează şi editează revista de poezie haiku „Orion” (din 1994), fondează Şcoala de Poezie Tanka şi Renga de la Slobozia (1995) şi revista „Micul Orion”. Este afiliat la asociaţii de haiku din Constanţa şi Tokio. Colaborează la mai multe publicaţii româneşti şi din afara ţării (Croaţia, Anglia, SUA, Japonia), unele profilate pe poezia japoneză. A debutat în 1962 la „Contemporanul”.</p>
			<p class="Heuristica-BASE"><span class="CharOverride-2">C.</span> debutează editorial cu tripticul dramatic <span class="CharOverride-1">Întemeietorii</span> (1980), ale cărui personaje, Deceneu, Burebista, Decebal, sunt animate de ideea – accentuată tezist – a unificării neamurilor tracice. Cu o soluţie scenică relativ ingenioasă, prima piesă a tripticului proiectează scene din tinereţea lui Burebista, care, la maturitate, înfruntă o istorie potrivnică, dar mai ales pe acei semeni ce nu-i împărtăşesc condiţia de „iniţiat”. Mai bine realizate sunt intervenţiile imnice ale corului: versuri invocând magico-religios lumina, printr-o ipostaziere „dacică” a logosului ziditor şi etern, combinate cu elemente folclorice. O lume în descompunere, ameninţată de stihii şi teroare, este conţinută în volumul de versuri <span class="CharOverride-1">Imnuri către soare</span> (1982), structurat de asemenea în trei secţiuni. Prima, <span class="CharOverride-1">Elegiile</span>, descrie fără artificii lirice un univers în disoluţie în care pogoară o lumină neagră. A treia secţiune, <span class="CharOverride-1">Baladele…</span>, este mai articulată, în pofida pastişării lui François Villon sau a lui Walt Whitman. După ce mai mulţi ani a renunţat să scrie versuri, <span class="CharOverride-2">C.</span> se apropie de poezia haiku, schimbându-şi radical maniera, inclusiv din perspectiva temelor. Din 1993 poetul începuse să compună în stilul tanka şi renga (o renga este alcătuită din mai multe poeme tanka). <span class="CharOverride-1">Între patru anotimpuri</span> (1994, ediţie bilingvă) cuprinde, astfel, „mari sau mici şi subtile drame, mistere, feste, jocuri, spaime ale realităţii”. Interesante sunt acele poeme „zen” care, printr-un soi de cezură (necesară, conform poeticii haiku), creează, la nivelul semnificaţiei, o tensiune ce trebuie să irumpă la lectură într-un fel de joc al schimbărilor. Volumele următoare vor fi structurate prioritar în jurul unor laitmotive meditative. Ducând la paroxism, fie şi numai prin prolificitate, pasiunea pentru poezia cu formă fixă, <span class="CharOverride-1">Baladierul</span> (2006) – cu un titlu adaptat după <span class="CharOverride-1">Canţonierul </span>lui Petrarca – schimbă dintr-odată formula, reunind într-un amplu evantai tematic un număr de poeme baladeşti echivalent zilelor dintr-un an. <span class="CharOverride-2">C.</span> a scris şi literatură pentru copii, fiind de notat adaptarea <span class="CharOverride-1">Ţiganiadei</span> lui Ion Budai-Deleanu (1994), reluată cu un subtitlu modificat în 2002, ca „poem în proză”. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Întemeietorii</span>, pref. Ion Dodu Bălan, Slobozia, 1980; ed. Bucureşti, 1984; <span class="CharOverride-1">Imnuri către soare</span>, Bucureşti, 1982; <span class="CharOverride-1">Dincolo de tăcere</span>, pref. Gheorghe Grigurcu, Bucureşti, 1994; <span class="CharOverride-1">Între patru anotimpuri – Entre quatre saisons – Between Four Seasons</span>, ed. trilingvă, tr. Constantin Frosin şi Ştefan Benea, pref. Florin Vasiliu, Bucureşti, 1994; <span class="CharOverride-1">„Ţiganiada sau Tabăra țiganilor”. Poem eroi-comico-satiric într-o recitire de Șerban Codrin</span>, Cluj-Napoca, 1994; <span class="CharOverride-1">O sărbătoare a felinarelor stinse</span>, Bucureşti, 1995; <span class="CharOverride-1">Sălcii vechi şi noi</span>, Bucureşti, 1995; <span class="CharOverride-1">Carte dintr-un exil interior</span>, pref. Theodor Codreanu, Slobozia, 1997; <span class="CharOverride-1">Scoici fără perle</span>, Timişoara, 1997; <span class="CharOverride-1">Missa Requiem</span>, Slobozia, 1999; <span class="CharOverride-1">Marea tăcere</span>, Slobozia, 2001; <span class="CharOverride-1">Personalia. Dicţionar al personalităţilor ialomiţene</span>, pref. Elena Pacală, Constanţa, 2002; <span class="CharOverride-1">Testamentul din Strada Nisipuri sau Poeme din cartea de muncă</span> <span class="CharOverride-1">(1985–1989)</span>, Bucureşti, 2002; <span class="CharOverride-1">Horeadele. Trilogie dramatic</span><span class="CharOverride-1">ǎ</span>, Bucureşti, 2005; <span class="CharOverride-1">Baladierul</span>, Slobozia, 2006. <span class="CharOverride-2">Antologii</span>: <span class="CharOverride-1">O sută de catarge – One Hundred Masts</span>, ed. bilingvă, tr. Dana Dima, București, 1997 (în colaborare cu Florin Vasiliu);<span class="CharOverride-1"> Călător în Arcadia. O antologie a scriitorilor din Ialomiţa</span>, pref. Constantin Ţoiu, Craiova, 2000.</p>
			<p class="Heuristica___m_RPR"><span class="CharOverride-2">Repere bibliografice: </span>Marin Marian, <span class="CharOverride-1">„Întemeietorii”</span>, CNT, 1985, 16; Alex. Ştefănescu, <span class="CharOverride-1">Ion Budai-Deleanu în limba lui Ion Creangă</span>, RL, 1995, 11; Carmelia Leonte, <span class="CharOverride-1">Nu se poate spune „nu”</span>, CL, 1998, 9; Radu Voinescu, <span class="CharOverride-1">Şansa haiku-lui</span>,<span class="CharOverride-1"> </span>LCF, 2001, 29; Ion Roșioru, <span class="CharOverride-1">Șerban Codrin sau Meditația unui poet occidental într-o grădină zen</span>, București, 2003;<span class="CharOverride-1"> </span>Cioculescu, <span class="CharOverride-1">Lecturi</span>, II, <span class="CharOverride-1">184–186</span>;<span class="CharOverride-1"> </span>Liviu Grăsoiu, <span class="CharOverride-1">Obsesia formelor fixe</span>, „Litere” (Găeşti), 2008, 10; Mircea Dinutz, <span class="CharOverride-1">O călătorie ezoterică prin „veacul de pomină XX” spre aducere aminte</span>, „Ex Ponto”, 2011, 1. &#9;<span class="Semnatura">E.M.</span></p>
			<div class="_idGenObjectLayout-1">
				<div id="_idContainer027">
					<div id="_idContainer025" class="Basic-Text-Frame">
						<p class="Titlu-Nume-H"><span class="titlu-12">CODRU, Anatol</span> </p>
						<p class="Titlu-mic-DATE">(1.V.1936, Malovata Nouă–Transnistria – 17.VIII.2010, Chişinău), poet.</p>
					</div>
					<div id="_idContainer026" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/COSDRU_A.png" alt="" />
					</div>
				</div>
			</div>
			<p class="Heuristica-PRIMUL">Este fiul Titianei (n. Stăncuţă) şi al lui Ion Codru. A absolvit şcoala elementară în satul natal, cursul mediu la Dubăsari (1954) şi Facultatea de Istorie şi Filologie a Universităţii de Stat din Chişinău (1963). Între 1969 şi 1971 a urmat cursuri superioare de scenaristică şi regie la Moscova. Lucrează apoi la săptămânalul „Cultura Moldovei”, la Editura Cartea Moldovenească şi ca regizor la Studioul Cinematografic Moldova–Film. Realizează zeci de filme documentare, prezentate la festivaluri naţionale şi internaţionale. În 1993 devine preşedinte al Uniunii Cineaştilor din Republica Moldova, fiind reales în 1998 şi în 2003. Din 2004 până la sfârşitul vieţii e regizor la Teatrul „Alexie Mateevici” din Chişinău. Este membru de onoare al Academiei Internaţionale de Film Nica din Federaţia Rusă (1994), membru de onoare al Academiei de Ştiinţe din Republica Moldova (1999). I s-au acordat mai multe distincţii, printre care titlul Maestru Emerit al Artei (1987), Premiul de Stat (1990), Ordinul Republicii (1996), Premiul Uniunii Scriitorilor din Republica Moldova (1998), Medalia „Mihai Eminescu”, oferită de Guvernul României (2000), Marele Premiu „Nichita Stănescu” (2002). </p>
			<p class="Heuristica-BASE"><span class="CharOverride-2">C.</span> debutează editorial în 1962 cu placheta <span class="CharOverride-1">Nopţi albastre</span>, în care evocă euforic peisajele natale şi meditează asupra biografiilor contemporane. Volumele <span class="CharOverride-1">Îndărătnicia pietrei</span> (1967) şi <span class="CharOverride-1">Feciorii</span> (1971) extind considerabil zonele de explorare a realităţii, întemeiază un discurs liric mai particularizat, învederând apetenţa autorului pentru experimentul novator. Trăind într-o lume a metaforei şi a mitului, poetul propune o lirică modernă în sensul larg al cuvântului, atât prin sensibilitate şi viziune asupra realităţii, cât şi prin idei şi modalităţi de expresie. Dintre motivele obsedante se remarcă, în primul rând, cel al pietrei, prin care se vehiculează o plurivalenţă de semnificaţii şi prin care se surprind unitatea şi contradicţia interioară a lucrurilor. În planul expresiei, <span class="CharOverride-2">C.</span> efectuează saltul de la metafora „plasticizantă” la metafora „revelatoare”, iar de la ea trece la simbol şi la un fel de „mit personal”. Cărţile care îl reprezintă sunt <span class="CharOverride-1">Piatra de citire</span> (1980), <span class="CharOverride-1">Mitul personal</span> (1986), <span class="CharOverride-1">Bolta cuvântului</span> (1997) şi <span class="CharOverride-1">Întâmplarea mirării</span> (1998). Eul său liric trăieşte până la „sângerarea verbelor în gură” destinul dramatic al prezentului. Metaforismul luxuriant valorifică din plin factorii cultural şi folcloric. Predomină metafora cu reverberaţie ontologică şi cea etică. Pentru <span class="CharOverride-2">C.</span>, metafora nu este un simplu trop „ornamental”, ci viziune, structură, principiu al gândirii. Căutările autorului în sfera poeticii se întretaie, câteodată, cu cele ale lui Nichita Stănescu sau cu acelea ale lui Gh. Tomozei, cu care învederează nu puţine afinităţi. Poezia sa se distinge prin tensiunea ideilor şi puterea de plasticizare, prin frumuseţea analogiilor şi prin simplitatea profundă a discursului liric. Complementar, <span class="CharOverride-2">C.</span> a tradus din poezia lui Andrei Voznesenski, a Marinei Ţvetaeva, a Silviei Kaputikian, a lui Leonid Martânov ş.a.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Nopţi albastre</span>, pref. Andrei Lupan, Chişinău, 1962; <span class="CharOverride-1">Îndărătnicia pietrei</span>, Chişinău, 1967; <span class="CharOverride-1">Versuri</span>, pref. Mihail Dolgan, Chişinău, 1969; <span class="CharOverride-1">Feciorii</span>, Chişinău, 1971; <span class="CharOverride-1">Portret în piatră</span>, pref. Mihai Cimpoi, Chişinău, 1978; <span class="CharOverride-1">Piatra de citire</span>, Chişinău, 1980; ed. 2, Chişinău, 2000; ed. 3, Chişinău, 2004; <span class="CharOverride-1">Mitul personal</span>, pref. Mihail Dolgan, Chişinău, 1986; <span class="CharOverride-1">Bolta cuvântului</span>, Chişinău, 1997; <span class="CharOverride-1">Întâmplarea mirării</span>, pref. Arcadie Suceveanu, Chişinău, 1998; <span class="CharOverride-1">Ruperea din nefiinţă</span>, îngr. şi pref. Ion Ciocanu, Chişinău, 1999;<span class="CharOverride-1"> Piatra înşine</span>, [Bucureşti, 2003]; <span class="CharOverride-1">Orgă de piatră</span>, Chişinău, 2004; <span class="CharOverride-1">101 poeme</span>, București, 2011.</p>
			<p class="Heuristica___m_RPR"><span class="CharOverride-2">Repere bibliografice:</span> Cimpoi, <span class="CharOverride-1">Alte disocieri</span>, <span class="CharOverride-1">182–186</span>; Mihail Dolgan, <span class="CharOverride-1">Anatol Codru</span>, în <span class="CharOverride-1">Profiluri</span>, <span class="CharOverride-1">250–256</span>; Ion Ciocanu, <span class="CharOverride-1">Dincolo de stihia metaforică</span>, LA, 1981, 5 martie; Anatol Ciobanu, <span class="CharOverride-1">Obsesia valenţelor majore</span>, LA, 1986, 1 mai; Mihail Dolgan, <span class="CharOverride-1">Poezia: adevăr artistic şi angajare socială</span>, Chişinău, 1988, <span class="CharOverride-1">213–224</span>; Anatol Moraru, <span class="CharOverride-1">Valenţele orficului în lirica lui Anatol Codru</span>, LRC, 1996, 5–6; Cimpoi, <span class="CharOverride-1">Ist. lit. Basarabia</span>, <span class="CharOverride-1">197</span>; Carmelia Leonte, <span class="CharOverride-1">Basarabia poetului</span>, DL, 1998, 4; Ciocanu, <span class="CharOverride-1">Lit. rom.</span>,<span class="CharOverride-1"> 183–190</span>; Simion Bărbulescu, <span class="CharOverride-1">Poeţi din diaspora</span>, CL, 2000, 1; Cimpoi, <span class="CharOverride-1">Critice</span>, III, <span class="CharOverride-1">216–220</span>; <span class="CharOverride-1">Mică encicl.</span>,<span class="CharOverride-1"> 163–178</span>; Suceveanu, <span class="CharOverride-1">Emisferele</span>, <span class="CharOverride-1">110–113</span>; Dolgan, <span class="CharOverride-1">Poezia</span>, <span class="CharOverride-1">424–435</span>; [<span class="CharOverride-1">Anatol Codru</span>], „Jurnal de Chişinău”, 2010, 20 august (grupaj special); <span class="CharOverride-1">Dicţ. Chişinău</span>, <span class="CharOverride-1">158–160</span>; Rachieru, <span class="CharOverride-1">Poeţi Basarabia</span>, <span class="CharOverride-1">233–239.</span> &#9;<span class="Semnatura">M.Dg.</span></p>
			<div class="_idGenObjectLayout-1">
				<div id="_idContainer030">
					<div id="_idContainer028" class="Basic-Text-Frame">
						<p class="Titlu-Nume-H"><span class="titlu-12">CODRU-DRĂGUŞANU, <br />Ion Germaniu</span></p>
						<p class="Titlu-mic-DATE"><span class="titlu-12"> </span>(9.XI.1818, Drăguş, <br />j. Braşov – 26.X.1884, Sibiu), memorialist.</p>
					</div>
					<div id="_idContainer029" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/Dragusanu_I_CD.jpg" alt="" />
					</div>
				</div>
			</div>
			<p class="Heuristica-PRIMUL">Era fiul Asineftei (n. Trâmbiţaş) şi al lui Adam Plăeşu Codru (Codrea), zis şi Adam al lui German. Foarte instruit – cunoştea limbile latină, neogreacă, germană, franceză, italiană, engleză, rusă, ma&#173;ghiară –, <span class="CharOverride-2">C.-D.</span> a fost un autodidact, cu studii răzleţe. Învaţă mai întâi la şcoala din sat şi la şcoala grănicerească din Viştea de Jos. Se pare că a făcut şi studii gimnaziale la Braşov. Venind sorocul cătăniei, drăguşanul,<span class="CharOverride-2"> </span>copist în cancelaria unei companii din ţinutul Făgăraşului, fuge peste munţi, în Ţara Românească (1835). Un scurt răstimp e ţârcovnic la Călăraşii Vechi, funcţie de care se plânge în poema <span class="CharOverride-1">Doamne fereşte</span> (1836). Se angajează apoi ca practicant la cancelaria administrativă. O vreme la Târgovişte, îşi câştigă existenţa ca preceptor de limba germană. Ajuns, în fine, la Bucureşti, intră ca secretar într-o familie boierească. Întreprinzătorul tânăr, ştiind să se facă preţuit atât prin farmecul persoanei lui, cât şi prin cunoştinţele ce îi conturează profilul intelectual, are şansa de a fi primit în suita domnitorului Alexandru D. Ghica, care plănuia un voiaj în Apus. Cutreierând (octombrie 1838–martie 1839) oraşe ca Viena, Milano, Roma, <span class="CharOverride-2">C.-D.</span> capătă gustul drumeţiei. Cu primul prilej el ia din nou calea străinătăţii (din iunie 1840 până în ianuarie 1841). Străbate Austria, Germania, poposeşte la Londra şi la Paris, iar de aici, curier într-o familie rusească, pleacă în septembrie 1842 la Petersburg, unde ajunge în februarie 1843. Dându-se drept literat maghiar poliglot, e angajat de un prinţ rus ca secretar privat, în care calitate îl va însoţi pe acesta în voiajul lui prin ţările apusene (aprilie 1843–februarie 1844). Încă un popas la Paris, şi cu aceasta itinerarul consemnat în memorialul peregrinului ia sfârşit. Revenit la Petersburg la capătul celei de-a cincea călătorii, îl prinde dorul de ţară. În august 1845 se întoarce la Bucureşti. După un timp, în anul şcolar 1847–1848 e institutor pe numele său, Ioan Codrea, la o şcoală elementară din Ploieşti. Câştigat de tezele lingvistice ale şcolii latiniste, <span class="CharOverride-2">C.-D.</span>, semnând Ioane Germaniu Codru, scoate acum o lucrare de morfologie, <span class="CharOverride-1">Rudimentele gramaticei române</span> (1848), respectând cu sfinţenie principiile lui Aug. T. Laurian. În timpul Revoluţiei de la 1848, N. Bălcescu îl trimite comisar de propagandă în judeţul Prahova. Un patetic <span class="CharOverride-1">Adio la 1848</span> avea să apară în „Foaie pentru minte, inimă şi literatură”. Trecând în Transilvania, <span class="CharOverride-2">C.-D.</span> îndeplineşte o serie de funcţii administrative şi şcolare. Marele hoinar, mai cuminţit acum, se consacră publicisticii, desfăşurând o vie activitate în domeniul instrucţiei şi educaţiei, cum şi pe tărâm cultural. A fost adjunct pretorial, vicecăpitan de Făgăraş, secretar al Comisiei Averilor Mănăstireşti, vicepreşedinte al Astrei. Ca deputat de Haţeg în Dieta de la Sibiu, susţine drepturile limbii române în administraţie şi în justiţie.</p>
			<p class="Heuristica-BASE">Împărtăşind convingeri democratice, inspirat de filosofia raţionalistă a secolului Luminilor, <span class="CharOverride-2">C.-D.</span>, proclamând că a sosit „timpul luminării şi al dezmorţirii”, nu osteneşte să propovăduiască luminarea prin înfiinţarea de şcoli în limba naţională, prin cultură şi educaţie. E un orator înzestrat, plin de vervă, precum în conferinţa <span class="CharOverride-1">O umorescă veridică</span> (1870), o spirituală prezentare a satului Drăguş. Lipsite de orice valoare sunt cele câteva încercări literare ale sale, de fapt nişte anodine tălmăciri (din Oliver Goldsmith ş.a.). De remarcat ar fi doar traducerea poeziei <span class="CharOverride-1">Blestemul poetului</span> de Uhland („Transilvania”, 1874). Ca scriitor, a avut parte de un destin postum. Cu un lexic şi o ortografie destul de greu lizibile, jurnalul său de călătorie a trecut, în epocă, aproape neobservat. Conceput sub formă de scrisori apărute iniţial ca foiletoane în „Concordia” (17 martie 1863–19 ianuarie 1864), memorialul <span class="CharOverride-1">Peregrinul transelvan sau Epistole scrise den tiere straine unui amic in patria, de la anul 1835 pana inchisive 1848</span>, apărut în 1865, presupune o primă redactare în chiar timpul peregrinării europene a transilvăneanului, fiind definitivat ceva mai târziu, prin 1861. Alte trei episoade, din corpul unui al doilea volum – anunţat, însă neapărut –, sunt publicate în „Familia” din Pesta (două în 1869, al treilea în 1879). Călător pasionat, <span class="CharOverride-2">C.-D.</span> descoperă lumea cu încântare şi deseori cu voluptate. Ager şi uimitor de receptiv, înclinat spre reflecţia morală, el are totodată gustul observaţiei sociale, făcând subtile disocieri de psihologie comparată. Îl interesează totul, dar ştie să desprindă esenţialul şi ochiul lui sesizează numaidecât, într-o privelişte sau alta, accentul caracteristic. În plan literar memorialistul e un descriptiv, fără invenţie epică, şi un umorist superior. Spirit lucid şi mai degrabă sceptic, <span class="CharOverride-2">C.-D.</span> nu se lasă în voia înduioşării (decât atunci când îşi evocă meleagurile natale, copilăria) sau a retorismului, deşi coarda poetică şi capacitatea de a se entuziasma nu-i lipsesc. Natură rustică în fond, dar rafinată prin instrucţie, cugetare şi îndelungi voiajuri, lui <span class="CharOverride-2">C.-D.</span> îi place să ironizeze şi mai îngăduitor, şi mai sarcastic, ceea ce nu-l împiedică, din când în când, să gesticuleze ca şi cum ar fi însufleţit de emanaţia unor sublimităţi. Volubil şi familiar, uşuratic uneori, „peregrinul transilvan” îşi dezvăluie, cu fiecare epistolă trimisă din ţări străine, o fizionomie care, dincolo de expresia de încântătoare dezinvoltură, îşi are complexitatea ei.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Peregrinul transelvan sau Epistole scrise den tiere straine unui amic in patria, de la anul 1835 pana inchisive 1848</span>, I, îngr. S. Filtsch, Sibiu, 1865; ed. (<span class="CharOverride-1">Călătoriile unui român ardelean în ţară şi în străinătate. 1835–1844. Peregrinul transilvan</span>), îngr. Constantin Onciul, pref. N. Iorga, Vălenii de Munte, 1910; ed. (<span class="CharOverride-1">Peregrinul transilvan</span>), îngr. Şerban Cioculescu, Bucureşti, 1942; ed. îngr. şi pref. Romul Munteanu, Bucureşti, 1956; ed. (<span class="CharOverride-1">Peregrinul transilvan. 1835–1848</span>), îngr. şi pref. Corneliu Albu, Bucureşti, 1980; ed. 2, Cluj-Napoca, 2011. </p>
			<p class="Heuristica___m_RPR"><span class="CharOverride-2">Repere bibliografice:</span> Vianu, <span class="CharOverride-1">Opere</span>, V, <span class="CharOverride-1">65–70</span>; Perpessicius, <span class="CharOverride-1">Opere</span>, X, <span class="CharOverride-1">7–22</span>, XI, <span class="CharOverride-1">74–75</span>,<span class="CharOverride-1"> 346–347</span>; Călinescu, <span class="CharOverride-1">Ist. lit. </span>(1941), <span class="CharOverride-1">893</span>,<span class="CharOverride-1"> Ist. lit.</span> (1982), <span class="CharOverride-1">393–394</span>; Corneliu Albu, <span class="CharOverride-1">Peregrinul transilvan. Un nedreptăţit: Ion Codru Drăguşanu</span>, Bucureşti, 1943; Constantinescu, <span class="CharOverride-1">Scrieri</span>,<span class="CharOverride-1"> </span>II, <span class="CharOverride-1">311–314</span>;<span class="CharOverride-1"> </span>Cioculescu–Streinu–Vianu, <span class="CharOverride-1">Ist. lit</span>., <span class="CharOverride-1">123–127</span>; <span class="CharOverride-1">Ist. lit</span>., II, <span class="CharOverride-1">572–579</span>; Ivaşcu, <span class="CharOverride-1">Ist. lit</span>., I, <span class="CharOverride-1">517–520</span>; Zalis, <span class="CharOverride-1">Scriitori</span>,<span class="CharOverride-1"> 68–89</span>; Balotă, <span class="CharOverride-1">Ion</span>, <span class="CharOverride-1">262–271</span>; Cioculescu, <span class="CharOverride-1">Itinerar</span>, II, <span class="CharOverride-1">132–147</span>, V, <span class="CharOverride-1">112–161</span>; Mircea Popa, <span class="CharOverride-1">Biografie şi creaţie la Ion Codru-Drăguşanu</span>, RITL, 1978, 1; <span class="CharOverride-1">Dicţ. lit. 1900</span>,<span class="CharOverride-1"> 199–200</span>; Georgeta Antonescu, <span class="CharOverride-1">Introducere în opera lui Ion Codru Drăguşanu</span>, Bucureşti, 1983; Anghelescu, <span class="CharOverride-1">Textul</span>,<span class="CharOverride-1"> 103–130</span>; Cornea, <span class="CharOverride-1">Aproapele</span>,<span class="CharOverride-1"> 117–130</span>; Negoiţescu, <span class="CharOverride-1">Ist. lit</span>., I,<span class="CharOverride-1"> 93–95</span>; Faifer, <span class="CharOverride-1">Semnele</span>,<span class="CharOverride-1"> 106–109</span>,<span class="CharOverride-1"> 270–271</span>,<span class="CharOverride-1"> 306</span>;<span class="CharOverride-1"> Dicţ. esenţial</span>,<span class="CharOverride-1"> 192–194</span>; <span class="CharOverride-1">Dicţ. analitic</span>, III, <span class="CharOverride-1">324–327</span>; Simion, <span class="CharOverride-1">Ficţiunea</span>, III, <span class="CharOverride-1">50–55</span>; Leonte Ivanov, <span class="CharOverride-1">Oraşul premeditat</span>, CL, 2003, 3; Dascălu, <span class="CharOverride-1">Germanitatea</span>, <span class="CharOverride-1">46–51</span>; Viorica Pop, <span class="CharOverride-1">Întâlnire în destin</span>, Braşov, 2007; Manolescu, <span class="CharOverride-1">Istoria</span>, <span class="CharOverride-1">272–274</span>; Zamfir, <span class="CharOverride-1">Panorama</span>, I, <span class="CharOverride-1">248–256.&#9;</span><span class="Semnatura">F.F.</span></p>
			<p class="Heuristica_PRIMUL_Semnat"><span class="titlu-12">CODRUL COSMINULUI</span>, publicaţie apărută la Cernăuți, anual sau o dată la doi ani, între 1924 şi 1939, ca buletin al Institutului de Istorie şi Limbă de la Universitatea din Cernăuţi. Director: Ion I. Nistor; secretar: Vasile Grecu. Conceput după modelul „Dacoromaniei” de la Cluj, buletinul are rubricile „Studii”, „Articole mărunte”, „Recenzii”, „Cronici”, „Cărți și reviste”. Majoritatea acestora, țintind să devină tematice, abordează probleme de istorie, limbă, folclor, artă, etnografie. Printre colaboratori figurează N. Iorga (<span class="CharOverride-1">Note asupra încă unui „Câmpulung” muntean: Chioajdele</span>), Vasile Grecu (<span class="CharOverride-1">Versiunile româneşti ale erminiilor de pictură bizantină</span>), Leca Morariu (<span class="CharOverride-1">Morfologia verbului predicativ român</span>), Grigore Nandriş, Oreste Luţia, Al. Bocăneţu, N. Grămadă, D. Marmeliuc, C. Brătescu, Claudiu Isopescu, Teodor Bălan, Simion Reli, Romulus Cândea, Vlad Bănățeanu, Traian Chelariu, Ilie Corpus ş.a. După o secţiune de studii temeinice şi bine documentate, uneori redactate în franceză, germană și polonă, însoţite de un bogat material iconografic, se publică articole, note, cronici şi recenzii. Unele studii depăşesc sute de pagini, având caracterul unor veritabile lucrări monografice. Aşa sunt <span class="CharOverride-1">Bucovina în războiul mondial</span> (T. Bălan), <span class="CharOverride-1">Contribuţii la istoria cărţii şi a scrisului în Evul Mediu</span> (N. Grămadă), <span class="CharOverride-1">Istoria oraşului Cernăuţi pe timpul Moldovei</span> (Al. Bocăneţu), <span class="CharOverride-1">Cehoslovacii şi românii</span> (Ion I. Nistor), <span class="CharOverride-1">De-ale cirebirilor</span> (Leca Morariu), <span class="CharOverride-1">Contribuţii la istoria calendarului </span>(Claudiu Isopescu), <span class="CharOverride-1">Politica religioasă a Habsburgilor faţă de Biserica Ortodoxă Română în sec. al XIX-lea</span> (S. Reli). <span class="CharOverride-2">C.C. </span>este o revistă tipic universitară, de bun nivel informativ şi interpretativ. &#9;<span class="Semnatura">M.Pp.</span></p>
			<p class="Heuristica-PRIMUL"><span class="titlu-12">CODRUŢ, Mariana</span> (pseudonim al Marianei Pricop; 1.XI.1956, Prisăcani, j. Iaşi), poetă, prozatoare, publicistă. Este fiica Nataliei (n. Ursu) şi a lui Neculai Găină, ţărani. Face școala elementară în satul natal. După absolvirea Liceului Industrial Victoria din Iaşi (1976), urmează secţia română–franceză a Facultăţii de Filologie de la Universitatea „Al. I. Cuza” din Iași, luându-şi licenţa în 1981. Profesoară la Comarna, judeţul Iaşi, secretar literar la Teatrul Naţional „V. Alecsandri” din Iaşi, după 1989 devine, pentru o scurtă perioadă, redactor la „Convorbiri literare” şi la „Sud-Est” (Chişinău), iar din 1993 redactor la Editura Universităţii ieșene, precum şi profesor-asociat la Facultatea de Jurnalistică. Este membră a PEN-Clubului Internaţional (din 2003).</p>
			<p class="Heuristica-BASE"><span class="CharOverride-2">C.</span> debutează în 1976, cu un grupaj de poeme, în „Cronica”. Primul volum, <span class="CharOverride-1">Măceşul din magazia de lemne</span>, apărut în 1982, impune o voce cu o identitate proprie, critica sesizând diferenţierea de poetica de grup a generaţiei ’80. Imaginile sunt bine conturate, realul este primenit în acord cu sensibilitatea diafană, tandră, dar atent controlată retoric. Deşi confesivă, marcată de feminitate discretă, dar sigură pe sine, poezia nu devine o rostire sentimentală, dar nici una preponderent ironică. Cărțile următoare, <span class="CharOverride-1">Schiţă de autoportret </span>(1986) şi <span class="CharOverride-1">Tabieturile nopţii de vară </span>(1989), continuă această linie, transpunând în versuri mai curând austere, precis tăiate, o criză trăită, fără speranţă, într-o lume închisă, într-un „univers fără halou”, ca în <span class="CharOverride-1">noapte de septembrie</span>, în care ecourile macedonskiene sunt înşelătoare, intertextul nefiind, ca la lunediştii bucureşteni, un ingredient important: „brusc trezit în miez de noapte./ aerul e negru./ vântul izbeşte lătratul câinilor/ de ziduri./ undeva ceva e-n neregulă,/ eşti singur?/ eşti singur şi te temi?/ eşti singur şi te temi?/ aerul e dens – nimeni n-ar putea/ să zboare prin el./ din memorie nu se iveşte nimic/ liniştitor. cald şi liniştitor.../ aerul e negru”. Poemele din volumele <span class="CharOverride-1">Existenţă acută </span>(1994) şi<span class="CharOverride-1"> Blanc</span> (2000) fac explicită o temă a socialului ultragiant, mocnită anterior, aducând în prim-plan un spasm al sensibilităţii în faţa agresiunii unei realităţi sociale vulgare, deși nu lipsesc oazele de delicateţe. Nu numai aici textele construiesc consecvent „peisaje interioare”, după cum indică titlul unui poem din <span class="CharOverride-1">Ultima patrie </span>(2007). Descriptivul, epicul nu sunt decât artificii care susţin o confesiune convulsionată, speriată de spectre mult mai ameninţătoare decât brutalitatea realităţii sociale; singurătatea, moartea – acestea sunt marile angoase. De aceea totul este resimţit ca un spaţiu claustrant, în care semenii devin victime într-o dramă comună. Un dens poem intitulat <span class="CharOverride-1">sonatină</span> dă în vileag, subtil, în tuşe estompate, de stampă japoneză parcă, această condiţie asumată cu demnitate retorică şi nu numai: „cu genunchii la gură stăm în găoacele din ghetoul galben:/ fetele lăutarului cu ţâţa obrăznicuţă şi Iocasta cea transparentă/ cu un soare mic şi lichid licărindu-i printre picioare,/ ori Guţă, paznicul flauşat, cu fesul pe o ureche.// ca nişte ouă de matcă în stup stăm noi: eu cu iluzia/ drept animal de casă, puştiul cu manea&#173;&#173;ua la maxim de-ndată/ ce soarele prinde puteri, băbuţa pitită-n muslin după gratii/ ori falstaful împroşcându-ne cu sforăituri/ din gâtul prăvălit pe eşafodul pernelor…/ ca nişte coconi izbucnind odată şi-odată în fluturi direct/ pe tărâmul ghionoaiei stăm noi în găoacele noastre”. Simplitatea francă a poemului indică şi faptul că nici o eschivă poetică nu mai este funcţională. Moartea simplifică totul şi, uşor-uşor, îmblânzeşte până şi spaima teribilă care iniţial paraliza simţurile. <span class="CharOverride-2">C</span>. este una dintre poetele contemporane profunde. Ca prozatoare, în romanul <span class="CharOverride-1">Casa cu storuri galbene</span> (1997; Premiul Asociaţiei Scriitorilor din Iaşi) aduce în centrul narațiunii experienţa dură a unei profesoare navetiste aflate într-un prelungit proces de divorţ, care îşi găseşte, la treizeci de ani, toate planurile date peste cap. Ieşirea din această criză se petrece prin transformarea trăirii în literatură: scrisul devine cea mai bună terapie. În <span class="CharOverride-1">Ul Baboi şi alte povestiri</span> (2004) sunt adunate o serie de texte extrem de concentrate, situate la graniţa dintre absurd şi parabolă, deturnând situaţii verosimile în deznodământuri care plasează unele naraţiuni în vecinătatea celor ale lui Daniil Harms. Autoarea ştie cum să dozeze efectele pe care textul le stârneşte, ştie când să şarjeze ironic şi când să coboare vocea, când să pluseze caustic şi când să lase loc melodramaticului bine strunit. Ultima parte a culegerii, cea care îi împrumută şi titlul, <span class="CharOverride-1">Ul Baboi</span>, este o nuvelă sau chiar un sâmbure de roman. Cu<span class="CharOverride-1"> Nudul Dianei</span> (2007) <span class="CharOverride-2">C</span>. dă un roman de iubire, aducând în prim-plan un personaj masculin ingenuu, tandru, sensibil, fragil, agasat de mizeriile prezentului, de ifosele vulgare ale unei damicele cu pretenții de zeiţă. În fine, volumul de publicistică <span class="CharOverride-1">Românul imparţial </span>(2011) este atent construit, cuprinzând două părţi distincte: una în care intră texte de atitudine, comentarii pe marginea unor metehne ale tranziţiei noastre întristător de vesele, şi o alta mult mai personală, mai „intimă”, unde sunt recuperate eseuri confesive, frânturi dintr-o autobiografie formativă, explicând valorile tari ale scriitorului. E vorba de reconstituiri, evocări ale oamenilor care au marcat existenţa scriitoarei: mama, tatăl („Majuru’”), sora; mai este vorba despre Eminescu, aşa cum l-a descoperit prin intermediul mamei, despre lumea mirifică a copilăriei, cu toate miturile ei (casa, grădina, ţarina). Paginile sunt încărcate de un patetism autentic, care le conferă tensiune şi care emoţionează. <span class="CharOverride-2">C.</span> scrie simplu, firesc, fără să se ascundă după metafore, fără să literaturizeze. Sunt aici câteva pagini demne să figureze în orice antologie a genului. Se detaşează figura mamei, spirit protector, în care nimeni n-a văzut vreodată un simplu muritor, ci un fel de înlocuitor al lui Dumnezeu pe pământ. În pofida discreţiei sale, <span class="CharOverride-2">C.</span> este o scriitoare importantă a ultimelor decenii. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Măceşul din magazia de lemne</span>, Iaşi, 1982; <span class="CharOverride-1">Schiţă de autoportret</span>, Iaşi, 1986; <span class="CharOverride-1">Tabieturile nopţii de vară</span>, Bucureşti, 1989; <span class="CharOverride-1">Existenţă acută</span>,<span class="CharOverride-1"> </span>Bucureşti, 1994; <span class="CharOverride-1">Casa cu storuri galbene</span>, Iaşi, 1997; <span class="CharOverride-1">Blanc</span>, Bucureşti, 2000; <span class="CharOverride-1">Ul Baboi şi alte povestiri</span>, Iaşi, 2004; <span class="CharOverride-1">Ultima patrie</span>, Piteşti, 2007; <span class="CharOverride-1">Nudul Dianei</span>, Iaşi, 2007; <span class="CharOverride-1">Areal</span>,<span class="CharOverride-1"> </span>Piteşti, 2011; <span class="CharOverride-1">Românul imparţial</span>, Cluj-Napoca, 2011. </p>
			<p class="Heuristica___m_RPR"><span class="CharOverride-2">Repere bibliografice:</span> Constanţa Buzea, <span class="CharOverride-1">„Măceşul din magazia de lemne”</span>, AFT, 1983, 1; Marin Mincu, <span class="CharOverride-1">Două poete tinere</span>, RL, 1985, 13; Al. Călinescu, <span class="CharOverride-1">Lirism şi luciditate</span>, CRC, 1986, 38; Adrian Marino, <span class="CharOverride-1">Portret şi autoportret</span>, TR, 1986, 48; Mircea Iorgulescu, <span class="CharOverride-1">Autoportret liric</span>, RL, 1986, 9; Mircea Mihăieş, <span class="CharOverride-1">Strigăte şi şoapte</span>, O, 1989, 38; Valeriu Cristea, <span class="CharOverride-1">„…inima mea blindată de iubire”</span>,<span class="CharOverride-1"> </span>RL, 1989, 39; Coşovei, <span class="CharOverride-1">Pornind, 56–59</span>; Mihai Ursachi, <span class="CharOverride-1">Acum despre poezie</span>, TP, 1992, 4; Gabriel Dimisianu, <span class="CharOverride-1">„Afurisită soartă are femeia!”</span>, RL, 1997, 48; Grigurcu, <span class="CharOverride-1">Existenţa</span>, I, <span class="CharOverride-1">183–187</span>; Antonio Patraş, <span class="CharOverride-1">Hemografii</span>, RL, 2003, 15; Vitalie Ciobanu, <span class="CharOverride-1">Proza lucidităţii expresive şi pătimaşe</span>, CF, 2004, 5–6; Lefter, <span class="CharOverride-1">Flashback</span>, <span class="CharOverride-1">201–206</span>; Ştefănescu, <span class="CharOverride-1">Istoria</span>, <span class="CharOverride-1">1123–1124</span>;<span class="CharOverride-1"> </span>Bogdan Creţu, <span class="CharOverride-1">Despre singurătate, moarte şi alți demoni</span>, OC, 2007, 387; Liviu Antonesei,<span class="CharOverride-1"> O poetă foarte importantă</span>, CF, 2007, 4–5; Doris Mironescu, <span class="CharOverride-1">Poezia nu mai mântuie lumea</span>, SDC, 2008, 174; Daniel Cristea-Enache, <span class="CharOverride-1">Ghetoul galben</span>, RL, 2008, 9; Vasile Gârneţ, <span class="CharOverride-1">Note la poezia Marianei Codruţ</span>, CF, 2011, 11–12; Ilie, <span class="CharOverride-1">Dicț. poeziei ieșene</span>, <span class="CharOverride-1">89–97</span>; Luminiţa Corneanu, <span class="CharOverride-1">Interioritate</span>, RL, 2012, 43. &#9;<span class="Semnatura">B.C.</span></p>
			<div class="_idGenObjectLayout-1">
				<div id="_idContainer033">
					<div id="_idContainer031" class="Basic-Text-Frame">
						<p class="Titlu-Nume-H">COJA, Ion </p>
						<p class="Titlu-mic-DATE">(22.X.1942, Constanţa), dramaturg, </p>
						<p class="Titlu-mic-DATE">prozator, eseist. </p>
					</div>
					<div id="_idContainer032" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/Coja_Ion.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Elenei (n. Licoi) şi al lui Ion Coja, grădinar. Absolvent al Liceului „Mircea cel Bătrân” din Constanţa, urmează cursurile Facultăţii de Filologie a Universităţii din Bucureşti, terminate în 1965. Din 1966 este cadru didactic la Catedra de lingvistică generală a Universităţii bucureştene. Obţine titlul de doctor în filologie în 1978 cu lucrarea <span class="CharOverride-1">O gramatică raţională a articolului</span>, dezvoltată ulterior în volumul <span class="CharOverride-1">Preliminarii la gramatica raţională a limbii române </span>(1983); studiul este axat pe ideea că limbile tind, în decursul timpului, să sporească motivarea elementelor lingvistice. A fost vicepreşedinte al Uniunii Vatra Românească şi senator Partidului Democrat Agrar din România (1992–1996), director al revistei „Ţara noastră”, înfiinţată în 1990. Colaborează la „Argeş”, „Flacăra”, „Luceafărul”, „România literară”, „Tricolorul”, „Contemporanul” ş.a.</p>
			<p class="Heuristica-BASE"><span class="CharOverride-2">C. </span>debutează cu volumul de teatru <span class="CharOverride-1">Jucătorul de table</span> (1971), în care, sub aparenţa de gratuitate a jocului livresc, tratează probleme grave, cum ar fi criza identităţii într-o lume incapabilă de comunicare (<span class="CharOverride-1">Balmeş</span>-<span class="CharOverride-1">talmeş</span>), falsele şi realele probleme ale creaţiei puse unor autori condamnaţi la sterilitate şi diletantism cronic, pentru care scrisul devine o activitate mecanică (<span class="CharOverride-1">Coja Ion, autorul piesei</span>), sensul puterii şi al responsabilităţii implicate în tentativa de a dirija destinele celor din jur, înfăptuită de un individ care se crede Dumnezeu (<span class="CharOverride-1">Jucătorul de table</span>) sau perspectiva apocaliptică a sfârşitului lumii moderne, paralizată de dezvoltarea vertiginoasă şi sufocantă a tehnicii (<span class="CharOverride-1">Adio, Julieta, adio</span>). Interesate de alterarea valorilor prin stereotipii şi formalizare, piesele, cu accente onirice, pline de umor, dar şi de anxietate, pun în discuţie prin experimentare parodică diferite formule dramatice moderne, de la teatrul absurdului la cel parabolic, de la teatrul de idei la cel cu substrat mitic. Romanul <span class="CharOverride-1">Carnaval la Constanţa</span> (1978), ce împrumută cadrul şi tehnica literaturii poliţiste, are o miză estetică solidă: crima perfectă, plănuită în cele mai mici detalii, cu o migală învecinată cu obsesia, iar apoi pusă în practică de un romancier, ilustrează raporturile complexe dintre realitate şi ficţiune, dintre ceea ce imaginează personajul şi ceea ce imaginează autorul intrat în scenă. Totodată parodic şi absurd, psihologic şi parabolic, textul valorifică ambiguitatea subiectului epic, permanenta confuzie a planurilor şi a datelor, substituirea între personaje şi măşti într-o lume carnavalescă, în care totul este relativ. <span class="CharOverride-2">C. </span>reia tema vieţii ca spectacol, exploatată atât de des de la comedia renascentistă la piesele lui Luigi Pirandello, ca şi jocul borgesian de oglinzi dintre realitate şi imaginaţie, într-o construcţie complexă şi flexibilă. Dovedind spirit şi virtuozitate tehnică, autorul are gustul experimentului literar şi pare la fel de stăpân pe mijloacele sale când descrie scene naturaliste sau când recurge la analize psihologice minuţioase, în lungi monologuri interioare de tip joycean. Nu lipsită de calităţi estetice, dar marcată ideologic se dovedeşte a fi piesa <span class="CharOverride-1">Credinţa</span> (1980; Premiul „I.L. Caragiale” al Academiei RSR), scrisă parţial în maniera lui Bertolt Brecht. Recurgând la procedeele teatrului în teatru şi ale colajului istoric, fără un conflict propriu-zis, dar nu şi fără tensiune dramatică, piesa propune dezbaterea principalelor momente ale domniei lui Carol I într-un proces literar alert, în care se confruntă personaje istorice reale din trecut şi altele actuale. Reconstituirea istorică se face prin orchestrarea polifonică ingenioasă a diferitelor puncte de vedere asupra problemelor naţionale vitale prin prisma evenimentelor care au marcat începuturile istoriei moderne a României, mai cu seamă în câştigarea independenţei de stat. Modalitatea experimentată în volumul de povestiri <span class="CharOverride-1">Pagini pestriţe</span> (1986), amestec de proză scurtă şi de versuri, pare a conveni mai puţin autorului. După 1989, prin volume ca <span class="CharOverride-1">Legionarii noştri</span> (1997), <span class="CharOverride-1">Marele Manipulator şi asasinarea lui Culianu, Ceauşescu, Iorga </span>(1999) sau <span class="CharOverride-1">Protocoalele Kogaionului</span> (2004), <span class="CharOverride-2">C.</span> se specializează într-o eseistică naţionalistă, conspiraţionistă, negaţionistă, practicând dezordonat fabulaţia în marginea zvonisticii alarmiste.  </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Jucătorul de table</span>, Bucureşti, 1971; <span class="CharOverride-1">Carnaval la Constanţa</span>, Bucureşti, 1978; <span class="CharOverride-1">Credinţa</span>, Bucureşti, 1980; <span class="CharOverride-1">Pagini pestriţe</span>, Bucureşti, 1986; <span class="CharOverride-1">Transilvania. Invincibile argumentum</span>, Bucureşti, 1990; <span class="CharOverride-1">Legionarii noştri</span>, Bucureşti, 1997; <span class="CharOverride-1">Marele Manipulator şi asasinarea lui Culianu, Ceauşescu, Iorga</span>, Bucureşti, 1999; <span class="CharOverride-1">Papa Ioan Paul al II-lea şi România</span>, Bucureşti, 1999; <span class="CharOverride-1">Salonul de reanimare</span>, Bucureşti, 2000; <span class="CharOverride-1">Vin americanii!</span>, Bucureşti, 2001; <span class="CharOverride-1">Protocoalele Kogaionului</span>, Bucureşti, 2004; <span class="CharOverride-1">Unu în limba română</span>, Bucureşti, 2009.</p>
			<p class="Heuristica___m_RPR"><span class="CharOverride-2">Repere bibliografice:</span> Iorgulescu, <span class="CharOverride-1">Scriitori</span>,<span class="CharOverride-1"> 271–272</span>; Marian Popa, <span class="CharOverride-1">„Carnaval la Constanţa”</span>, SPM, 1979, 424; Laurenţiu Ulici, <span class="CharOverride-1">Romancierii</span>, RL, 1979, 10; Nicolae Manolescu, <span class="CharOverride-1">Deriziunea romanescului</span>, RL, 1979, 15; Diaconescu, <span class="CharOverride-1">Dramaturgi</span>,<span class="CharOverride-1"> 303–306</span>; Cubleşan, <span class="CharOverride-1">Civic–etic</span>, <span class="CharOverride-1">231–233</span>;<span class="CharOverride-1"> </span>Al. Graur, <span class="CharOverride-1">O gramatică raţională</span>,<span class="CharOverride-1"> </span>RL, 1983, 31; Fănuş Neagu, <span class="CharOverride-1">A doua carte cu prieteni</span>, Bucureşti, 1985, <span class="CharOverride-1">68–72</span>; <span class="CharOverride-1">Dicţ. scriit. rom.</span>,<span class="CharOverride-1"> </span>I, <span class="CharOverride-1">622–624</span>; Ioan Buduca, <span class="CharOverride-1">Românismul naţional-cultural</span>, CNT, 1999, 8; Ghiţulescu, <span class="CharOverride-1">Istoria</span>, <span class="CharOverride-1">424</span>; Popa, <span class="CharOverride-1">Ist. lit.</span>,<span class="CharOverride-1"> </span>II, <span class="CharOverride-1">925–927</span>; Radu Ioanid, <span class="CharOverride-1">Despre două cărți negre și doi negaționiști ai Holocaustului</span>, „22”, 2011, 3. &#9;<span class="Semnatura">A.C.</span></p>
			<p class="Heuristica-PRIMUL"><span class="titlu-12">COJOCARU, Dragoş </span>(18.XI.1950, Bucureşti), poet. Este fiul Victoriei Cojocaru (n. Robescu), cabinieră şefă la Teatrul de Comedie din Bucureşti, şi a lui Ion Cojocaru, funcţionar. Urmează în oraşul natal Liceul „Tudor Vladimirescu”. Din 1972 funcţionează ca bibliotecar la Biblioteca Academiei Române. A debutat în 1978 la revista „Familia” cu un text de proză, iar editorial în 1980 cu volumul de versuri <span class="CharOverride-1">Serafim băiatul</span>, câştigător al concursului de debut al Editurii  Cartea Românească. Grupaje de poezii i-au fost publicate în „Echinox” și „România literară”. În 1978 a organizat şi condus cenaclul literar „Emil Botta” de la Biblioteca Academiei Române. Poeme inedite i-au fost incluse în <span class="CharOverride-1">Le Cèdre bleu. Anthologie bilingue de poésie française et roumaine – Cedrul albastru. Antologie bilingvă de poezie franceză şi română</span> (2004).</p>
			<p class="Heuristica-BASE">Poezia lui <span class="CharOverride-2">C.</span>, începând cu <span class="CharOverride-1">Serafim băiatul</span>, se caracterizează  prin notaţie, imagism și fragmentarism. Textele sunt scurte, concentrate, aparent capricioase, dând uneori impresia livrării lacunare a unui discurs potenţial mai articulat şi mai lămurit, decodabil la un nivel pedestru. Omul în lume, omul în natură, simţirea, gândirea, senzaţiile  – delicat „notificate”, prin „corespondenţe” ori contraste sugestive – animă puternic spaţiul textual, altfel zgârcit, al acestei lirici. Un mesaj implicit de edificare spirituală, de situare existenţială se impune fără verbozitate, se degajă peremptoriu, dar fără agresivitate. De acest filon ţine şi poemul care dă titlul volumului: „Serafim băiatul ucis în războaie/ privea cu răbdare apa ce trece/ […] se scălda lăcrimând în ninsori/ transforma în culori/ imensul timp ce nu trecea”. În alte producţii pot fi constatate mai viguroase accente gnomice, eventual lapidare parabole. O generoasă prezentare a poeziei lui <span class="CharOverride-2">C.</span> a fost formulată de N. Steinhardt, care îi detecta „izvorul imagistic” în pictura extrem orientală, iar „izvorul arhitectonic” în formula <span class="CharOverride-1">less is more</span>.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Serafim băiatul</span>, Bucureşti, 1980;<span class="CharOverride-2"> </span><span class="CharOverride-1">Între cer şi oglinzi</span>, Bucureşti, 1992. </p>
			<p class="Heuristica___m_RPR"><span class="CharOverride-2">Repere bibliografice:</span> Nicolae Manolescu, <span class="CharOverride-1">Ion Stratan şi alţii</span>, RL, 1981, 24; Constanţa Buzea, <span class="CharOverride-1">„Serafim băiatul”</span>, AFT, 1983, 9; <span class="CharOverride-1"> </span>Steinhardt, <span class="CharOverride-1">Critică</span>,  <span class="CharOverride-1">112–115</span>; Nicolae Oprea, <span class="CharOverride-1">Momentul 1980</span>, ARG, 1984, 11; Cornelia Ştefănescu, <span class="CharOverride-1">Traiectorii „între cer şi oglinzi”</span>, JL, 1992, 31–34. &#9;<span class="Semnatura">N.Br.</span></p>
			<p class="Heuristica-PRIMUL"><span class="titlu-12">COJOCARU, Dragoș</span> (8.IX.1968, Iași), comparatist, traducător. Este fiul Magdei Cojocaru (n. Faifer), funcţionară, și al lui Liviu Cojocaru, inginer. După absolvirea Liceului „Dimitrie Cantemir” din Iași, urmează Facultatea de Litere, secția italiană–spaniolă, a Universităţii „Al. I. Cuza”, luându-şi licenţa în 1995, iar doctoratul în 2005. Din 1996 este cadru didactic, avansând până la gradul de conferențiar la Catedra de limbi clasice, italiană şi spaniolă a facultății pe care a terminat-o. În 2012 devine director al Departamentului de limbi şi literaturi străine al aceleiași facultăți. Este membru al Societăţii de Limbi Clasice din România, secretar de redacție la „Convorbiri literare” (din 2001), redactor la revista „Poezia” (2001–2006), redactor-şef adjunct la „Analele ştiinţifice ale Universităţii «Al. I. Cuza» din Iaşi”, secţia limbi şi literaturi străine (din 2005). Debutează la „Convorbiri literare” în 1999.</p>
			<p class="Heuristica-BASE">Volumul de debut al lui <span class="CharOverride-2">C.</span>, <span class="CharOverride-1">Suavul suspin </span>(2004), subintitulat <span class="CharOverride-1">Studii şi eseuri</span>, ar presupune o tratare în stil academic a unor teme destinate specialiştilor sau, în orice caz, iniţiaţilor în codurile literaturii medievale. Autorul<span class="CharOverride-2"> </span>este însă un eseist în vechea tradiție, care pune la lucru nu numai erudiția, ci și un simț al ludicului sesizabil de la nivelul interpretării la cel stilistic. O primă secţiune a cărţii, intitulată <span class="CharOverride-1">Lacrimi de literatură</span>, însumează, după explicitările paratextuale ale autorului, „câteva studii dedicate expresiei sentimentale în literatura europeană (din Evul Mediu până la epoca barocului), lirică şi epică, începând cu hispanicele <span class="CharOverride-1">jarchyas</span> şi continuând cu <span class="CharOverride-1">Chanson de Roland</span> şi <span class="CharOverride-1">Cantar del mio Cid</span>, spre a se opri, pentru moment, la Giambattista Marino”. Acesta este, de fapt, compartimentul cel mai solid al cărţii. Comentând anumite scene clasice, <span class="CharOverride-2">C.</span> percepe teatralitatea situaţiilor-cheie, fermecătoare prin însăşi artificialitatea gesturilor ce le compun. De pildă, Carol cel Mare, contemplând câmpul de luptă acoperit de leşuri, „îşi smulge barba <span class="CharOverride-1">cum hom ki est iret</span>, în vreme ce, împrejurul său, un leşin colectiv de 20 de mii de cavaleri completează atmosfera de dezolare postparoxistică”. În <span class="CharOverride-1">Cantar del mio Cid</span> eroul exemplar este surprins cum, „îmbrăţișându-şi majoritatea feminină a familiei, se dedă la rându-i ritualului lacrimant, «plângând din ochi atât de tare, în timp ce suspină» după standardele (încă) în vigoare”. Nu este nimic ireverenţios în aceste comentarii amuzate, căci ele scot în evidență tema principală a studiilor: eroicul obliga la o retorică specifică, eroismul presupunea obedienţa faţă de o anumită normă de sensibilitate, după cum și iubirea Evului Mediu urmărea un scenariu retoric, un tipic al unor gesturi astăzi perimate. Alt capitol al lucrării încearcă să aducă în contemporaneitate practicile scripturale analizate în prima parte, prin grațioasele poeme ale unui virtuoz marchiz de Zubizarreta, alter ego al autorului care devine, astfel, personaj în propria-i carte. <span class="CharOverride-1">Natura în „Divina Comedie” </span>(2005) reprezintă proba maturității și a erudiției cercetătorului. E un studiu comparatist autentic, care își propune să analizeze, trimițând sistematic la sursele Antichității sau la cele ale medievalității creștine, formele naturale (regnul mineral, botanica, bestiarul și zoologia) ilustrate în călătoria inițiatică din opera lui Dante. Intențiile metodologice sunt trasate net, prin disocierea naturii fenomenologice de „natura înţeleasă ca produs generic al creaţiei”, studiul concentrându-se firesc asupra aspectului simbolic, alegoric al elementelor naturale. Se vizitează, astfel, o imensă tradiție, cu două orientări majore: pe de o parte, cea a epicii latine (Vergiliu, Horaţiu, Lucan, Ovidiu), pe de alta, cea biblică, specifică epocii medievale. De fiecare dată se subliniază, prin atente comentarii de text, unicitatea lui Dante. Toate sursele sunt consultate în versiunea originară, trimiterile sunt abundente și deloc forțate. În plus, ca o trăsătură care îl particularizează, <span class="CharOverride-2">C.</span> reușește şi aici să combine optim erudiția academică și stilul ludic, ironic, ceea ce face ca universul lui Dante să devină chiar agreabil și pentru cititorul neinițiat în istoria din spatele alegoriei. Cartea reprezintă o contribuție a italienisticii românești la bibliografia dantescă. În ultimii ani <span class="CharOverride-2">C</span>. semnează numeroase studii și cronici cu amplă deschidere interdisciplinară, scrise cu același har. Este și un productiv și inspirat traducător din italiană și spaniolă, printre cărțile transpuse numărându-se scrieri de Umberto Eco, Alessandro Baricco, Arturo Pérez-Reverte, Carlos Ruiz Zafón, Mario Vargas Llosa. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Suavul suspin</span>, Iași, 2004; <span class="CharOverride-1">Natura în „Divina Comedie”</span>, Iași, 2005. <span class="CharOverride-2">Traduceri: </span><span class="CharOverride-1">Omul medieval</span>, coordonator Jacques Le Goff, Iaşi, 1999; <span class="CharOverride-1">Omul Renaşterii</span>, coordonator Eugenio Garin, Iaşi, 2000; <span class="CharOverride-1">Omul baroc</span>, coordonator Rosario Villari,<span class="CharOverride-1"> </span>Iaşi, 2000; <span class="CharOverride-1">Omul roman</span>, coordonator Andrea Giardina, Iaşi, 2001; Umberto Eco, <span class="CharOverride-1">În căutarea limbii perfecte în cultura europeană</span>, Iaşi, 2002; Franco Cardini, <span class="CharOverride-1">Europa şi Islamul. Istoria unei neînţelegeri</span>, Iaşi, 2002; Gustavo Adolfo Bécquer, <span class="CharOverride-1">Legende</span>, pref. trad., Iași, 2003; Paolo Rossi, <span class="CharOverride-1">Naşterea ştiinţei moderne în Europa</span>, Iaşi, 2004; Arturo Pérez-Reverte, <span class="CharOverride-1">Regina Sudului</span>, Iaşi, 2004; Umberto Eco, Eugenio Carmi, <span class="CharOverride-1">Trei povestiri</span>, Iaşi, 2005; Carlos Ruiz Zafón, <span class="CharOverride-1">Umbra vântului</span>, Iaşi, 2005, <span class="CharOverride-1">Jocul îngerului</span>, Iaşi, 2009; Fernando Savater, <span class="CharOverride-1">Marele Labirint</span>, Chişinău, 2006; Alessandro Baricco, <span class="CharOverride-1">Castele de furie</span>, Bucureşti, 2007,<span class="CharOverride-1"> Barbarii</span>, Bucureşti, 2009; Julius Evola, <span class="CharOverride-1">Misterul Graalului</span>, Bucureşti, 2008; Mario Vargas Llosa, <span class="CharOverride-1">Băieţii şi alte povestiri</span>, Bucureşti, 2009.</p>
			<p class="Heuristica___m_RPR"><span class="CharOverride-2">Repere bibliografice:</span> Doris Mironescu, <span class="CharOverride-1">„Suavul suspin”</span>, TP, 2005, 5; Dan Mănucă, <span class="CharOverride-1">„Hijo de sus palabras”</span>, CL,<span class="CharOverride-1"> </span>2005, 11; Bogdan Creţu, <span class="CharOverride-1">Arpegii critice</span>, Iaşi, 2005, <span class="CharOverride-1">159–165</span>; Antonio Patraş, <span class="CharOverride-1">Fragmentarium</span>, Iaşi, 2006, <span class="CharOverride-1">69–82</span>; Eugenia Serafini, <span class="CharOverride-1">„Natura în «Divina Comedie»”</span>, „Folium” (Roma), 2008, 1; Laszlo Alexandru, <span class="CharOverride-1">„Natura în «Divina Comedie»”</span>, TR, 2009, 160. &#9;<span class="Semnatura">B.C.</span></p>
			<p class="Heuristica-PRIMUL"><span class="titlu-12">COJOCARU, Mircea </span>(21.VII.1938, Cernăuţi – 31.V.1995, Detroit, SUA), prozator. Este al şaselea din cei şapte copii ai Domnicăi (n. Solcan) şi ai lui Pantelimon Cojocaru, pastor neoprotestant. A absolvit liceul la Bucureşti (1959), după care a practicat, ca liber profesionist, meseriile de mecanic auto, laborant, fotograf. A debutat cu proză în „Cronica” (1967). Prima lui carte, romanul <span class="CharOverride-1">Minciuna</span> (1969), a fost bine primită de critică. Următoarea, <span class="CharOverride-1">Ramayana. Roman zadarnic</span> (1970), de fapt o amplă nuvelă, a fost ignorată de comentatori. Romanul <span class="CharOverride-1">Înapoi la Savina</span> (1975) continuă <span class="CharOverride-1">Minciuna</span>, ambele fiind contopite şi dezvoltate, cu o nouă distribuire a materiei narative, în <span class="CharOverride-1">Risipa</span> (1979).</p>
			<p class="Heuristica-BASE"><span class="CharOverride-1">Minciuna</span>, cel dintâi roman al lui <span class="CharOverride-2">C.</span>, supune unor laborioase investigaţii – prin urmărirea unui caz – psihologia automistificării. Adolescent devorat de complexe dostoievskiene, Arhip e un suflet care nesuportând existenţa reală, inapt să se integreze social, adoptă „minciuna” ca mod al izolării de lume. Se instalează în ficţiune ca într-o altă realitate, asupra căreia exercită puteri demiurgice în sens invers, demonic. Îşi creează stări de beatitudine, comiţând, în imaginaţie, răul. Cultivă sordidul, profanează suavul. Practică sadismul cu efecte masochiste. Sfidează frumosul şi etalează programatic urâtul. Stilistic, această opţiune se exprimă în cruzimea relatării. Apar metamorfozări lugubre, precum transformarea unei femei în cal. Amoral din principiu, personajul străbate fără participare afectivă experienţe sexuale deocheate: cu o prostituată, cu o epileptică. Prima are sfârşit tanatic. Arhip face totul cu o impasibilitate analoagă aceleia a lui Meursault, personajul lui Albert Camus, însă disimulată prin exteriorizări melodramatice, suspecte. Pe de altă parte, <span class="CharOverride-1">Minciuna</span> se deosebeşte de <span class="CharOverride-1">Străinul</span> lui Camus prin aceea că, în loc de întrebuinţarea tehnicii narative comportamentiste, alternează introspecţia cu fracturări ale discursului, cu abrevieri, în genere cu procedări prin care sunt introduse echivocul, enigma, confuzia, misterul. Intimidat până la traumatizare de mediul înconjurător, în care se implică totuşi erotic, insul îşi inventează o lume interioară în care poate da curs nestăvilit unei vocaţii a cruzimii şi perversităţii, poate imaginară, poate reală. Hăţişurile de stări sufleteşti se complică prin apariţia, la un moment dat, a sentimentului de impostură, de „minciună”, şi a unei anxietăţi obscure, ce aminteşte de Franz Kafka. Indistincţia între situaţiile reale şi cele onirice, întreţinută în <span class="CharOverride-1">Minciuna</span> şi în <span class="CharOverride-1">Înapoi</span> <span class="CharOverride-1">la Savina</span>, se accentuează în <span class="CharOverride-1">Ramayana</span>, roman totalmente oniric, definit în subtitlu prin calificativul „zadarnic”. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Minciuna</span>, Bucureşti, 1969; <span class="CharOverride-1">Ramayana</span>. <span class="CharOverride-1">Roman zadarnic</span>, Bucureşti, 1970; <span class="CharOverride-1">Înapoi la Savina</span>, Bucureşti, 1975; <span class="CharOverride-1">Risipa</span>, Bucureşti, 1979; ed. 2, Bucureşti, 1998.</p>
			<p class="Heuristica___m_RPR"><span class="CharOverride-2">Repere bibliografice:</span> Nicolae Manolescu, <span class="CharOverride-1">„Minciuna”</span>, CNT, 1969, 46; Gabriela Omăt,<span class="CharOverride-1"> Formele creatoare ale romanului tânăr</span>, RL, 1970, 23; Ilie Constantin, <span class="CharOverride-1">Jocul realului cu imaginarul</span>,<span class="CharOverride-1"> </span>„Scânteia tineretului”, 1970, 6453; Damian, <span class="CharOverride-1">Intrarea</span>,<span class="CharOverride-1"> 107–111</span>; Dimisianu,<span class="CharOverride-1"> Prozatori</span>,<span class="CharOverride-1"> 178–183</span>;<span class="CharOverride-1"> </span>Ion Marcoş, <span class="CharOverride-1">În absenţa epicului</span>, TR, 1975, 50; Valeriu Cristea, <span class="CharOverride-1">Influenţă şi originalitate</span>, RL, 1976, 4; Ioan Groşan, <span class="CharOverride-1">„Înapoi la Savina”</span>, ECH, 1976, 3; Mircea Constantinescu, <span class="CharOverride-1">Qui pro quo derizoriu</span>,<span class="CharOverride-1"> </span>VR, 1976, 7; Iorgulescu, <span class="CharOverride-1">Scriitori</span>, <span class="CharOverride-1">190–191</span>; Horia Pop, <span class="CharOverride-1">Ambiguitatea imaginarului</span>, ST, 1980, 9; Gorcea, <span class="CharOverride-1">Structură</span>, <span class="CharOverride-1">125–126</span>,<span class="CharOverride-1"> 187–188</span>,<span class="CharOverride-1"> 194–200</span>; <span class="CharOverride-1">Dicţ. scriit. rom</span>., I, <span class="CharOverride-1">624–625</span>; Ulici, <span class="CharOverride-1">Lit. rom.</span>,<span class="CharOverride-1"> </span>I, <span class="CharOverride-1">388–390</span>; Marian Victor Buciu, <span class="CharOverride-1">„Minciuna”</span>, CNT, 1996, 32; <span class="CharOverride-1">Dicţ. analitic.</span>, IV, <span class="CharOverride-1">601–603</span>; Popa, <span class="CharOverride-1">Ist. lit</span>., II, <span class="CharOverride-1">787</span>. &#9;<span class="Semnatura">D.Mc. </span></p>
			<div class="_idGenObjectLayout-1">
				<div id="_idContainer036">
					<div id="_idContainer034" class="Basic-Text-Frame">
						<p class="Titlu-Nume-H">COJOCARU, Romulus </p>
						<p class="Titlu-mic-DATE">(9.VIII.1934, Punghina, j. Mehedinţi – 31.III.2007, Drobeta-Turnu Severin), poet, prozator. </p>
					</div>
					<div id="_idContainer035" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/Cojocaru_RomuSlus.png" alt="" />
					</div>
				</div>
			</div>
			<p class="Heuristica-PRIMUL">Este fiul Mariei (n. Coandă) şi al lui Aristică Cojocaru, ţărani. A urmat Şcoala Pedagogică din Turnu Severin (1950–1954) şi Facultatea de Drept a Universităţii din Bucureşti (1957–1961), practicând apoi avocatura la Balş, Craiova şi Drobeta-Turnu Severin. A debutat în 1960, în revista „Luceafărul”, cu poezia <span class="CharOverride-1">Recolta. </span>A mai colaborat la „România literară”, „Ramuri”, „Tribuna”, „Orizont”, „Cronica”, „Convorbiri literare”; a fondat, în anul 2000, revista literară mehedinţeană „Caligraf”. I s-au acordat Premiul Asociaţiei Scriitorilor din Craiova (1977, 1981, 1995, 2001), Premiul Uniunii Scriitorilor (1984).</p>
			<p class="Heuristica-BASE">Înscriindu-se într-o lirică de tip confesiv, versurile lui <span class="CharOverride-2">C. </span>traduc concretul lumii în termenii unei realităţi magice, guvernată de legea simpatiei universale, prin intermediul căreia poetului îi este deschisă calea către „sufletul” obiectelor, al anotimpurilor şi al aştrilor. În placheta de debut, <span class="CharOverride-1">Punct căzut </span>(1969), totul apare traversat şi susţinut de o stare de permanentă tensiune lirică, ce umple spaţiul şi se răsfrânge ca durere difuză, „arsură sub coaste” sau tristeţe adâncă, inexplicabilă. Inventivitatea autorului se manifestă mai cu seamă în prelucrările după folclor, unde balada şi blestemul sunt distilate până la a deveni incantaţii lirice pure: „Bată-ne ploile şi ardă-ne rugul./ Aducerile aminte să-şi are plugul./ Facă-se cerul tămâie, azurul sineală/ Şi inima îndoială”. Volumul <span class="CharOverride-1">Vorbele vântului</span> (1981) creionează peisaje dominate de arbori, ape, pietre şi păsări, a căror contemplare devine sursa unui vitalism molipsitor, a unei bucurii de a trăi născute din conştiinţa identităţii originare dintre om şi natură. Expresia lirică a sentimentului de comuniune este amestecul imaginarului cu realul, în care regnurile şi categoriile existenţiale trec una în alta în virtutea unor înrudiri secrete, percepute de ochiul atent al poetului: „Copacii sunt gata să jure că sunt/ Fiu de cal, piatra că sunt fiu/ De copac, caii jură că muma/ Mi-e apa şi tatăl un ţărm”. Ca prozator, <span class="CharOverride-2">C.</span><span class="CharOverride-3"> </span>aduce în prim-plan spaţiul tradiţional al satului oltenesc, în care, în descendenţa lui Marin Sorescu, întâmplările sunt puse în scenă de un regizor preocupat îndeosebi de autenticitatea limbajului. Pitorească şi plină de vervă, limba este aceea care dă naştere evenimentului, acesta schimbându-şi desfăşurarea, conform viziunii moderniste, în funcţie de perspectiva personajului care vorbeşte. În romanul <span class="CharOverride-1">Ristea împărat</span> (1984) focalizarea unghiurilor narative are drept catalizator moartea lui Ristea, preşedintele unui CAP de prin părţile Severinului, a cărui personalitate provoacă flashback-uri ale diverselor personaje care participă la înmormântarea sa. Perioada evocată este aceea a colectivizării forţate din anii ’50, în care evenimentele ce încheagă sau dezbină comunitatea (conflictul dintre Ristea şi Marin zis „Daravelă”, declanşat de refuzul acestuia din urmă de a-şi da boii la colectiv, nunta ratată a copilului lui Ristea) sunt punctate de locurile comune ale ideologiei oficiale comuniste: superioritatea agriculturii colectivizate, intervenţiile luminate ale secretarului de partid sau solidaritatea marxistă a ţăranilor şi muncitorilor în lupta de clasă. <span class="CharOverride-1">Împăraţii </span>(1985), <span class="CharOverride-1">Nunta </span>(1986) şi <span class="CharOverride-1">Întoarcerea </span>(1987) reiau, în maniera <span class="CharOverride-1">Moromeţilor</span>,<span class="CharOverride-1"> </span>destinul „exemplar” al lui Ristea şi al lumii pe care o reprezintă, de data aceasta autorul concentrându-şi interesul asupra perioadei celui de-al Doilea Război Mondial şi a celei imediat următoare, marcată de începuturile colectivizării. <span class="CharOverride-1">Împăraţii </span>propune o proză mai matură, în care limbajul oltenesc frust, de o prospeţime şi autenticitate stilistică remarcabile, construieşte din câteva replici personaje precum Capmare, ţăranul care s-a întors mutilat de la Cotul Donului, Ghimpău, poliţaiul satului, şi, bineînţeles, Ristea, devenit aici din primar preşedinte de „ceape”.<span class="CharOverride-1"> Bastardul</span> (2002) este un roman pentru şi despre tineret, punând în dezbatere destinul dramatic al unui adolescent crescut la casa de copii. Anul 2002 este extrem de prolific pentru <span class="CharOverride-2">C.</span> <span class="CharOverride-1">1907</span> e un poem rapsodic, după model arghezian, <span class="CharOverride-1">Elena</span> stă sub zodia bacoviană („Acum o altă toamnă se târăşte pe brânci,/ O altă durere să-şi sape mormânt”), ca şi volumul <span class="CharOverride-1">Din dragoste</span> („Nu pot să gândesc la altceva în afară de/ Faptul că e toamnă, că mă simt spânzurat de gâtul toamnei”); nevroze de toamnă obsedante apar şi în <span class="CharOverride-1">Nimicuri</span>; de asemenea, suferinţa fizică şi sufletească e sentimentul dominant în <span class="CharOverride-1">Singur</span>, <span class="CharOverride-2">C.</span> dovedindu-se a fi, cum afirmă Constantin Cubleşan, „un poet al stărilor afective, al trăirilor existenţiale cu o intensitate capabilă a scurtcircuita idei şi sentimente într-o comunicare de sine vibrantă, năvalnică, dar mereu copleşită de imagini, de viziuni”.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Punct căzut</span>,<span class="CharOverride-1"> </span>Bucureşti, 1969; <span class="CharOverride-1">Apărătorul se apără</span>,<span class="CharOverride-1"> </span>Cluj-Napoca, 1974; <span class="CharOverride-1">Poeme, </span>Bucureşti, 1975; <span class="CharOverride-1">Flori de mac</span>,<span class="CharOverride-1"> </span>Craiova, 1977; <span class="CharOverride-1">Apărătorul în derută</span>, Timişoara, 1979; <span class="CharOverride-1">Clar de pământ</span>, Bucureşti, 1979; <span class="CharOverride-1">Apărătorul acuză</span>, Craiova, 1981; <span class="CharOverride-1">Vorbele vântului</span>, Bucureşti, 1981; <span class="CharOverride-1">Stihuri</span>,<span class="CharOverride-1"> </span>Bucureşti, 1982; <span class="CharOverride-1">Ristea împărat</span>, Craiova, 1984; <span class="CharOverride-1">Împăraţii</span>, Bucureşti, 1985; <span class="CharOverride-1">Nunta</span>, Bucureşti, 1986; <span class="CharOverride-1">Întoarcerea</span>, Craiova, 1987;<span class="CharOverride-1"> Poveste de dragoste,</span> Bucureşti, 1988; <span class="CharOverride-1">Părinţii</span>, Bucureşti, 1989; <span class="CharOverride-1">Apărătorul şi zeiţa</span>, Craiova, 1992; <span class="CharOverride-1">Femeia, precum un şarpe</span>, Craiova, 1992; <span class="CharOverride-1">Noaptea lupilor</span>, Bucureşti, 1993; <span class="CharOverride-1">Pasărea albă</span>, Timişoara, 1997; <span class="CharOverride-1">Cuibul de rândunică</span>, Bucureşti, 1998; <span class="CharOverride-1">Duminica mirilor</span>, Timişoara, 1999; <span class="CharOverride-1">Gura lumii</span>, I–IV, Drobeta-Turnu Severin, 2000; <span class="CharOverride-1">Dans</span>,<span class="CharOverride-1"> </span>Drobeta-Turnu Severin, 2001; <span class="CharOverride-1">Poeme</span>,<span class="CharOverride-1"> </span>Drobeta-Turnu Severin, 2001; <span class="CharOverride-1">Truisme</span>,<span class="CharOverride-1"> </span>Drobeta-Turnu Severin, 2001; <span class="CharOverride-1">Telurice</span>, Craiova, 2001; <span class="CharOverride-1">Vetuste</span>,<span class="CharOverride-1"> </span>Drobeta-Turnu Severin, 2001; <span class="CharOverride-1">Bastardul</span>, Drobeta-Turnu Severin, 2002; <span class="CharOverride-1">Cadran</span>, Drobeta-Turnu Severin, 2002; <span class="CharOverride-1">Din dragoste</span>, Drobeta-Turnu Severin, 2002; <span class="CharOverride-1">Elena</span>, Drobeta-Turnu Severin, 2002; <span class="CharOverride-1">Neodihnă</span>, Drobeta-Turnu Severin, 2002; <span class="CharOverride-1">Nimicuri</span>,<span class="CharOverride-1"> </span>Drobeta-Turnu Severin, 2002; <span class="CharOverride-1">Poezii</span>, Drobeta-Turnu Severin, 2002; <span class="CharOverride-1">Prin lacrimi</span>,<span class="CharOverride-1"> </span>Drobeta-Turnu Severin, 2002; <span class="CharOverride-1">Răstimp, </span>Drobeta-Turnu Severin, 2002; <span class="CharOverride-1">Singur</span>, Drobeta-Turnu Severin, 2002; <span class="CharOverride-1">1907</span>, Drobeta-Turnu Severin, 2002; <span class="CharOverride-1">Fobie</span>, Drobeta-Turnu Severin, 2003.</p>
			<p class="Heuristica___m_RPR"><span class="CharOverride-2">Repere bibliografice: </span>Laurenţiu Ulici, <span class="CharOverride-1">„Stihuri”</span>,<span class="CharOverride-1"> </span>CNT, 1982, 48; Mircea Iorgulescu,<span class="CharOverride-1"> Olteneşte</span>,<span class="CharOverride-1"> </span>RL, 1985, 19; Ioan Holban, <span class="CharOverride-1">„Împăraţii”</span>, CRC, 1985, 32; Marian Papahagi, <span class="CharOverride-1">Un roman rustic</span>,<span class="CharOverride-1"> </span>TR, 1987, 5; Mircea Iorgulescu, <span class="CharOverride-1">Scriitorul ca personaj</span>,<span class="CharOverride-1"> </span>RL, 1987, 40; Dumitru Micu, <span class="CharOverride-1">„Poveste de dragoste”</span>, RL, 1989, 3; Valentin Taşcu, <span class="CharOverride-1">„Părinţii”</span>, ST, 1989, 9; <span class="CharOverride-1">Dicţ. scriit. rom.</span>, I, <span class="CharOverride-1">625–626</span>; Barbu Cioculescu, <span class="CharOverride-1">Să nu te pui cu Ristea!</span>, LCF, 2001, 7; Constantin Cubleşan, <span class="CharOverride-1">De la tradiţie la postmodernism</span>, Drobeta-Turnu Severin, 2005, <span class="CharOverride-1">28–73</span>. &#9;<span class="Semnatura">L.H.</span></p>
			<p class="Heuristica-PRIMUL"><span class="titlu-12">COLAC, Tudor</span> (10.III.1948, Dumeni–Cernăuţi), folclorist. După studii universitare de filologie şi jurnalism (1965–1970) şi studii muzicale urmate, la seral, la Chişinău (1965–1969), <span class="CharOverride-2">C. </span>este, succesiv, conferenţiar la Universitatea de Stat din Chișinău (1970–1977) în cadrul Catedrei de teorie şi practică a presei, şeful Secţiei de folclor şi etnografie din Ministerul Culturii (din 1980), director în Ministerul Culturii (din 1980), director al Centrului Naţional de Creaţie Populară (1990–1999), conferenţiar la Institutul de Arte din Chişinău, cercetător ştiinţific la Institutul de Literatură şi Folclor al Academiei de Ştiinţe a Republicii Moldova (din 1999). Face parte din colegiul de redacţie al „Revistei de etnologie” din Chişinău, colaborează la „Cultura”, „Literatura și arta”, „Metaliteratură”, anale universitare ș.a. I s-au acordat numeroase distincții, printre care Ordinul de Onoare (2010).</p>
			<p class="Heuristica-BASE">În <span class="CharOverride-1">Hronic de familie</span> (1987) şi în teza de doctorat, <span class="CharOverride-1">Familia – vatră a spiritualităţii româneşti</span>, susținută în 1999 la Cluj-Napoca şi publicată în 2005, <span class="CharOverride-2">C. </span>oferă o imagine de ansamblu a spiritualităţii familiei, pornind de la tradiţia romană şi cea teologică spre cea românească tradiţională. Pe baza bogatelor observaţii directe şi a cercetărilor speciale întreprinse în majoritatea satelor basarabene şi într-un însemnat număr de aşezări româneşti aflate acum în Ucraina, în regiunea Cernăuţi, în cea transcarpatică şi în Odessa, <span class="CharOverride-2">C.</span> produce multe dovezi care certifică rezistența unor tradiţii româneşti în pofida tuturor condițiilor defavorabile. Pornind de la ideea că familia a fost dintotdeauna „modelul generator de cultură şi civilizaţie”, <span class="CharOverride-2">C.</span> propune o perspectivă de abordare complexă, modernă şi suplă, în care observaţiile proprii sunt puse permanent în relaţie cu rezultatele similare ale unor cercetări întreprinse în România şi în alte spaţii. În lucrări precum <span class="CharOverride-1">Sărbătoarea izvoarelor</span> (1986) şi <span class="CharOverride-1">Scena artistului amator</span> (1988) autorul examinează obiceiuri şi sărbători populare.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Sărbătoarea izvoarelor</span>, Chişinău, 1986; <span class="CharOverride-1">Șezătoarea</span>, Chișinău, 1986; <span class="CharOverride-1">Hronic de familie</span>, Chişinău, 1987; <span class="CharOverride-1">Scena artistului amator</span>, Chişinău, 1988; <span class="CharOverride-1">Sorcove de lumină. Consemnări, articole şi studii etnofolclorice</span>,<span class="CharOverride-1"> </span>Chişinău,<span class="CharOverride-1"> </span>2001; <span class="CharOverride-1">Rădăcinile eterne ale folclorului. Rapsodul Nicolae Botgros la 50 de ani</span>, Chişinău, 2003; <span class="CharOverride-1">Eu îmi cânt cântecul meu. Interpretul de folclor Mihai Ciobanu</span>, Chişinău, 2003; <span class="CharOverride-1">Un distins folclorist: Nicolae Băieşu. Biobibliografie</span>, Chişinău, 2004; <span class="CharOverride-1">Familia: valori și dimensiuni culturale</span>, Chișinău, 2005;<span class="CharOverride-1"> Sub semnul cinegeticii: istorie, mitologie, folclor</span>, Chișinău, 2005; <span class="CharOverride-1">Cinegetica. Dicționar explicativ</span>, Chișinău, 2010; <span class="CharOverride-1">La izvorul dorului. Migrația folclorică a satului Onițcani</span>, Chișinău, 2010. <span class="CharOverride-2">Culegeri: </span><span class="CharOverride-1">Sorcove de lumină</span>, Chișinău, 2000; <span class="CharOverride-1">Drag îmi e să fac armata. Din folclorul taberei militare</span>, Bucureşti–Chişinău, 2002; <span class="CharOverride-1">Nistrule, apleacă-ți malul. Folclor poetic din Transnistria</span>,<span class="CharOverride-1"> </span>Chișinău, 2004; <span class="CharOverride-1">La izvorul dorului. Folclor din Onițcani</span>, pref. edit., Chișinău, 2004;<span class="CharOverride-1"> Ținutul Criulenilor. Vetre etnofolclorice</span>, Chișinău, 2005; <span class="CharOverride-1">Folclorul românesc de la est de Nistru, de Bug, din nordul Caucazului</span>, I–II, Chișinău, 2007–2009. </p>
			<p class="Heuristica___m_RPR"><span class="CharOverride-2">Repere bibliografice: </span>[<span class="CharOverride-1">Tudor Colac</span>], VBA, 2003, 3 (grupaj special); Datcu, <span class="CharOverride-1">Dicţ. etnolog.</span>, <span class="CharOverride-1">248–249</span>; Nicolae Băieșu, <span class="CharOverride-1">Tudor Colac – etnolog de vocație</span>, LA, 2008, 10; <span class="CharOverride-1">Dicț. Chișinău</span>, <span class="CharOverride-1">160–161</span>;<span class="CharOverride-1"> </span>Datcu, <span class="CharOverride-1">Pagini</span>, <span class="CharOverride-1">77–80</span>. &#9;<span class="Semnatura">I.D.</span></p>
			<p class="Heuristica_PRIMUL_Semnat"><span class="titlu-12">COLECTORUL LITERAR PENTRU AMBE SEXE</span>, revistă apărută săptămânal la Piatra Neamţ, între 2 ianuarie şi 20 februarie şi între 22 mai şi 5 iunie 1877. Din acest periodic, care îşi propunea să publice romane, nuvele, varietăţi şi anecdote, s-au scos zece numere, redactate şi tipărite cu deosebită îngrijire. Administrator şi redactor era N. Miculescu, publicist informat, cum dovedeşte literatura pe care o traduce. La revistă au colaborat Calistrat Hogaş, Grigore Melidon, S. Miculescu şi N.V. Scurtescu, fiecare dintre ei semnând versuri. În afară de N. Miculescu, autor şi de fabule scrise cu oarecare spirit, mai traduceau I. Dimitriu şi I. Costescu, primul din Ponson du Terrail, iar al doilea din Eugène Sue. Redactorul revistei tălmăceşte din Derjavin, Schiller, precum şi din mai puţin cunoscuţii F. Sirana, E.I. Richter şi G. Richardt, în timp ce S. Miculescu transpunea <span class="CharOverride-1">Marsilieza</span> în versuri avântate. &#9;<span class="Semnatura">R.Z. </span></p>
			<p class="Heuristica_PRIMUL_Semnat"><span class="titlu-12">COLECȚIA „POVESTIRI ȘTIINȚIFICO-FANTASTICE”</span>, publicație apărută la București, bimensual, între 1 octombrie 1955 și aprilie 1974, editată de revista „Știință și tehnică”, totalizând 466 de numere. Redactor, coordonator și animator: Adrian Rogoz. O încercare de continuare s-a produs după 1989 sub titulatura „Anticipația – Colecția «Povestiri științifico-fantastice»” și tot sub patronajul revistei „Știință și tehnică”, pornindu-se, simbolic, de la numărul 467, și ajungându-se până la numărul 578, publicat în 2006. Printre redactorii-șefi s-au numărat Mihai-Dan Pavelescu, Adrian Bănuță și Aurel Cărășel. La sfârșitul lui 2012 Editura Nemira a reluat publicația sub titlul „Colecția de povestiri științifico-fantastice (CPSF) Anticipația”, redactor-șef fiind Ana Antonescu. De-a lungul timpului au apărut, adesea întinse pe mai multe numere, principalele scrieri ale SF-ului românesc din anii ’50–’60, publicația<span class="CharOverride-2"> – </span>adevărată matrice formatoare<span class="CharOverride-2"> </span>pentru versiunea autohtonă a genului – jucând simultan rolul de declanșator, laborator, cenaclu. Evoluția ei a coincis cu maturizarea treptată a literaturii științifico-fantastice din România, marcând progresul de la naivitățile ultraideologizate ale începutului către lucrări relativ profesionalizate (deși presiunea ideologicului nu a reușit să atingă cote insignifiante). În primele două numere a fost publicată nuvela <span class="CharOverride-1">Meteoritul de aur</span> de Octavian Sava, ulterior apărând lucrări de Adrian Rogoz, Mihail Sadoveanu (<span class="CharOverride-1">Cuibul invaziilor</span>), Max Solomon și I.M. Ștefan (<span class="CharOverride-1">Sahariana</span>), Victor Eftimiu (<span class="CharOverride-1">Pe urmele zimbrului</span>), Sergiu Fărcășan (<span class="CharOverride-1">O iubire din anul 41042</span>), Ion Marin Sadoveanu (<span class="CharOverride-1">Sistemul celor 24 de sori</span>), Camil Baciu (<span class="CharOverride-1">Experiența „Colombina”</span>), Romulus Bărbulescu și George Anania (<span class="CharOverride-1">Constelația din ape</span>), Ion Mînzatu și Gheorghe Săsărman (<span class="CharOverride-1">Catastrofa mezonică</span>), Vladimir Colin (<span class="CharOverride-1">Cetatea morților</span>), Alexandru Andrițoiu (<span class="CharOverride-1">Elixirul tinereții</span>) etc. La nivel de traduceri, ponderea textelor din lagărul sovietic permite doar sporadic strecurarea unor autori francezi și anglo-saxoni; Philip K. Dick (<span class="CharOverride-1">Foster, ești mort!</span>) și Robert A. Heinlein (<span class="CharOverride-1">Veghe î</span><span class="CharOverride-1">ndelungată</span>) intraseră în atenție de altfel încă din numărul 82. Revista a făcut loc și unor articole de critică aplicată sau teoretică. <span class="CharOverride-1">&#9;</span><span class="Semnatura">M.I.</span></p>
			<p class="Heuristica-PRIMUL"><span class="titlu-12">COLESNIC, Iurie</span> (12.VIII.1955, Dereneu–Ungheni), poet, istoric literar. Este fiul Liubei Colesnic (n. Scurtu) şi al lui Vsevolod Colesnic, învăţători. A urmat Facultatea de Mecanică la Universitatea Tehnică din Chişinău (1973–1978). Învăţător, referent la o societate, profesor de tehnologie, corector şi redactor la „Scânteia leninistă”, în 1987 devine redactor-şef, apoi director artistic la Studioul Animafilm, din 1991 director al Centrului Naţional de Studii Literare şi Muzeografie „Mihail Kogălniceanu”, din 1995 director al Editurii Museum, din 1997 director al Complexului Muzeistic al Chişinăului. Concomitent, conduce alte câteva edituri şi este redactor-şef la mai multe reviste. În 2009 este ales deputat în Parlamentul Republicii Moldova. Începând din anii ’90, participă, uneori în calitate de coordonator, la elaborarea a numeroase lucrări colective cu caracter enciclopedic, dedicate în special literaturii, culturii. A fost distins cu Premiul Uniunii Scriitorilor din Republica Moldova (1993, 1997, 2000, 2005), Premiul Salonului Naţional de Carte, Iași (1997) și Chișinău (1998, 2002).</p>
			<p class="Heuristica-BASE"><span class="CharOverride-2">C.</span> a debutat în 1977 la revista „Nistru”, iar editorial cu o carte pentru copii, <span class="CharOverride-1">Puiul îndrăzneţ</span> (1980), revenind în timp şi cu alte pagini dedicate celor mici – <span class="CharOverride-1">Ţara cu luceferi </span>(1986), <span class="CharOverride-1">Învăţ să zbor</span> (1992) ş.a. Prin plachetele <span class="CharOverride-1">Arheologii interioare</span> (1991), <span class="CharOverride-1">Spirala lui Arhimede</span> (1994) ş.a., s-a afirmat ca poet care mizează pe elementul surpriză al finalului, pe miniaturalul senzorial sugestiv. Este şi un cercetător migălos, aplecat asupra arhivelor neexplorate încă, asupra fenomenului literar şi, mai larg, cultural basarabean interbelic. În eseurile din <span class="CharOverride-1">Doina dorurilor noastre</span> (1990) realizează un „itinerar-memorial liric” în viaţa şi activitatea poetului Alexie Mateevici, propunând o contribuţie documentară importantă. Personalităţi marcante ale culturii basarabene sunt prezentate în <span class="CharOverride-1">Basarabia necunoscută</span> (I–IX, 1993–2012), o lucrare de anvergură unică în felul ei, care a fost apreciată şi premiată nu numai pentru volumul de muncă inclus, ci mai cu seamă pentru importanţa rezultatelor ivite din cercetările complexe ale autorului ei. <span class="CharOverride-2">C.</span> apelează preponderent la portret şi la schiţa bibliografică, punând în valoare manuscrise documente şi cărţi ale scriitorilor, compozitorilor, feţelor bisericeşti, la care se referă – Leon Donici-Dobronravov, Pan Halippa, Alexandru Cristea, Mihail Berezovschi, Gavriil Bănulescu-Bodoni ş.a. Complementar, mai scrie, cu aceeaşi dăruire de istoriograf şi istoric literar, monografii despre C. Stere, Pan Halippa ş.a., se ocupă de scriitorii de la „Viaţa Basarabiei”, evocă etape din destinul oraşului Chişinău şi al oamenilor lui, îngrijeşte ediţii din N. Iorga, Leon Donici, Dumitru Moruzi, Pan Halippa, Gh. Bezviconi ş.a.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Puiul îndrăzneţ</span>, Chişinău, 1980; <span class="CharOverride-1">Ţara cu luceferi</span>, Chişinău, 1986; <span class="CharOverride-1">Arta memoriei</span>, Chişinău, 1987; <span class="CharOverride-1">Doina dorurilor noastre. Itinerar- memorial liric</span>, Chişinău, 1990; ed. 2, Chişinău, 2007; <span class="CharOverride-1">Arheologii interioare</span>, Chişinău, 1991; <span class="CharOverride-1">Învăţ să zbor</span>, Chişinău, 1992; <span class="CharOverride-1">Basarabia necunoscută</span>, I–IX, Chişinău, 1993–2012; <span class="CharOverride-1">Spirala lui Arhimede</span>, Chişinău, 1994; <span class="CharOverride-1">Necazul ariciului</span>, Chişinău, 1996; <span class="CharOverride-1">Sfatul Ţării</span>, Chişinău, 1998; <span class="CharOverride-1">Constantin Stere, profetul nemuririi noastre</span>, Chişinău, 2005; <span class="CharOverride-1">Pantelimon Halippa, apostolul Unirii</span>,<span class="CharOverride-1"> </span>Chişinău<span class="CharOverride-1">, </span>2006; <span class="CharOverride-1">Enigma Petre Draganov</span>, Chişinău, 2006; <span class="CharOverride-1">Note din Arca lui Noe</span>, Chişinău, 2006; <span class="CharOverride-1">Pământenia basarabeană de la Dorpat</span>, <span class="CharOverride-1">prima organizaţie naţională</span>, Chişinău, 2008; <span class="CharOverride-1">O călăuză veşnică a ţărănimii – Moş Ion Codreanu</span>, Chişinău, 2009; <span class="CharOverride-1">Chişinăul din amintire</span>,<span class="CharOverride-1"> </span>pref. Lidia Kulikovski, Chişinău, 2011; <span class="CharOverride-1">Timp şi istorie. Autori de la „Viaţa Basarabiei”</span>, pref. Lidia Kulikov&#173;ski, Chişinău, 2011; <span class="CharOverride-1">Chişinăul şi chişinăuenii</span>,<span class="CharOverride-1"> </span>pref. Lidia Kuli&#173;kovski, Chişinău, 2012.</p>
			<p class="Heuristica___m_RPR"><span class="CharOverride-2">Repere bibliografice:</span> Ion Ciocanu, <span class="CharOverride-1">Dincolo de literă</span>, LA, 1992, 1 octombrie; Eugen Lungu, <span class="CharOverride-1">Mandat pentru ieşirea din anonimat</span>, LA, 1994, 6 ianuarie; Ion Ciocanu, <span class="CharOverride-1">Dovadă a românităţii noastre</span>, LA, 1994, 14 iulie; Vasile Ţepordei, <span class="CharOverride-1">„Basarabia necunoscută”</span>,<span class="CharOverride-1"> </span>LA, 1995, 27; Cimpoi, <span class="CharOverride-1">Ist. lit. Basarabia</span>, <span class="CharOverride-1">255</span>; [<span class="CharOverride-1">Iurie Colesnic</span>], LA, 2005, 18 august (grupaj special); Ion Ciocanu, <span class="CharOverride-1">Salahorind…</span>, Chişinău, 2008, <span class="CharOverride-1">199–201</span>; <span class="CharOverride-1">Dicţ. Chişinău</span>, <span class="CharOverride-1">161–163</span>; Vitalie Răileanu, <span class="CharOverride-1">Totul la prezent</span>,<span class="CharOverride-1"> </span>Chişinău, 2010, <span class="CharOverride-1">28–32</span>. &#9;<span class="Semnatura">I.C.</span></p>
			<p class="Heuristica-PRIMUL"><span class="titlu-12">COLIN, Vladimir</span> (1.V.1921, Bucureşti – 6.XII.1991, Bucureşti), prozator, traducător. Este fiul Ellei (n. Pauker) şi al lui Lazăr Colin, funcţionar. <span class="CharOverride-2">C.</span> (al cărui nume la naştere era Jean), învaţă la Liceul „Cantemir Vodă” din Bucureşti, absolvit în 1944, urmând apoi un an la Facultatea de Litere şi Filosofie a Universităţii bucureştene. În 1943 se căsătorește cu Nina Cassian, de care se va despărți în 1948. Va fi activist al CC al UTC şi redactor la Editura CC a UTC (1945–1946), redactor la Radio (1946–1947), la „Revista literară” (1947), secretar general de redacţie la „Flacăra” (1948–1950), redactor din 1958, iar din 1970 secretar general de redacţie la „Viaţa românească”. Debutează cu poemul <span class="CharOverride-1">Manifest</span> în ziarul „Victoria”, în 1944 (semnând Ştefan Colin), iar prima carte, <span class="CharOverride-1">27 poeme</span>, îi apare în 1947. După o activitate nerelevantă ca poet şi autor de proze realist-socialiste, devine unul dintre cei mai importanți reprezentanţi ai basmului cult şi pionier al prozei science-fiction și <span class="CharOverride-1">fantasy</span>,<span class="CharOverride-1"> </span>recunoscut ca unul dintre întemeietorii genului în literatura română. Primeşte numeroase premii literare şi recunoaşteri internaţionale: Premiul de Stat (1953), Premiul Asociaţiei Scriitorilor din Bucureşti pentru volumul <span class="CharOverride-1">Capcanele timpului</span> (1972) şi pentru romanul <span class="CharOverride-1">Babel</span> (1978), trei premii EUROCON, conferite de Societatea Europeană de Science-Fiction, Medalia de Aur la Poznan (Polonia, 1976), Premiul Europa pentru cel mai bun roman la Stresa (Italia), pentru <span class="CharOverride-1">Babel</span>, Marele Premiu la San Marino pentru întreaga operă (1989), Premiul Provincia di Trento, acordat de Universitatea din Padova (Italia), pentru creaţia în domeniul basmului (1980) ş.a.</p>
			<p class="Heuristica-BASE">Doi scriitori, aproape fără legătură unul cu celălalt, s-au succedat în biografia lui <span class="CharOverride-2">C.</span> Dintre ei, activistul cultural, poet şi prozator, care scria conform imperativelor anilor ’48–’5o din secolul trecut este astăzi uitat. La începutul deceniului al şaselea are loc o cotitură esenţială în viaţa scriitorului: contactul cu basmul de pe toate meridianele, popular şi cult. I se revelă astfel un spaţiu al exercitării libere a imaginaţiei şi posibilitatea de a descoperi funcţionarea perenă a structurilor arhetipale. Nu va mai părăsi tărâmul imaginaţiei şi va profita din plin de libertăţile genului fantastic pentru a scrie o operă de moralist sceptic şi ironic, deghizat în inventator de motive şi de lumi ştiinţific utopice. Specialiştii SF au calificat prozele lui <span class="CharOverride-2">C.</span> drept <span class="CharOverride-1">science fantasy</span>, ceea ce s-ar putea traduce drept „fantezie desfăşurată sub pretext ştiinţific”. El a ilustrat genul atât în proza scurtă, cât şi în roman. Foarte adesea însă imaginile aparţin mai curând suprarealismului, eliberează pulsiuni subconştiente refulate şi folosesc legile de constituire a visului – simbolizare, condensare, deplasare – pentru a construi alegorii, fabule ale condiţiei umane. În <span class="CharOverride-1">Imposibila oază</span> (1984), de exemplu, cineva care e luat drept Tiberiu, dar care se numeşte Ilarion (nume utilizat în mai multe povestiri: e cel ilar, cel care produce ilaritate şi care tratează lumea ca pe o ilară iluzie), nimereşte într-un castel-ospiciu, unde e primit cu o indiferentă politeţe, de persoane care fac gesturi inexplicabile de la început până la sfârşit (i se aruncă în faţă cu fulgi, asistă la un mic dejun), ceea ce îi prilejuieşte anamneza unor scene din adolescenţă, acelea reale: reacţia unei sărmane profesoare de franceză când o anunţă că deocamdată nu îi poate plăti lecţiile. Personajul rătăceşte printr-un labirint („Sunt propriul meu Minotaur”), unde se va lovi de o sârmă electrică şi va muri, probabil scufundat în pământ. Ultima oază este numai un purgatoriu. Motivele fundamentale ale literaturii ştiinţifico-fantastice fiind identice cu ale textelor mitic-arhetipale, prozatorul scrie despre ieşirea din spaţiul perceptibil şi din timpul istoric, despre corespondenţa cu spaţiul-timp al prototipurilor, despre pluralitatea universurilor, despre conştiinţa de sine a celui ce îşi descoperă structura arhetipală, replasând teme şi situaţii mitic-mistice în decor SF şi descriind plasarea în lume a unui personaj al scriitorului în funcţie de situaţiile descrise în listele anistorice. Într-o vreme când numele lui Mircea Eliade era sub interdicţie, când proza lui V. Voiculescu era menită unei circulaţii restrânse, <span class="CharOverride-2">C.</span> a dominat un sector al literaturii cu tradiţie în proza autohtonă, adaptându-l la cerinţele tehnicii moderne, <span class="CharOverride-1">Dinţii lui Cronos</span> (1975), bunăoară, fiind un volum de referinţă. Personajul este un arhetip, adesea purtând şi un nume simbolic: Ulise călătorul – ce se reîntoarce din Ithaca la Troia, alchimistul Tristan – ce se volatilizează din faţa oamenilor regelui veniţi să-i ceară aurul produs, vrăjitoarea Mela, „cea neagră” – care naşte lumile pieritoare prin puterea gândului, iar el, personajul, evoluează în situaţii ce dobândesc caractere arhetipale. Capacitatea scriitorului de a inventa astfel de situaţii pare inepuizabilă, pornind de la cele cu trăsături de fabulă (un copil priveşte atent la musafirii părinţilor săi şi descoperă ceea ce ştia, anume că orice căsătorie e o unitate de contrarii, aşa că bărbatul venit în vizită e un vulpoi însurat cu o găină, aşa cum tatăl lui e un lup însurat cu o oaie; nu e nici o mirare că pe fondul unei foarte banale conversaţii mondene vulpoiul se repede şi soarbe oul pe care găina tocmai l-a depus pe fotoliu) şi mergând până la caleidoscopica, ameţitoarea rotire a unor lumi virtuale, fiecare alcătuită după altă lege. Himera lui personală este „omul multiplu”, vieţuind în spaţii nu cu trei, ci cu mai multe dimensiuni, în afara timpului. A te sustrage „dinţilor lui Cronos” evadând în arhetip reprezintă impulsul originar din care se nasc lumile multiple ale lui <span class="CharOverride-2">C.</span> De aceea, actul magic (nenumit astfel, dar descris în efectele lui) este pivotul în jurul căruia se rotesc conflictele. Magicianul, vrăjitorul, dar mai ales vrăjitoarea (feminismul în toate ipostazele lui, de la inocenţă la adânca iniţiere, este întotdeauna legat de fascinanta, seducătoarea magie) sunt personaje în decoruri proiectate în viitor şi în posibil, ceea ce le asigură atemporalitatea. Complementar, <span class="CharOverride-2">C.</span> a tradus şi a îngrijit o antologie a anticipaţiei franceze contemporane,<span class="CharOverride-1"> Un pic de neant </span>(1970), și o antologie în limba franceză a SF-ului românesc, <span class="CharOverride-1">Les Meilleurs histoires de science-fiction roumaine </span>(1975). De asemenea, a tradus din Jules Verne, André Gide, Gérard Klein ș.a.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">27 poeme</span>, Bucureşti, 1947; <span class="CharOverride-1">Flăcări între cer şi apă</span>, Bucureşti, 1950; <span class="CharOverride-1">Pânzele vremii</span>, Bucureşti, 1951; <span class="CharOverride-1">Cormoranul pleacă pe mare</span>, Bucureşti, 1951; <span class="CharOverride-1">În spatele frontului</span>, Bucureşti, 1951; <span class="CharOverride-1">Soarele răsare în Deltă</span>, Bucureşti, 1951; <span class="CharOverride-1">Basme</span>, Bucureşti, 1953; ed. 5, Bucureşti, 1979; <span class="CharOverride-1">Nemaipomenita bătălie dintre Papură-Împărat şi Pintilie</span>, Bucureşti, 1953; <span class="CharOverride-1">Toroiman</span>, Bucureşti, 1954; <span class="CharOverride-1">Problemele şi drumurile basmului cult</span>, Bucureşti, 1955; <span class="CharOverride-1">Torpilorul roşu</span>, Bucureşti, 1956; <span class="CharOverride-1">Poveştile celor trei mincinoşi</span>, Bucureşti, 1956; <span class="CharOverride-1">Zece poveşti pitice</span>, Bucureşti, 1957; <span class="CharOverride-1">Basmele Omului</span>, Bucureşti, 1958; <span class="CharOverride-1">Întoarcerea pescăruşului</span>, Bucureşti, 1959; <span class="CharOverride-1">Legendele Ţării lui Vam. O mitologie a Omului</span>, Bucureşti, 1961; <span class="CharOverride-1">A zecea lume</span>, Bucureşti, 1964; <span class="CharOverride-1">Viitorul al doilea</span>, Bucureşti, 1966; <span class="CharOverride-1">Povestea scrisului. Enciclopedie ilustrată pentru copii şi tineret</span>, Bucureşti, 1966; <span class="CharOverride-1">Pentagrama</span>, Bucureşti, 1967; <span class="CharOverride-1">Dincolo de zidul de neon</span>, Bucureşti, 1968; <span class="CharOverride-1">Un peşte invizibil şi 20 de povestiri fantastice</span>, Bucureşti, 1970; <span class="CharOverride-1">Poveşti de buzunar</span>, Bucureşti, 1971; <span class="CharOverride-1">Capcanele timpului</span>, Bucureşti, 1972; <span class="CharOverride-1">Dinţii lui Cronos</span>, Bucureşti, 1975; <span class="CharOverride-1">Grifonul lui Ulise</span>, Bucureşti, 1976; <span class="CharOverride-1">Babel</span>, Bucureşti, 1978; <span class="CharOverride-1">Timp cu călăreţ şi corb</span>, Bucureşti, 1979; <span class="CharOverride-1">Imposibila oază</span>, Bucureşti, 1984; <span class="CharOverride-1">Xele, motanul din stele. O uluitoare aventură povestită pe îndelete în nouă capitole complete</span>, Bucureşti, 1984; <span class="CharOverride-1">Şase brăţări pentru gleznă</span>, Bucureşti, 1987. <span class="CharOverride-2">Traduceri</span>: Vladimir Maiakovski, <span class="CharOverride-1">Poemul lui Octombrie</span>, Bucureşti, 1945; P.P. Erşov, <span class="CharOverride-1">Căluţul cocoşat</span>, Bucureşti, 1948; Pierre-Jean de Béranger, <span class="CharOverride-1">Cântece alese</span>, Bucureşti, 1958; Claude Tillier, <span class="CharOverride-1">Unchiul meu Benjamin</span>, pref. Zoe Dumitrescu-Buşulenga, Bucureşti, 1964; Jules Verne, <span class="CharOverride-1">Castelul din Carpaţi</span>, Bucureşti, 1967; André Gide, <span class="CharOverride-1">Paludes. Prometeu rău înlănţuit</span>, pref. trad., Bucureşti, 1969; <span class="CharOverride-1">Un pic de neant. Antologie a anticipaţiei franceze contemporane</span>, îngr. trad. Bucureşti, 1970; Gérard Klein, <span class="CharOverride-1">Planeta cu şapte măşti</span>, pref. trad., Bucureşti, 1975, <span class="CharOverride-1">Seniorii războiului</span>, Bucureşti, 1975; <span class="CharOverride-1">Les Meilleures histoires de science-fiction roumaine</span>, îngr. trad., Bruxelles, 1975; John Brunner, <span class="CharOverride-1">Răbdarea timpului</span>, pref. trad., Bucureşti, 1981 (în colaborare cu J. Pascal).</p>
			<p class="Heuristica___m_RPR"><span class="CharOverride-2">Repere bibliografice: </span>Eugen Campus, <span class="CharOverride-1">Ceva despre fluvii, meandre şi bălţi</span>, VR, 1952, 2; Remus Luca, <span class="CharOverride-1">„Întoarcerea pescăruşului”</span>, VR, 1960, 2; Nicolae Manolescu, <span class="CharOverride-1">„Legendele Ţării lui Vam”</span>, VR, 1962, 3; Lucian Raicu, <span class="CharOverride-1">„A zecea lume”</span>, VR, 1964, 7; Paul Georgescu, [<span class="CharOverride-1">Vladimir Colin</span>], RMB, 1966, 6757, VR, 1971, 5; Eugenia Tudor, [<span class="CharOverride-1">Vladimir Colin</span>], GL, 1966, 27, VR, 1973, 1; Ov. S. Crohmălniceanu, <span class="CharOverride-1">„Pentagrama”</span>, VR, 1967, 9; Dan, <span class="CharOverride-1">Proza</span>,<span class="CharOverride-1"> 134–136</span>; Dana Dumitriu, <span class="CharOverride-1">Imagini mişcate</span>, RL, 1976, 37; D. Micu, <span class="CharOverride-1">Două microromane</span>, CNT, 1976, 42; Sorin Titel, <span class="CharOverride-1">Un roman de anticipaţie</span>, RL, 1978, 22; Radu Călin Cristea, <span class="CharOverride-1">„Timp cu călăreţ şi corb”</span>, RL, 1979, 23; Manolescu, <span class="CharOverride-1">Literatura SF</span>, <span class="CharOverride-1">266–267</span>, <span class="CharOverride-1">passim</span>; Adrian Rogoz, <span class="CharOverride-1">Un senior al fantasticului</span>, RL, 1981, 21; Crohmălniceanu, <span class="CharOverride-1">Pâinea noastră</span>,<span class="CharOverride-1"> 259–267</span>; Dumitru Toma, <span class="CharOverride-1">„Xele, motanul din stele”</span>, O, 1984, 15; Ion Bogdan Lefter, <span class="CharOverride-1">„Imposibila oază”</span>, RL, 1984, 33; <span class="CharOverride-1">Dicţ. scriit. rom.</span>, I, <span class="CharOverride-1">626–629</span>; Opriţă, <span class="CharOverride-1">Anticipaţia</span>, <span class="CharOverride-1">203–213</span>, <span class="CharOverride-1">487–490</span>, <span class="CharOverride-1">passim</span>; <span class="CharOverride-1">Dicţ. analitic</span>, IV, <span class="CharOverride-1">451–455</span>; Robu, <span class="CharOverride-1">Science-fiction</span>, <span class="CharOverride-1">67–84</span>; Popa, <span class="CharOverride-1">Ist. lit.</span>, I, <span class="CharOverride-1">951</span>. &#9;<span class="Semnatura">R.S.</span></p>
			<p class="Heuristica-PRIMUL"><span class="titlu-12">COLINDĂ</span>, specie folclorică alcătuită din piese ce se cântă de către un grup sau se recită cu ocazia obiceiurilor de iarnă, mai rar la alte sărbători din cursul anului. <span class="CharOverride-2">C.</span>, denumită şi „colind”, aparţine genului liric prin caracterul de urare, celui epic prin naraţiune şi are elemente dramatice concretizate uneori în adevărate spectacole. <span class="CharOverride-2">C. </span>este prezentată la fiecare casă, de multe ori cu acompaniament de instrumente muzicale, iar gazda îi răsplăteşte pe colindători. Funcţia ei a evoluat de la cea primitivă, magico-ritualică, la una actuală, de urare şi felicitare. Deşi textul <span class="CharOverride-2">c.</span> cuprinde numeroase elemente creştine, originea sa străveche, păgână, este confirmată de reminiscenţele din mitologia romană, de rosturile magice asemănătoare cu cele ale descântecului, de elemente de ritual, ca bătăi de tobe, refrenuri neînţelese. Textele în întregime laice ale unor variante probează şi ele originea precreştină. În ajunul Crăciunului se practică două forme diferite de <span class="CharOverride-2">c.</span>: aceea a copiilor (numită în unele locuri „Moş Ajun” sau „apiţură”) şi aceea a colindătorilor tineri sau maturi, care este tipul cel mai răspândit şi mai consistent. <span class="CharOverride-2">C.</span> se poate cânta dimineaţa („zăorit”), seara sau noaptea. De multe ori este individualizată după situaţia socială sau civilă a gazdei. Există <span class="CharOverride-2">c.</span> pentru logofăt, primar, preot, păstor, agricultor, pescar, dar şi pentru copil mic, fată mare, flăcău, bătrân, văduv, ba chiar pentru animalele domestice. Transmiterea urării se face indirect, printr-o alegorie în care cel colindat este pus în situaţii favorabile şi i se atribuie calităţi excepţionale. De pildă, <span class="CharOverride-2">c.</span> pentru flăcău idealizează frumuseţea, iscusinţa şi vitejia tânărului, pe când <span class="CharOverride-2">c.</span> pentru fată cuprinde portrete delicate ale unor fete harnice, înţelepte şi neasemuit de frumoase. În ambele tipuri de <span class="CharOverride-2">c.</span> se urează tinerilor, sub formă aluzivă sau directă, să se căsătorească. Cea mai frecventă structură compoziţională se bazează pe alternarea de planuri: real–fantastic–real, introducerea şi finalul constituindu-se în formule cristalizate. Cele mai multe <span class="CharOverride-2">c.</span> conţin refrene, al căror sens este, adeseori, greu de descifrat. În cursul naraţiunii apar personaje fabuloase, se poartă dialoguri, se pun întrebări retorice şi se utilizează des metafora. <span class="CharOverride-2">C.</span> religioasă cuprinde episoade biblice, uneori apocrife, cu unele implicaţii filosofice, majoritatea referindu-se la naşterea lui Iisus Hristos. Caracterul sacru al <span class="CharOverride-2">c.</span> se estompează prin asimilarea profanului, încât se ajunge la viziunea unui Dumnezeu cioban, „cu fluierul la tureac/Şi cu mâna pe baltag”. Pasajele epice se înrudesc sau se confundă adeseori cu teme de baladă, legendă sau chiar basm (motivul mioritic, căsătoria fratelui cu sora ş.a.). Marea varietate melodică se datorează păstrării melodiilor arhaice şi adaptării unora mai noi, de origine liturgică. În ziua de Crăciun începe <span class="CharOverride-2">c.</span> <span class="CharOverride-1">Cu steaua</span> – prin excelenţă religioasă şi de origine cultă –, cu variantele ei locale <span class="CharOverride-1">Globul</span> sau <span class="CharOverride-1">Luceafărul</span>, care se cântă până la Bobotează. Colindătorii poartă cu ei o stea împodobită cu hârtii colorate şi iconiţe cu scene biblice. În ajunul Anului Nou se colindă fie <span class="CharOverride-2">c.</span> de la Crăciun (fetele şi femeile), fie <span class="CharOverride-2">c.</span> agrară, pluguşorul (copiii şi bărbaţii). În unele părţi din Moldova aceste două forme coexistă. În prima zi a Anului Nou urările au forme diferite după zona geografică. În Moldova, se merge cu „semănatul”, ca o continuare a „aratului” din seara precedentă, făcându-se urări scurte şi aruncându-se, simbolic, seminţe de cereale. În Muntenia această formă de <span class="CharOverride-2">c.</span> se numeşte „sorcovă”. Urarea este însoţită de lovituri uşoare cu crengi înflorite, sugerând, ca şi „semănatul”, un cult al fertilităţii şi rodniciei. <span class="CharOverride-1">Vasil&#173;&#173;ca</span> este o <span class="CharOverride-2">c.</span> răspândită în sudul ţării şi are ca element specific un cap de porc (câteodată o păpuşă), ornat cu podoabe stridente, pe care îl poartă colindătorii pe o tavă. Pare a fi o <span class="CharOverride-2">c.</span> a ţiganilor casapi de la curţile boiereşti, dar nu este exclus să reprezinte şi perpetuarea unui ancestral cult animalier. Pe arii restrânse se întâlnesc şi forme mai puţin ample de <span class="CharOverride-2">c.</span>, cum este cea de Bobotează („chiraleisa” sau „iordănitul”). <span class="CharOverride-1">Lăzărelul</span>, de la Sfântul Lazăr, pare a fi o manifestare a unui ritual păstoresc peste care s-au suprapus straturi cu un conţinut ortodox. <span class="CharOverride-2">C.</span> de Paşti şi cea de Sfântul Nicolae apar sporadic şi sunt ecouri ale unor obiceiuri religioase din ţările Europei Centrale şi Occidentale. Deşi obiceiul colindatului este răspândit la mai toate popoarele europene, românii l-au păstrat în formele cele mai grăitoare pentru originea şi semnificaţia lui. Elemente ale <span class="CharOverride-2">c.</span> se regăsesc în poezia lui St. O. Iosif, Ion Pillat, Lucian Blaga, V. Voiculescu ş.a.</p>
			<p class="Heuristica___mici"><span class="CharOverride-2">Surse: </span>At. M. Marienescu, <span class="CharOverride-1">Poezia poporală</span>. <span class="CharOverride-1">Colinde</span> <span class="CharOverride-1">culese şi corese</span>, Pesta, 1859; Teodor T. Burada,<span class="CharOverride-1"> O călătorie în Dobrogea</span>, Iaşi, 1880; G. Dem. Teodorescu, <span class="CharOverride-1">Poezii populare române</span>, Bucureşti, 1885; Alexiu Viciu, <span class="CharOverride-1">Colinde din Ardeal. Datine de Crăciun şi credinţe poporane</span>, Bucureşti, 1914; Sabin V. Drăgoi, <span class="CharOverride-1">303 colinde cu text şi melodie</span>, Craiova, [1930]; Gh. Cucu, <span class="CharOverride-1">200 colinde populare</span>, îngr. Constantin Brăiloiu, Bucureşti, 1936; G. Breazul, <span class="CharOverride-1">Colinde</span>, Bucureşti, [1938]; Constantin A. Ionescu, <span class="CharOverride-1">Colinde din Transnistria</span>, ed. 2, postfaţă Constantin Mohanu, Chişinău, 1994; <span class="CharOverride-1">Colinde din Ialomiţa</span>, îngr. Gh. Neagu, Roşiori de Vede, 1946; <span class="CharOverride-1">La luncile soarelui,</span> îngr. şi pref. Monica Brătulescu, Bucureşti, 1964; Bartók Béla, <span class="CharOverride-1">Ethnomusikologische Schriften</span>, îngr. D. Dille, Budapesta, II, 1966, IV, 1968; <span class="CharOverride-1">Folclor din Moldova</span>, I–II, Bucureşti, 1969; <span class="CharOverride-1">Folclor din Oltenia şi Muntenia</span>, V, pref. Ovidiu Papadima, Bucureşti, 1970; <span class="CharOverride-1">Fântâna dorului. Poezii populare din Ţara Loviştei</span>, îngr. Constantin Mohanu, Bucureşti, 1975; <span class="CharOverride-1">Poezia obiceiurilor calendaristice</span>, îngr. şi pref. N.M. Băieşu, Chişinău, 1975; Constantin Brăiloiu, Emilia Comişel, Tatiana Găluşcă–Crâşmariu, <span class="CharOverride-1">Folclor din Dobrogea</span>, pref. Ovidiu Papadima, Bucureşti, 1978; Lucia Cireş, <span class="CharOverride-1">Colinde din Moldova</span>, Iaşi, 1984; <span class="CharOverride-1">Flori de măr</span>. <span class="CharOverride-1">Din poezia obiceiurilor de iarnă</span>, îngr. şi postfaţă Sabina Ispas, Bucureşti, 1987; <span class="CharOverride-1">Colindă-mă, Doamne, colindă! Colinde populare româneşti</span>, I–II, îngr. şi pref. Iordan Datcu, Bucureşti, 1992; Constantin Brăiloiu, <span class="CharOverride-1">Colinde și cântece de stea</span>, îngr. Sabina Ispas, Mihaela Șerbănescu şi Otilia Pop Miculi, București, 1998; Ioan Bocşa, <span class="CharOverride-1">1484 de colinde cu text şi melodie</span>, I–II, Cluj-Napoca, 1999; Iosif Herţea, <span class="CharOverride-1">Colinde româneşti</span>, Bucureşti, 2000; Ion Cuceu, Maria Cuceu, <span class="CharOverride-1">Ritualurile agrare românești</span>, I–II, Cluj-Napoca, 2007–2008; <span class="CharOverride-1">Colinda în Transilvania. Catalog tipologic muzical</span>, I–II, îngr. Ileana Szenik şi Ioan Bocșa, Cluj-Napoca, 2011.</p>
			<p class="Heuristica___m_RPR"><span class="CharOverride-2">Repere bibliografice:</span> G. Dem. Teodorescu, <span class="CharOverride-1">Noţiuni despre colindele române</span>, Bucureşti, 1879; S. Mangiuca, <span class="CharOverride-1">Colinda. Originea şi însemnătatea ei astronomică şi călendarică</span>, „Calendar julian, gregorian şi poporal român”, 1882; S. Fl. Marian, <span class="CharOverride-1">Sărbătorile la români</span>, I, Bucureşti, 1897; Tudor Pamfile, <span class="CharOverride-1">Sărbătorile la români. Crăciunul</span>, Bucureşti, 1914; Al. Rosetti, <span class="CharOverride-1">Colindele religioase la români</span>, Bucureşti, 1920; Constantin Brăiloiu, <span class="CharOverride-1">Colindele d-lui G. Breazul</span>, Bucureşti, 1938; G. Breazul, <span class="CharOverride-1">Colindele</span>….<span class="CharOverride-1"> Întâmpinare critică</span>, Craiova, [1938]; ed. 2, București, 2007; Ovidiu Bârlea, <span class="CharOverride-1">Colindatul în Transilvania</span>, AMET, 1965–1967; Marin Buga, <span class="CharOverride-1">Tipuri de structuri compoziţionale în colindele româneşti</span>, REF, 1969, 1; Constantin Mohanu, <span class="CharOverride-1">Obiceiul colindatului în Ţara Loviştei</span>, REF, 1970, 3, 4, 6; Gh. Vrabie, <span class="CharOverride-1">Folclorul</span>, Bucureşti, 1970, <span class="CharOverride-1">194–222</span>; Nicolae Bot, <span class="CharOverride-1">Contribuţii la cunoaşterea funcţiei colindelor</span>, AMET, 1971–1973; Mihai Pop, <span class="CharOverride-1">Obiceiuri tradiţionale româneşti</span>, Bucureşti, 1976; Mihai Pop, Pavel Ruxăndoiu, <span class="CharOverride-1">Folclor literar românesc</span>, Bucureşti, 1976, <span class="CharOverride-1">132–171</span>; Nicolae Bot, <span class="CharOverride-1">Funcţiile agrare ale colindatului</span>, AMET, 1977; Traian Herseni, <span class="CharOverride-1">Forme străvechi de cultură poporană românească</span>, Cluj-Napoca, 1977, <span class="CharOverride-1">passim</span>;<span class="CharOverride-1"> </span>Octavian Buhociu, <span class="CharOverride-1">Folclorul de iarnă, ziorile şi poezia păstorească</span>, Bucureşti, 1979; Lucia Cireş, <span class="CharOverride-1">Aspecte ale colindatului în Moldova</span>, ALIL, t. XXVII, 1979–1980; Mihai Coman, <span class="CharOverride-1">Izvoare mitice</span>, Bucureşti, 1980; Ovidiu Bârlea, <span class="CharOverride-1">Folclorul românesc</span>, I, Bucureşti, 1981, <span class="CharOverride-1">267–394</span>; Monica Brătulescu, <span class="CharOverride-1">Colinda românească – The Romanian Colinda (Winter-Solstice Songs)</span>, Bucureşti, 1981; Petru Caraman, <span class="CharOverride-1">Colindatul la români, slavi şi la alte popoare</span>, îngr. Silvia Ciubotaru, pref. Ovidiu Bârlea, Bucureşti, 1983; Mihai Coman, <span class="CharOverride-1">Sora Soarelui. Schiţă pentru o frescă mitologică</span>, Bucureşti, 1983; Lucia Cireş, <span class="CharOverride-1">Funcţia funebră a colindatului</span>, ALIL, seria B, t. XXX–XXXI, 1985–1987; Dan Octavian Cepraga, <span class="CharOverride-1">Graiurile Domnului: colinda creștină tradițională</span>, postfaţă Lorenzo Renzi și Paul H. Stahl, Cluj-Napoca, 1995; Petru Caraman, <span class="CharOverride-1">Descolindatul în orientul şi sud-estul Europei</span>, îngr. şi postfaţă Ion H. Ciubotaru, Iaşi, 1997; Constantin Brăiloiu, Sabina Ispas, <span class="CharOverride-1">Sub aripa cerului</span>. <span class="CharOverride-1">Comentarii etnologice asupra colindei şi colindatului</span>, Bucureşti, 1998; Vasile V. Filip, <span class="CharOverride-1">Universul colindelor româneşti</span> <span class="CharOverride-1">(În perspectiva unor structuri de mentalitate arhaică)</span>, Bucureşti, 1999; Ilie Moise, <span class="CharOverride-1">Confrerii carpatice de tineret</span>. <span class="CharOverride-1">Ceata de feciori</span>, Sibiu, 1999; Marin Marian-Bălaşa, <span class="CharOverride-1">Colinda–epifanie şi sacrosanct</span>, Bucureşti, 2000; Ioan Brezeanu,<span class="CharOverride-1"> Colindele de la Dunărea de Jos: ritual, poetică</span>, Galaţi, 2000; Rodica Zane, <span class="CharOverride-1">Codul poetic al colindelor: principii de codificare</span>, București, 2004; Cristian-Ioan Istrătescu-Târgoviște, <span class="CharOverride-1">Originile colindei în spațiul carpato-balcanic românesc</span>, Timișoara, 2006; Ion Taloș, <span class="CharOverride-1">Lupta voinicului cu leul. Mit și inițiere în folclorul românesc</span>, București, 2007; <span class="CharOverride-1">Colindatul tradițional românesc: sens și simbol</span>, îngr. şi pref. Sabina Ispas, București, 2007. &#9;<span class="Semnatura">L.Cş. </span></p>
			<div class="_idGenObjectLayout-1">
				<div id="_idContainer039">
					<div id="_idContainer037" class="Basic-Text-Frame">
						<p class="Titlu-Nume-H">COLORIAN, Alexandru </p>
						<p class="Titlu-mic-DATE">(18.III.1896, Bucureşti – 2.X.1971, Bucureşti), poet, editor. </p>
					</div>
					<div id="_idContainer038" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/Colorian_Alexandru.png" alt="" />
					</div>
				</div>
			</div>
			<p class="Heuristica-PRIMUL">Familia sa era originară din Craiova, mama numindu-se Mina, iar tatăl Iancu Colorian. Urmează la București Liceul „Sf. Sava” și Facultatea de Drept. Mai întâi magistrat militar, trece de la o vreme în avocatură. A debutat cu versuri în „Sărbătoarea eroilor”, revistă apărută în 1913–1914 sub redacţia lui Eugeniu Sperantia, al cărei spirit se revendică de la programul „poeziei noi”, propus de Ovid Densusianu. Poate şi din acest motiv <span class="CharOverride-2">C.</span> va declara că adevăratul său debut are loc în 1914 la „Vieaţa nouă”, unde va colabora până în 1925. Drept mărturie a ataşamentului faţă de revistă şi de mentorul ei, poetul întocmeşte în 1939 antologia <span class="CharOverride-1">Poeţi de la „Vieaţa nouă”</span>, publicată însă, „substanţial revăzută”, abia în 1968. A mai scris la „Versuri şi proză”, publicaţie a lui I.M. Raşcu, în 1930 era în redacție la „Îndreptar”, revistă condusă tot de I.M. Rașcu, iar între 1924 şi 1928 a fost redactor literar la cotidianul „Îndreptarea”<span class="CharOverride-1">. </span>A colaborat și la „Lumină nouă”, „România”, „Universul literar” ş.a. În volum a debutat în 1926 cu <span class="CharOverride-1">Simple fantezii pentru toamnă</span>.</p>
			<p class="Heuristica-BASE">Cuvintele înscrise pe frontispiciul revistei „Sărbătoarea eroilor” sunt emblematice, cu unele nuanţe, şi pentru poezia lui <span class="CharOverride-2">C.</span>: „Viaţă intensă, clocotitoare, energie, iubire de realitate şi de lumină”, după cum versul final din poemul ce dă titlul volumului <span class="CharOverride-1">Preludii în zori</span> (1928) îi defineşte starea lirică: „Nestinsă serbare-i fiinţa-mi şi sufletul viaţa îşi cântă”. Versurile sunt ale unui macedonskian din a doua fază, a zborului perihelic, fără pandantul poeziei „sociale” din prima etapă a autorului <span class="CharOverride-1">Nopţilor</span>, faţă de care lirismul ascensional reprezintă un liman dobândit. La <span class="CharOverride-2">C.</span>, acesta e un dat (genuin), aşa încât, lipsită de substanţa dramaticului contrast (raportarea, prin detaşare şi înălţare superbă, la infernul mundan), poezia lui e lipsită şi de fundamentul filosofic-vizionar. Poate şi de aceea vitalismul său este atenuat, ca şi exuberanţa formelor – ce rămân ale unui meridional temperat, trăind discret voluptatea luminii solare şi a succedaneelor ei –, sclipiri de calcare şi irizări de suprafeţe marine, „pulberea de azur” a nisipurilor Balcicului, într-o suită de acuarele ţinând echilibrul între graţie şi sobrietate, între evanescenţa simbolistă şi fermitatea parnasiană a liniilor. O suită asemănătoare, <span class="CharOverride-1">mutatis mutandis</span>, este aceea a evocării peisajului natural şi cultural italian: Veneţia, Florenţa, Napoli, Roma, Sicilia („insula soarelui”) sau aceea a resuscitării „basmului copilăriei”, cu similitudini pillatiene în reconstituirea casei bunicilor etc., dar fără fiorul subiacent al temei trecerii. Ca şi Ion Pillat cel din <span class="CharOverride-1">Povestea Maicii Domnului</span>, <span class="CharOverride-2">C.</span> compune un lung poem biblic, <span class="CharOverride-1">Iisus </span>(1943), urmărind îndeaproape <span class="CharOverride-1">Evanghelia</span>, într-o manieră mai degrabă didactică, în care epicul şi descriptivul nu sunt depăşite prin fiorul mistic, de presupus în astfel de scrieri. Mai reuşite sunt conturările de figuri din istoria politică naţională sau din cea culturală şi literară românească şi europeană, în care autorul izbuteşte portrete autentice prin înscrierea lor în sfera unor imagini şi cuvinte-cheie proprii fiecărui univers artistic. <span class="CharOverride-2">C.</span> a fost unul dintre editorii cei mai avizaţi ai lui M. Eminescu de până la ediţiile devenite clasice (Perpessicius, D. Murăraşu, Petru Creţia, Aurelia Rusu). În editarea poeziilor (1940) el optează nu pentru criteriul cronologic, ci pentru cel al „omogenităţii” de sentiment şi de concepţie şi, pe urmele lui G. Ibrăileanu, pentru „unificarea «radicală»”. Ediţia de proză, cea mai cuprinzătoare de până la data apariţiei ei (1943), conţine, pe lângă antume, şi postumele deja publicate, precum şi şapte titluri inedite. Textele sunt precedate de ample şi erudite studii, putând alcătui – însumate – o carte.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Simple fantezii pentru toamnă</span>, Bucureşti, 1926; <span class="CharOverride-1">Preludii în zori</span>, Bucureşti, 1928; <span class="CharOverride-1">1917. Poeme de război urmate de „Basmul vieţii”</span>, Bucureşti, 1936; <span class="CharOverride-1">Exil</span>, Bucureşti, 1937; <span class="CharOverride-1">Inscripţii pentru Balcic</span>, Bucureşti, 1937; <span class="CharOverride-1">Stampe italice</span>, Bucureşti, 1939; <span class="CharOverride-1">Poema eternă. Basmul copilăriei. Basmul iubirii. Basmul morţii</span>, Bucureşti, 1941; <span class="CharOverride-1">Poeme alese</span>, Bucureşti, 1942; <span class="CharOverride-1">Iisus</span>, Bucureşti, 1943; <span class="CharOverride-1">Poeme. Medalioane lirice</span>, pref. Dumitru Micu, Bucureşti, 1968. <span class="CharOverride-2">Antologii, ediţii:</span> M.Eminescu, <span class="CharOverride-1">Poezii</span>, introd. edit., Bucureşti, 1940, <span class="CharOverride-1">Poezii postume</span>, Bucureşti, [1940] (în colaborare cu Al. Iacobescu), <span class="CharOverride-1">Proză literară</span>, introd. edit., Bucureşti, 1943; <span class="CharOverride-1">Poeţi de la „Vieaţa nouă”</span>, introd. Dumitru Micu, Bucureşti, 1968.</p>
			<p class="Heuristica___m_RPR"><span class="CharOverride-2">Repere bibliografice:</span> Perpessicius, <span class="CharOverride-1">„Preludii în zori”</span>, CU, 1928, 1304; Romulus Dianu, <span class="CharOverride-1">„Preludii în zori”</span>, RP, 1929, 3297; Al. Iacobescu, <span class="CharOverride-1">„Inscripţii pentru Balcic”</span>, CRE, 1937, 3545; N. Sorin, <span class="CharOverride-1">„Inscripţii pentru Balcic”</span>, ADV, 1937, 16443; Şerban Cioculescu, <span class="CharOverride-1">O nouă ediţie a poeziilor postume eminesciene</span>, RFR, 1940, 12; Predescu, <span class="CharOverride-1">Encicl.</span>,<span class="CharOverride-1"> 208</span>; D. Caracostea, <span class="CharOverride-1">„Poeme alese” de Al. Colorian</span>, AAR, t. LXIII, 1942–1943; Micu, <span class="CharOverride-1">Început</span>, <span class="CharOverride-1">488–489</span>; Barbu Solacolu, <span class="CharOverride-1">La mormântul lui Al. Colorian</span>, VR, 1971, 2; Micu, <span class="CharOverride-1">Scriitori</span>,<span class="CharOverride-1"> 113–117</span>; Micu, <span class="CharOverride-1">Modernismul</span>, I, <span class="CharOverride-1">119</span>,<span class="CharOverride-1"> 201</span>,<span class="CharOverride-1"> 311</span>; Scarlat, <span class="CharOverride-1">Ist. poeziei</span>, II, <span class="CharOverride-1">353</span>; <span class="CharOverride-1">Dicţ. scriit. rom.</span>, I, <span class="CharOverride-1">629–630</span>. &#9;<span class="Semnatura">N.M., A.N.</span></p>
			<p class="Heuristica-PRIMUL"><span class="titlu-12">COLOŞENCO, Mircea</span> (3.VI.1938, Căinari–Tighina), istoric literar, editor. Este fiul Nataliei Coloşenco (n. Musteaţă) şi al lui Petre Coloşenco, învăţători. Între 1960 şi 1965 urmează cursurile Facultăţii de Filologie a Universităţii „Al. I. Cuza” din Iaşi. În 1969 a absolvit şi cursurile de biblioteconomie ale Bibliotecii Centrale de Stat din Bucureşti. A lucrat ca muncitor, profesor, bibliograf la Biblioteca Municipală Bârlad (1968–1969), redactor la ziarul „Vremea nouă” din Vaslui (1969–1973), corector, apoi muzeograf principal la Muzeul Literaturii Române din Bucureşti (1991–1992), referent de specialitate şi consilier la Direcţia Muzee şi Colecţii, resortul Case Memoriale–Memorialistică din Ministerul Culturii (1993–1998). A colaborat la „Manuscriptum”, „Revista de istorie şi teorie literară”, „Luceafărul”, „Ateneu”, „Steaua”, „Convorbiri literare”, „Dacia literară”, „Academica”, „Jurnalul literar”, „Literatorul” ş.a.</p>
			<p class="Heuristica-BASE"><span class="CharOverride-2">C.</span> este un pasionat scotocitor de arhive, dând la iveală documente pe baza cărora se pot reconstitui laboratorul şi metoda unui scriitor. Este cazul ineditelor lui Ion Barbu (publicate în „Manuscriptum”), autor despre care <span class="CharOverride-2">C.</span> a întocmit şi a publicat în 1989 o „biografie documentară” urcând până la primul strămoş atestat (1564), lucrare complexă, depăşind interesul strict al istoriei literare. Investigaţia genealogică amănunţită este urmată de biografia propriu-zisă a scriitorului, oprindu-se la 1925 (anii formaţiei şi ai consacrării) şi fiind completată cu o bibliografie amplă a scrierilor (inclusiv manuscrise) şi a referinţelor critice. Scrupulul pozitivist al documentului, acribia caracterizează şi ediţia Ion Barbu, <span class="CharOverride-1">Opere</span> (I–II, 1997–1999). Notele şi comentariile conţin, pe lângă laboratorul creaţiei şi reperele receptării, şi glose etimologice la termeni-cheie ai poemelor. Ediţia Nichita Stănescu, din care au apărut şase volume (2002–2005), este cea mai amplă până în prezent, conţinând şi un tablou al receptării adus la zi. Prin acelaşi profesionalism se distinge ediţia critică G. Bacovia (2001). O ediţie Ion Creangă, în trei volume (1991–1993), realizată în colaborare, porneşte de la cea din 1890. <span class="CharOverride-2">C.</span><span class="CharOverride-1"> </span>a mai publicat texte din opera lui Petre Ţuţea (<span class="CharOverride-1">Lumea ca teatru. Teatrul seminar,</span> <span class="CharOverride-1">Filosofia nuanţelor </span>ş.a.) şi <span class="CharOverride-1">Istoria poeziei culte româneşti (1570–1830)</span> de Al. Alexianu (I–IV, 2001, în colaborare). În fine, editează, singur sau în colaborare, romanele lui Liviu Rebreanu (<span class="CharOverride-1">Opere</span>, I–III, 2001), pagini epistolare (2001) şi politice (2002, 2004) ale lui Pamfil Şeicaru, <span class="CharOverride-1">Opere</span> de Al. Macedonski (I–III, 2004–2007), <span class="CharOverride-1">Opera poetică </span>a lui Nicolae Labiş<span class="CharOverride-1"> </span>(I–II, 2005), dar şi câteva antologii tematice de interes în actualitatea vieţii literare. Culegerea <span class="CharOverride-1">Şapte poeţi clasici români</span>, subintitulată <span class="CharOverride-1">Cronologii literare</span> (2006), strânge laolaltă date biobibliografice despre Anton Pann, M. Eminescu, Al. Macedonski, G. Bacovia, Ion Barbu, Nicolae Labiş, Nichita Stănescu, provenind în general din cronologiile întocmite pentru ediţiile alcătuite de <span class="CharOverride-2">C</span>., cele mai multe în seria tip Pléiade a Fundaţiei Naţionale pentru Ştiinţă şi Artă. Alături de biobibliografia Geo Bogza (2008) şi de ediţiile întocmite de <span class="CharOverride-2">C.</span>, aceste cronologii consolidează statutul cercetătorului de arhivă pasionat, tenace şi acribios, vânând tot ce poate da interes palpitant şi culoare unei biografii şi mergând până în pânzele albe pentru a-i da de capăt, incursiunea căpătând nu o dată aspectul ireductibilelor investigaţii de prin romanele poliţiste.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Coordonate bârlădene</span> (în colaborare cu Ştefan Secară), Bârlad, 1969; <span class="CharOverride-1">Ion Barbu–Dan Barbilian. Biografie documentară (1564–1925)</span>, Bucureşti, 1989; <span class="CharOverride-1">Climate</span>, Bârlad, 2002; <span class="CharOverride-1">Nicolae Labiş (1935–1956). Biobibliografie</span>, Bucureşti, 2005; <span class="CharOverride-1">Conferinţa (secretă) a Uniunii Scriitorilor din iulie 1955</span>, Bucureşti, 2006; <span class="CharOverride-1">Şapte poeţi clasici români: Anton Pann, M. Eminescu, Al. Macedonski, Ion Barbu, G. Bacovia, Nicolae Labiş, Nichita Stănescu. Cronologii literare</span>, Bucureşti, 2006;<span class="CharOverride-1"> Geo Bogza (1908-1993).</span> <span class="CharOverride-1">Biobibliografie</span>, Ploieşti, 2008. <span class="CharOverride-2">Ediţii:</span> Ion Creangă, <span class="CharOverride-1">Scrieri</span>, I–III, Galaţi, 1991–1993 (în colaborare); Petre Ţuţea, <span class="CharOverride-1">Lumea ca teatru. Teatrul seminar</span>, pref. edit., Bucureşti, 1993, <span class="CharOverride-1">Filosofia nuanţelor</span>, pref. edit., postfaţă Sorin Pavel, Iaşi, 1995 (în colaborare cu Sergiu Coloşenco); Ion Barbu, <span class="CharOverride-1">Opere, </span>I–II, pref. edit., Cluj-Napoca, 1997–1999, <span class="CharOverride-1">Opere</span>, I–II, introd. Eugen Simion, Bucureşti, 2000; B.P. Hasdeu, <span class="CharOverride-1">Protocoalele şedinţelor de spiritism</span>, pref. edit., Bucureşti, 2000 (în colaborare cu Jenica Tabacu); Al. Alexianu, <span class="CharOverride-1">Istoria poeziei culte româneşti (1570–1830)</span>, I–IV, pref. I.C. Chiţimia, Bucureşti, 2001 (în colaborare); G. Bacovia, <span class="CharOverride-1">Opere</span>, introd. Eugen Simion, Bucureşti, 2001; ed. 2, introd. Eugen Simion, Bucureşti, 2012; Liviu Rebreanu, <span class="CharOverride-1">Opere,</span> I–III, introd. Eugen Simion, Bucureşti, 2001 (în colaborare cu Ilderim Rebreanu); Pamfil Şeicaru, <span class="CharOverride-1">Epistolar. Scrisori din exil</span>,<span class="CharOverride-1"> </span>Bucureşti, 2001 (în colaborare cu Sergiu Coloşenco), <span class="CharOverride-1">Politica aistorică a României</span>, pref. edit., Bucureşti, 2002, <span class="CharOverride-1">Balcanizare asasină. De la naţionalism la extremism</span>, pref. edit., Bucureşti, 2004 (în colaborare cu Sergiu Coloşenco); Nichita Stănescu, <span class="CharOverride-1">Opere</span>, I–VI, introd. Eugen Simion, Bucureşti, 2002–2005; Al. Macedonski, <span class="CharOverride-1">Opere</span>, I–III, introd. Eugen Simion, Bucureşti, 2004–2007; Nicolae Labiş, <span class="CharOverride-1">Opera poetică</span>, I–II, Chişinău, 2005; M. Eminescu, <span class="CharOverride-1">Poezii</span>, Iaşi, 2005; <span class="CharOverride-1">Realism, pornografie şi moralitate în artă</span>, pref. edit., Iaşi, 2008; <span class="CharOverride-1">Delictul literar: imitaţie, copie, plagiat. Istoria negativă a literaturii române 1882–1937</span>, pref. edit., Iaşi, 2011; <span class="CharOverride-1">Ion Luca Caragiale, plagiatorul plagiat</span>, Ploieşti, 2012. </p>
			<p class="Heuristica___m_RPR"><span class="CharOverride-2">Repere bibliografice:</span> Nicolae Manolescu, <span class="CharOverride-1">Documente Ion Barbu</span>, RL, 1990, 10; Florin Faifer, <span class="CharOverride-1">Preludiu la o exegeză</span>, CRC, 1990, 20; Liviu Grăsoiu, <span class="CharOverride-1">Încă se poate</span>, L, 1999, 43; Marin Mincu, <span class="CharOverride-1">Barbiana</span>, RL, 2000, 13; Gellu Dorian, <span class="CharOverride-1">„Climate”</span>, CL, 2003, 5; Mihai Zamfir, <span class="CharOverride-1">Memorie bolnavă</span>, RL, 2007, 3, 5. &#9;<span class="Semnatura">N.M.</span></p>
			<p class="Heuristica_PRIMUL_Semnat"><span class="titlu-12">COLUMNA</span>, publicaţie care apare din 1985 la Roma, în Italia, editată de Asociaţia Culturală Dacia, lunar din 1985, apoi bimestrial până în 1989 şi trimestrial după această dată, sub conducerea unui comitet format din compozitorul Roman Vlad şi muziciana Ioana Ungureanu, profesorii Ioan Guţia, Dinu Adameşteanu şi Elena Scopel, actorul Cristea Avram şi soprana Virginia Zeani. În <span class="CharOverride-2">C. </span>se publică, de regulă în italiană, dar şi în româneşte, microantologii din creația lui Eminescu, Octavian Goga, Ion Pillat, Liviu Rebreanu, a Anei Blandiana ş.a, selecţii semnificative din folclorul românesc şi comentarii privind tradiţiile spirituale naționale. Îşi găsesc locul şi articole cu caracter istoric. În principal, revista caută să definească spaţiul cultural românesc şi să nuanţeze prin exemplificări relevante deschiderea universală şi europeană a culturii româneşti. Din 1995, litografiată, <span class="CharOverride-2">C.</span> devine buletinul Comunităţii Ortodoxe Române din Roma. &#9;<span class="Semnatura">N.F.</span></p>
			<div class="_idGenObjectLayout-1">
				<div id="_idContainer040" class="_idGenObjectStyleOverride-1">
					<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/Columna_lui_TSraian.jpg" alt="" />
				</div>
			</div>
			<p class="Heuristica_PRIMUL_Semnat"><span class="titlu-12">COLUMNA LUI TRAIAN</span>, publicaţie ştiinţifică şi culturală editată la Bucureşti în intervalele 2 martie 1870 – mai 1875, ianuarie 1876 – decembrie 1877 şi ianuarie 1882 – decembrie 1883. Până în septembrie 1870 apare de două ori pe săptămână, pentru a ieşi apoi săptămânal; din 15 septembrie 1872 devine bilunară, iar de la 1 iunie 1873 lunară. Periodicul e condus, la fel cu gazeta politică şi literară „Traian”, pe care o continuă, de B.P. Hasdeu. În primii ani (1870–1871) predomină preocupările politice, Hasdeu păstrând, în bună măsură, nu numai direcţia de acţiune, ci şi mijloacele publicistice întrebuinţate până atunci. Este criticat guvernul de coaliţie conservator-liberal, este atacat deseori Mihail Kogălniceanu, ministru de interne, acuzat de a fi instaurat un regim personal; împotriva lui Carol I şi a celor ce îl susţin se scriu diatribe necruţătoare, deşi uneori antidinasticismul savantului se temperează din motive de tactică. Cu timpul însă interesul lui Hasdeu pentru lupta politică se atenuează. Articolele politice apar mai rar din 1872, editorialul va fi înlocuit cu studii ştiinţifice sau cu versuri, iar din 1875 revista capătă un caracter preponderent ştiinţific şi literar. Această transformare este, de altfel, comentată chiar de Hasdeu într-un articol-program din primul număr al anului 1876, în care arată că periodicul va urmări probleme de strictă specialitate, din domeniile istoriei, lingvisticii şi „psicologiei poporane”, cu o mare grijă pentru elementul autohton şi balcanic, pentru culegerea de material. Colaboratorii politici, alături de Hasdeu, care este autorul celor mai multe editoriale şi articole de polemică, sunt G. Missail, N.V. Scurtescu, Gr. G. Tocilescu şi, în 1877, D.A. Sturdza. Hasdeu publică şi contribuţii de istorie sau lingvistică, articole de critică literară, note polemice împotriva Junimii, continuând astfel campania din „Traian”, versuri, precum şi comedia <span class="CharOverride-1">Trei crai de la răsărit</span> (sub titlul <span class="CharOverride-1">Orthonerozia</span>). Cu scrieri literare colaborează V. Alecsandri, G. Bariţiu, G. Sion, Iosif Vulcan, N.V. Scurtescu, Mihail Zamphirescu, Matilda Cugler-Poni, Aron Densuşianu, M. Gregoriady de Bonacchi, Ciru Oeconomu. Lui N. Nicoleanu şi Al. Depărăţeanu li se tipăresc postum câteva scrieri. Piesa istorică <span class="CharOverride-1">Dan şi Ancuţa</span> îi aparţine lui N.V. Scurtescu, iar drama într-un act <span class="CharOverride-1">Monumentul de la Călugăreni</span> lui Vasile Maniu. Alăturându-se lui Hasdeu, Aron Densuşianu atacă, în <span class="CharOverride-1">Poeziile lui Gr. Alexandrescu</span>, „noua direcţie” maioresciană, încercând să susţină că Titu Maiorescu ar fi plagiat teoriile estetice ale filosofului german F. T. Vischer. Un amplu studiu al lui Z. Demarat despre Homer, articole şi studii istorice de A.I. Odobescu, A.D. Xenopol, Al. Papadopol-Calimah, C. Esarcu, Gr. G. Tocilescu, contribuţiile de filologie ale lui M. Gaster sau cele pedagogice ale lui B. Constantinescu stau alături de numeroasele scrieri ştiinţifice ale lui Hasdeu. La 7 martie 1872 se tipăreşte articolul <span class="CharOverride-1">Misiunea preotului la sate,</span> semnat „preot I. Creangă”. Cu un text de G. Missail, <span class="CharOverride-1">Datinile, obiceiurile şi tradiţiunile poporului român</span>, din păcate fără valoare ştiinţifică, se inaugurează rubrica de folclor a revistei, în care, alături de preţioase studii şi comentarii datorate lui Hasdeu, se face loc unui bogat material folcloric din toate regiunile româneşti, cules de S.Fl. Marian, D. Miron (balade sârbeşti, basme şi doine), A. Vodă, Miron Pompiliu, G. Dem. Teodorescu, Gr. G. Tocilescu, Petre Ispirescu, I. Procopovici (doine din Bucovina) şi P. Olteanu (doine din Haţeg). Se republică balade din colecţia lui At. M. Marienescu, iar C.D. Aricescu semnează o încercare biografică dedicată lui Iancu Jianu, însoţită de literatură populară închinată celebrului haiduc, şi, tot el, un <span class="CharOverride-1">Cântec poporan despre Eliad</span>; anecdote şi satire „colportează” P. Ispirescu şi S.Fl. Marian. Numeroase studii de folclor şi de etnografie, precum şi recenzii despre colecţiile de literatură populară (colecţia lui N.A. Caranfil, apărută la Huşi în 1872, sau cea de cântece bulgăreşti a lui V. Ciolac din 1872), aparţin tot directorului revistei, care la rubrica de bibliografie semnalează şi lucrări sau reviste de folcloristică din străinătate. Alte articole dedicate folclorului scriu Aron Densuşianu, Em. Kretzulescu, G. Dem. Teodorescu, A.D. Xenopol (<span class="CharOverride-1">Ceva despre literatura poporană</span>, republicat din „Convorbiri literare”), Gr. G. Tocilescu, Petre Ispirescu, M. Gaster, Gh. Chiţu. Prin aceste contribuţii, în primul rând prin cele ale lui Hasdeu, care deschid drumul cercetării comparative în folclor, şi prin textele populare publicate, revista este una dintre cele mai însemnate publicaţii folcloristice din secolul al XIX-lea. &#9;<span class="Semnatura">R.Z. </span></p>
			<p class="Heuristica-PRIMUL"><span class="titlu-12">COMAN, Dan</span> (27.VII.1975, Gersa, j. Bistriţa-Năsăud), poet, prozator. Este fiul Eugeniei Coman (n. Muthi), învăţătoare, şi al lui George Răţoi, preot. Urmează cursu&#173;rile școlii generale în comuna natală (1982–1989), Liceul „George Coşbuc” din Bistriţa (1989–1993), după care devine student al Facultăţii de Filosofie „Avram Iancu” din Cluj-Napoca (1995–1998). Din 2000 este profesor de ştiinţe socio-umane la Liceul cu Program Sportiv din Bistriţa. În 2010 beneficiază de o bursă oferită de Akademie Schloss Solitude (Germania). Debutează ca licean, în 1993, cu o poezie în revista „Minerva” din Bistriţa, iar doi ani mai târziu publică mai multe texte în volumul colectiv <span class="CharOverride-1">Camera</span>. Prima plachetă personală de versuri, <span class="CharOverride-1">Anul cârtiţei galbene</span> (2003), îl impune pe <span class="CharOverride-2">C</span>. drept unul dintre poeţii apreciaţi ai generaţiei 2000. Este prezent în numeroase antologii, printre care <span class="CharOverride-1">Generaţia 2000</span>, coordonată de Marin Mincu (2004). Alcătuiește, în colaborare cu Petru Romoșan, antologia <span class="CharOverride-1">Compania poeților tineri în 100 de titluri </span>(2011).</p>
			<p class="Heuristica-BASE">În poezie <span class="CharOverride-2">C.</span> dezvoltă o temă identitară, care începe să prindă contur odată cu <span class="CharOverride-1">Anul cârtiţei galbene</span>. Multe poeme au la bază un algoritm al autoreferenţialităţii. Sinele trece prin diferite forme de descompunere şi recompunere, iar percepţia acestuia este una elastică, reuşind să aducă în acelaşi plan semnele interiorităţii şi universul spectacular al obiectelor din jur. Miza nu rezidă doar în procesele de transformare şi identificare, ci mai ales în autonomia noii realităţi paradoxale create. Această suprapunere de măşti funcţionează pe mai multe paliere ale textului. Imagini de sorginte suprarealistă se dizolvă într-un flux pseudonarativ ce le conferă o prezenţă mai dinamică. De multe ori identitate înseamnă identificare cu prezenţele din jur, plonjare în ele sau invers: „o femeie tâmpită care-şi freacă oasele de oasele mele/ şi care scrâşneşte din dinţi cu dinţii mei./ îi imit mişcările îi torn apă clocotită peste obraz o stâlcesc în bătaie/ nici o reacţie./ o femeie bolnăvicioasă care nu-mi dă pace să mă plimb/ se chirceşte mereu din cauza oboselii/ iar capul i se umflă gata să-mi spargă tâmplele” (<span class="CharOverride-1">veştile</span> <span class="CharOverride-1">din gersa. către cordoba</span>). Poemele filtrează amănuntul cotidian cu întreaga lui istorie printr-un imaginar suprarealist. Procedeul este reluat în <span class="CharOverride-1">Ghinga</span> (2005), dar aici tema identității nu se mai realizează prin migraţia sinelui în alte prezenţe, ci printr-o exacerbare la toate nivelurile a eului. Autoironia este atât de pronunţată încât poate fi confundată cu absenţa ei – un narcisism exagerat până la disoluţia sinelui. De altfel, ca să ajungă mai în miezul lucrurilor, poetul creează derută, propune false direcţii, pe care le urmează totuşi dintr-un sentiment al gratuităţii în spatele căreia stă ascuns, semitreaz, frisonul nevrotic: „tulbur peste măsură. Nu cunosc pe nimeni care să-mi reziste./ sunt un bărbat cum nu vă puteţi imagina./ ca să nu plesnesc de spaimă mă izbesc de o mie de ori/ de peretele camerei./ însă nu vă arăt. Nu arăt nimic nimănui./ un bărbat teribil. Sunt un bărbat/ cum nu vă puteţi imagina”. Şi în cazul versurilor din acest volum, narativitatea sau pseudonarativitatea leagă între ele elipsele semantice şi conturează o realitate poetică a extinderii continue într-un spaţiu fatalmente limitat. Cele două prime volume au fost republicate sub titlul <span class="CharOverride-1">d great coman</span> (2007). De o cu totul altă factură sunt poemele din <span class="CharOverride-1">Dicţionarul Mara. Ghidul tatălui: 0–2 ani</span> (2009). <span class="CharOverride-2">C.</span> creează acum un univers afectiv domestic, unde prezenţele ce-l însufleţesc îşi regăsesc raţiunea de a fi şi se redefinesc în funcţie de noul născut (fetiţa Mara) care, odată cu venirea sa pe lume, face ca lucrurile vechi şi cunoscute să poată fi privite și de ceilalți ca pentru prima dată. Lumea e un decor primitor, iar micile lui amănunte vibrează în nostalgia prezentului. Dragostea e ceva imponderabil, e ceva dincolo de linişte, ascuns în paradisul discret al trăirii împreună: „stau cu mara la geam. e o zi frumoasă de iarnă/ şi ninge şi noi mâncăm măr ras cu biscuiţi şi/ nu spunem nimic./ fiecare cu linguriţa lui,/ fiecare cu câte-o dimineaţă de iarnă în faţă./ uneori ne oprim din mâncat şi/ ne turtim nasurile de geam şi/ stăm aşa fără să spunem nimic/ şi respiraţia mea îmi încălzeşte încet faţa/ şi încet-încet respiraţia marei/ încălzeşte tot parcul” (<span class="CharOverride-1">măr cu biscuiţi</span>). Tema identităţii capătă, aşadar, o nouă valenţă. Lumea e lumea împreună cu Mara, iar cei care gravitează grijulii în juru-i abia îşi mai amintesc că au fost vreodată altceva decât „nişte mecanisme sigure de îngrijit mara”. Dincolo de universul domestic, dincolo de sensibilitatea născută din asimilarea unui segment privilegiat al biografiei, poezia lui <span class="CharOverride-2">C.</span> atinge în această etapă acea simplitate a esenţelor vii şi interiorizate, eliberate neostentativ, firesc, dar păstrând totodată şi unele efecte de stil cultivate anterior. Cartea de proză <span class="CharOverride-1">Irezistibil</span> (2010) poate fi citită ca un roman, deşi cele cinci secvenţe ale sale păstrează un anumit grad de autonomie. Fiecare e o variantă de punere în act a disoluţiei personale a autorului. Loviturile de graţie vizează în primul rând morala lui. El ajunge să fie de toate: hoţ, adulter, fals prieten, plagiator etc. Şi asta n-ar surprinde într-atât dacă derapajele n-ar fi trecute prin filtrul unei autocontemplaţii de-a dreptul hipnotice: „d great coman, d great coman”. Ultimele două secvenţe sunt cele mai relevante pentru întreg. Protagonistul vorbeşte fluent şi scrie literatură într-o limbă pe care de fapt nu o înţelege. Aceasta poate fi considerată drept cea mai bună traducere a stării de neputinţă a cuiva depăşit cu totul de propria imagine exterioară – un profil existenţial aflat în devenire, dar resimţit ca străin. Romanul e orientat astfel spre un existenţialism intens ce-i motivează lui <span class="CharOverride-2">C.</span> automistificarea la care a recurs pentru a forţa limitele înţelegerii de sine. <span class="CharOverride-1">Irezistibil</span> propune atât la nivel secvenţial, cât şi la nivelul întregului o viziune asupra identităţii alienate şi prăbuşite într-un „eu“ imprecis. În paginile din <span class="CharOverride-1">Parohia</span> (2012) tehnicile prozastice şi cele poetice fuzionează. Deşi epicul este segmentat şi cronologia fluctuează, însumarea textelor – echivalente cu mici povestiri cvasiautonome – conturează o lume particulară ale cărei semne distincte depind în exclusivitate de modalităţile prismatice ale privirii personajului-narator. Relatarea nudă a faptului divers alternează cu poezia trăirii plenare a vârstelor copilăriei. Dar, şi în cazul acestui demers, se insinuează o pistă falsă: copilul surprins în etapa formării sale are „inocenta” vârstă de treizeci de ani.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Anul cârtiţei galbene</span>, Iaşi, 2003; ed. 2, pref. Nicolae Ţone, Bucureşti, 2004; <span class="CharOverride-1">Ghinga</span>, Bucureşti, 2005; <span class="CharOverride-1">d great coman</span>, Bucureşti, 2007; <span class="CharOverride-1">Dicţionarul Mara. Ghidul tatălui: 0–2 ani</span>, Chişinău, 2009; <span class="CharOverride-1">Irezistibil</span>, Bucureşti, 2010; <span class="CharOverride-1">Parohia</span>, Bucureşti, 2012.</p>
			<p class="Heuristica___m_RPR"><span class="CharOverride-2">Repere bibliografice: </span>Cristian Livescu, <span class="CharOverride-1">Hieroglifele fricii</span>, CL, 2003, 10; Cistelecan, <span class="CharOverride-1">Al doilea top</span>, <span class="CharOverride-1">159–160</span>;<span class="CharOverride-1"> </span>Raluca Dună, <span class="CharOverride-1">Despre trup, cu furie şi frică</span>, ALA, 2005, 750; Bogdan-Alexandru Stănescu, <span class="CharOverride-1">Chiriaşul morţii</span>, ALA, 2005, 764; Cristea-Enache, <span class="CharOverride-1">București</span>, <span class="CharOverride-1">599–603</span>;<span class="CharOverride-1"> </span>Ştefania Mincu, <span class="CharOverride-1">Despre starea poeziei</span>, II, Constanța, 2007, <span class="CharOverride-1">123–131</span>; Doina Ioanid, <span class="CharOverride-1">Când poezia e poezie</span>, OC, 2009, 483; Luminiţa Corneanu, <span class="CharOverride-1">„Irezistibil”</span>, RL, 2010, 43; Chioaru, <span class="CharOverride-1">Noi developări</span>, <span class="CharOverride-1">99–102</span>; Şerban Axinte, <span class="CharOverride-1">Autorul condamnat la moarte</span>, OC, 2011, 573; Soviany, <span class="CharOverride-1">Cinci decenii</span>, II, <span class="CharOverride-1">169–173</span>; Marius Chivu, <span class="CharOverride-1">Amintiri din parohie</span>, DM, 2012, 428.&#9;<span class="Semnatura">Ș.A.</span></p>
			<p class="Heuristica-PRIMUL"><span class="titlu-12">COMAN, Marian</span><span class="CharOverride-2"> (</span>22.V.1977, Mangalia), prozator, gazetar. Este fiul Elenei Coman (n. Neagu), contabilă, și al lui Marin Coman, ofițer în marina militară. A studiat la Colegiul Economic „Ion Ghica” din Brăila (1991–1995) și la Facultatea de Psihologie din cadrul Universității „Petre Andrei” din Iași (1995–2000). A fost redactor la cotidianul brăilean „Libertatea” (2000) și la „Monitorul de Brăila” (2001), coordonator de proiecte și fondator al ziarului „Brăileanul” (2000–2001), secretar de redacție și redactor-șef adjunct la „Monitorul de Galați” (2001–2002) , secretar general de redacție, redactor-șef adjunct și redactor-șef la „Obiectiv – Vocea Brăilei” (din 2002). De asemenea, a lucrat din 2011 ca realizator TV pentru Realitatea TV Galați–Brăila. În perioada 2002–2007 a realizat suplimentele SF săptămânale „Monitorul SF” (în „Monitorul de Galaţi” şi „Monitorul de Brăila”) şi „Literatura şi artele imaginarului” (în „Obiectiv – Vocea Brăilei”). În 2010–2011 a realizat revista „Obiectiv cultural”, supliment lunar al cotidianului „Obiectiv – Vocea Brăilei”. Din 2012 este scenarist pentru revista de benzi desenate „HAC!”, unde sub titlul <span class="CharOverride-1">Harap Alb continuă</span> a imaginat pe suportul poveștii lui Ion Creangă o mitologie derivată din <span class="CharOverride-1">Getica </span>lui Vasile Pârvan și din ficțiunile lui J.R.R. Tolkien. A debutat cu grafică în „Jurnalul SF” (noiembrie 1994) și literar cu povestirea <span class="CharOverride-1">Drumul spre iad</span> în suplimentul „Supernova” al cotidianului „Evenimentul” din Iași (1995). O selecție a bogatei activități publicistice apare în volumul <span class="CharOverride-1">Teoria flegmei. Apel la mitocănie</span> (2008). Este prezent în mai multe antologii SF.</p>
			<p class="Heuristica-BASE">Genul predilect al lui <span class="CharOverride-2">C.</span> este povestirea fantastică plasată într-un univers infantil simultan liric și traumatic, în care oroarea survine mai curând ca sugestie de subsol decât ca element grafic explicit. Textele din volumul de debut <span class="CharOverride-1">Nopţi albe, zile negre. Povestea unui sinucigaș și povestirile mele</span> (2005) sunt inserate într-o ramă atât narativă (moartea unui prieten), cât și metanarativă (autorul își prezintă și comentează prozele), însă dincolo de această punere în scenă, care nu eludează caracterul foarte inegal al pieselor, se rețin înainte de toate atmosfera de coșmar vag și recurența câtorva teme (universuri comunicante, cărți misterioase, irumperea răului și a morții din cotidianul cel mai banal). O evoluție se remarcă în volumul <span class="CharOverride-1">Testamentul de ciocolată</span> (2007), indexabil ca roman sau ca povestiri cu elemente comune de atmosferă, personaje și anecdotică. În textul titular decorul este un orfelinat care poate fi și o casă de corecție ori un ospiciu. <span class="CharOverride-2">C.</span> introduce în rețeaua infantilă de fantasme ludice și erotice un fantastic de nuanță horror. Realitățile se întrepătrund, morții se amestecă printre cei vii, iar explicațiile acestui melanj mișcător oscilează la rândul lor între o fantezie gotică și delirul unui pacient alienat. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Nopţi albe, zile negre. Povestea unui sinucigaș și povestirile mele</span>, pref. Michael Haulică, București, 2005; <span class="CharOverride-1">Testamentul de ciocolată</span>, București, 2007; <span class="CharOverride-1">Teoria flegmei. Apel la mitocănie</span>, București, 2008.</p>
			<p class="Heuristica___m_RPR"><span class="CharOverride-2">Repere bibliografice: </span>Mircea Pricăjan, <span class="CharOverride-1">Albe şi negre: divina tragedie</span>, F, 2006, 10; Opriță, <span class="CharOverride-1">Cronici</span>, <span class="CharOverride-1">196–203</span>. &#9;<span class="Semnatura">M.I.</span></p>
			<p class="Heuristica-PRIMUL"><span class="titlu-12">COMAN, Mihai</span> (26.III.1953, Făgăraş), antropolog. Este fiul Silviei Coman (n. Săvuleanu) şi al lui Tiberiu Coman, medici. <span class="CharOverride-2">C. </span>a făcut şcoala primară şi liceul la Făgăraş (1960–1972), urmând apoi cursurile Facultăţii de Filologie a Universităţii din Bucureşti (1972–1976), susținând aici o teză de doctorat în 1985. Mai întâi profesor de limba franceză şi limba şi literatura română în Bucureşti (1976–1983), ulterior lucrează ca redactor la „Scânteia tineretului”, fiind, între 1987 şi 1989, secretar responsabil de redacţie. Redactor la Editura Ion Creangă (din decembrie 1989), este apoi conferenţiar (1990), profesor (1995) și decan (din 2004) la Facultatea de Jurnalism şi Ştiinţele Comunicării din Bucureşti. A mai ţinut prelegeri la universităţi din SUA (1991) şi Canada (1992). A publicat numeroase volume privind teoria și istoria mass media: <span class="CharOverride-1">Introducere în sistemul mass media</span> (1999), <span class="CharOverride-1">Mass media în România post-comunistă</span> (2003), <span class="CharOverride-1">Mass media, mit și ritual. O perspectivă antropologică</span> (2003). A coordonat <span class="CharOverride-1">Manual de jurnalism</span> (I–II, 1998–1999), lucrare de pionierat în România.</p>
			<p class="Heuristica-BASE">Primele lucrări ale lui <span class="CharOverride-2">C.</span>, <span class="CharOverride-1">Izvoare mitice</span> (1980) şi <span class="CharOverride-1">Sora Soarelui. Schiţă pentru o frescă mitologică</span> (1983), reprezintă investigaţii în maniera şcolii comparatiste asupra topoilor culturali arhaici, identificabili în textele folclorice româneşti. Fără a plăti tribut exagerărilor tracizante şi utilizând subiecte preluate îndeosebi din lucrările lui Georges Dumézil, aceste studii sunt centrate mai ales pe riturile de iniţiere din colindele de fecior şi din cântecul epic, precum şi pe modelele cosmogonice identificate în legendele populare. Modificarea de perspectivă metodologică este evidentă în <span class="CharOverride-1">Mitos şi epos</span> (1985), unde sunt dezbătute concepte fundamentale precum mit, gen literar, transformare narativă şi inversiune simbolică, într-o tehnică de cercetare ținând îndeosebi de antropologia cognitivă. Aceeaşi metodă este pusă în aplicare în <span class="CharOverride-1">Mitologie populară românească </span>(I–II, 1986–1988), consacrată bestiarului zoomorf folcloric. Interesul lucrării rezidă nu atât în excursurile comparatiste sau istorice, cât în prezentarea conexiunilor dintre diferitele unităţi constitutive în cadrul limbajului culturii populare. Volumul al doilea propune în final clasificarea tuturor acestor reprezentări atât pe criteriul conexiunilor sintagmatice (figuri care se opun, figuri care se asociază), cât şi în funcţie de zece clase cu caracter paradigmatic. <span class="CharOverride-1">Punctul şi spirala</span> (1991) accentuează preocupările metodologice, definind conceptele operaţionale şi statutul antropologiei culturale în perimetrul ştiinţelor umaniste. În cele două volume de <span class="CharOverride-1">Mitologie populară românească</span>, preluate sintetic în <span class="CharOverride-1">Bestiarul mitologic românesc</span> (1996), simbolurile asupra cărora s-a oprit autorul sunt privite într-un context larg. Antropologia culturală pentru care optează vede în mitologie un sistem integrator, un limbaj „prin care semnele şi microsistemele unei culturi sunt puse în relaţie, sunt asamblate într-un vast model epistemologic”. <span class="CharOverride-2">C.</span> înţelege prin mitologie un metalimbaj simbolic şi narativ, o unealtă prin care omul arhaic „poate experimenta diverse strategii şi posibilităţi de cunoaştere, de ordonare şi luare în posesie a universului înconjurător”. Limbajul mitologic se bazează pe mecanismele subtile ale naraţiunii; studiul folosește „toate ipostazele naraţiunii şi toate variantele semnelor mitologice”, ipostaze exprimate de texte cu bogate implicaţii simbolice: legende etiologice, colinde, cântece, bocete, balade fantastice, familiale, ghicitori ş.a. <span class="CharOverride-2">C.</span> este convins că sistemul mitologiei populare nu poate fi reconstituit şi înţeles decât cu ajutorul unei metode de abordare globală. A încercat, de aceea, să refacă limbajul mitologiei populare aşa cum a funcţionat el în interiorul culturii tradiţionale. A început cu bestiarul, pentru că „animalele sunt o realitate imediată, o prezenţă decisivă pentru bunul mers al vieţii şi gospodăriei tradiţionale”. <span class="CharOverride-2">C.</span> a intenţionat să fie astfel cât mai aproape de spiritul şi de logica de adâncime a domeniului investigat, renunţând la analizele speculative și la ipotezele himerice. Cartea lui nu este doar o înlănţuire de texte bine scrise, ci şi o contribuţie la descoperirea mecanismelor care determină gramatica mitologiei. Ultimele articole din carte arată o deplasare a interesului către problemele schimbărilor culturale în consens cu tendinţele moderne, preocupate de dialogul intercultural şi de mecanismele de transformare, care determină evoluţia textelor culturale între epoci sau circulaţia lor de la un areal cultural la altul. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Izvoare mitice</span>, Bucureşti, 1980; <span class="CharOverride-1">Sora Soarelui. Schiţă pentru o frescă mitologică</span>, Bucureşti, 1983; <span class="CharOverride-1">Mitos şi epos. Studii asupra transformărilor narative</span>, Bucureşti, 1985; <span class="CharOverride-1">Mitologie populară românească</span>, I–II, Bucureşti, 1986–1988; <span class="CharOverride-1">Punctul şi spirala</span>, Bucureşti, 1991; <span class="CharOverride-1">Bestiarul mitologic românesc</span>, Bucureşti, 1996; <span class="CharOverride-1">Manual de jurnalism</span> (în colaborare), I–II, Iași, 1998–1999; ed. 3, Iași, 2009; <span class="CharOverride-1">Introducere în sistemul mass media</span>, Iaşi, 1999; ed. 3, Iași, 2007; <span class="CharOverride-1">Mass media în România postcomunistă</span>, Iași, 2003; <span class="CharOverride-1">Mass media, mit și ritual. O perspectivă antropologică</span>,<span class="CharOverride-1"> </span>Iași, 2003; <span class="CharOverride-1">Introducere în antropologia culturală. Mitul și ritul</span>, Iași, 2008; <span class="CharOverride-1">Studii de mitologie</span>, București, 2009.</p>
			<p class="Heuristica___m_RPR"><span class="CharOverride-2">Repere bibliografice: </span>Nicolae Iliescu, <span class="CharOverride-1">„Izvoare mitice”</span>, CNT, 1980, 37; Dan C. Mihăilescu, <span class="CharOverride-1">Prolegomene la un sistem antropologic</span>, LCF, 1980, 37; Nora Rebreanu, <span class="CharOverride-1">„Mitologie populară românească.</span> <span class="CharOverride-1">II</span>: <span class="CharOverride-1">Vieţuitoarele văzhudului”</span>, REF, 1980, 6; Ştefan Borbély, <span class="CharOverride-1">„Izvoare mitice”</span>, VTRA, 1981, 2; Sorin Titel, <span class="CharOverride-1">Pasiune şi erudiţie</span>, RL, 1981, 24; Paul Drogeanu, <span class="CharOverride-1">Reinterpretarea izvoarelor</span>, LCF, 1981, 26; Ciobanu, <span class="CharOverride-1">Opera</span>, <span class="CharOverride-1">295–299</span>; Ion Taloş, <span class="CharOverride-1">„Mitos şi epos”</span>, TR, 1985, 44; Valeriu Cristea, <span class="CharOverride-1">„Mitologie populară românească”</span>, RL, 1987, 1; Ioana Bot, <span class="CharOverride-1">„Mitos şi epos”</span>, AAF, 1987; Sanda Cordoş, <span class="CharOverride-1">„Mitologie populară românească”</span>, AAF, 1987; Ţeposu,<span class="CharOverride-1"> Istoria</span>,<span class="CharOverride-1"> 170–171</span>;<span class="CharOverride-1"> </span>Muthu, <span class="CharOverride-1">Cântecul</span>, <span class="CharOverride-1">28–34</span>; Iordan Datcu, <span class="CharOverride-1">„Bestiarul mitologic românesc”</span>, RL, 1997, 41; Marius Radu, <span class="CharOverride-1">„Bestiarul mitologic românesc”</span>, „Altarul Banatului”, 1997, 46; Datcu, <span class="CharOverride-1">Dicţ. etnolog.</span>,<span class="CharOverride-1"> 253–255; </span>Eleonora Sava,<span class="CharOverride-1"> O enciclopedie ca un roman, </span>ST, 2008, 11–12.&#9;<span class="Semnatura">I.D.</span></p>
			<div class="_idGenObjectLayout-1">
				<div id="_idContainer043">
					<div id="_idContainer041" class="Basic-Text-Frame">
						<p class="Titlu-Nume-H">COMARNESCU, Petru </p>
						<p class="Titlu-mic-DATE">(23.XI.1905, Iaşi – 27.XI.1970, Bucureşti), eseist, critic literar, memorialist, traducător. </p>
					</div>
					<div id="_idContainer042" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/01_ComarnescSu_Petru.png" alt="" />
					</div>
				</div>
			</div>
			<p class="Heuristica-PRIMUL">Era cel de-al treilea copil al Elenei Comarnescu (n. Cernătescu), institutoare, şi al lui Petru Comarnescu, funcţionar; familia mamei se înrudea cu cea a mitropolitului Veniamin Costache. Face şcoala primară (1912–1916) şi liceul la Iaşi (1916–1919, Liceul Naţional) şi la Bucureşti (1919–1924, Colegiul Naţional „Sf. Sava”, unde înfiinţează şi scrie la revista societăţii literare a şcolii). Urmează apoi Şcoala pentru Ofiţeri de Rezervă de Artilerie (Craiova, 1924–1925). După studii de drept (licenţa în 1928), de litere şi filosofie (licenţa în 1929) la Universitatea din Bucureşti, pleacă în SUA ca bursier (1929–1931) şi îşi ia doctoratul în filosofie (1931) la University of Southern California (Los Angeles) cu teza <span class="CharOverride-1">The Nature of Beauty and Its Relations to Goodness</span>, tradusă în româneşte sub titlul <span class="CharOverride-1">Kalokagathon</span> (1946). În 1933 a fost numit inspector la Direcţia Generală a Teatrelor din Ministerul Instrucţiunii şi Artelor şi, în acelaşi an, redactor la Editura Fundaţiilor Regale; în redacţie la „Vremea” (1932–1938) şi la „Revista Fundaţiilor Regale”, între 1944 şi 1948 lucrează ca redactor la „Timpul”, în 1946 la „Naţiunea”, iar până în 1952 la „Universul”, până în 1951 fiind şi redactor la Editura de Stat pentru Literatura şi Artă, după desfiinţarea Editurii Fundaţiilor Regale. În 1952 este concediat de peste tot şi i se interzice să publice. Se va îndrepta aproape exclusiv spre critica de artă şi pentru că prietenul său, Ionel Jianu, care era şeful redacţiei de artă plastică la Editura de Stat pentru Literatură şi Artă, i-a înlesnit colaborarea cu această redacţie; va publica, până în 1955, sub pseudonimul Anton Coman. </p>
			<p class="Heuristica-BASE">Bibliografia scrierilor lui <span class="CharOverride-2">C.</span> despre arta românească e imensă: de la frescele Voroneţului până la operele celor mai importanţi pictori, sculptori, graficieni din secolul al XX-lea. După un debut semnificativ în 1925 la revista „Lumea” din Iaşi, la numai douăzeci şi unu de ani începe să lucreze într-o redacţie, aceea a revistei „Rampa”; articolele sale de aici sunt scrise cu nerv, cu un anume aplomb şi vădesc dorinţa de a-şi spune părerea despre cele mai acute probleme ale contemporaneităţii. Se va impune cu adevărat în 1927, anul în care va fi desemnat să redacteze pagina culturală a ziarului „Politica” – unde semna şi cu pseudonimele Radu Veniamin, Petru de Lozia, Jim Wallace ş.a. şi unde publicase chiar un „roman sportiv” intitulat <span class="CharOverride-1">Tragica viaţă a jocheului Stewer </span>–, notorietatea datorându-se însă atât comentariilor şi cronicilor sale, cât şi iniţierii unei anchete privind specificul naţional. La începutul lui 1929, după ce preia pagina culturală a ziarului „Ultima oră”, <span class="CharOverride-2">C.</span> poartă o polemică vehementă cu „Gândirea”, revista condusă de Nichifor Crainic; obiectul polemicii va fi poezia lui Lucian Blaga, faţă de care el îşi exprima o admiraţie entuziastă şi era indignat de ceea ce i se părea a fi o insuficientă înţelegere din partea „Gândirii”. De asemenea, în 1928–1929 „Tiparniţa literară” (ai cărei directori erau <span class="CharOverride-2">C.</span>, pe atunci în vârstă de douăzeci şi trei de ani, şi Camil Baltazar) îşi va defini o atitudine clară faţă de tradiţionalism şi îndeosebi faţă de excesele recent constituitului grup al „Crinului alb”, reprobând „înşiruirea de înjurături şi acuzaţii aduse generaţiei precedente”. Punctul său de vedere va fi formulat limpede în paginile „Caietelor semestriale de sinteză naţională în cadrul secolului XX”, cum se subintitula revista „Acţiune şi reacţiune”, editată în 1929–1930; caietele, se spunea pe copertă, erau „scrise de Petru Comarnescu, Ion Jianu, Constantin Noica, Mihail Polihroniade”. <span class="CharOverride-2">C.</span> se declara aici fără rezerve împotriva celor care „din ignoranţă cred că tradiţia este un obstacol înaintea progresului, că ea opreşte mersul vieţii şi mai ales puterea de înnoire”; dar se opune cu aceeaşi energie ideii că tradiţia „vede în trecut numai binele, şi în prezent numai răul”. Adoptând o atitudine echilibrată, el explică tradiţia nu numai ca pe o putere ce dă „încredere în viitor şi mândrie faţă de trecut”, ci şi ca pe un element capabil să realizeze unitatea sufletească a unui popor. Şi când iniţiază, în 1932, Asociaţia de Arte, Litere şi Filosofie Criterion, programul avea în vedere „noua spiritualitate” ca sinteză a tendinţelor mai multor generaţii, numită de el „completitudine”. Ciclurile de conferinţe organizate de grupare, ca şi revista omonimă (1934–1935), la care rolul lui <span class="CharOverride-2">C.</span> este esenţial, au avut un ecou deosebit în epocă. Dar valoarea culturii lui filosofice nu a fost apreciată în anii agitaţi de la începutul deceniului al patrulea; mai uşor s-a observat participarea lui la controversele zgomotoase decât încercarea de a construi un principiu echilibrat al filosofiei culturii. Surprinde, de asemenea, faptul că nici după susţinerea doctoratului la una dintre cele mai reputate universităţi americane nu s-a acordat atenţie contribuţiilor sale teoretice. Şi-a publicat teza abia după cincisprezece ani, fără să fi adus modificări esenţiale formei iniţiale. În versiunea românească atât titlul, <span class="CharOverride-1">Kalokagathon</span>, cât şi subtitlul, <span class="CharOverride-1">Cercetare a corelaţiilor etico-estetice în artă şi în realizarea de sine</span>, indică mai explicit viziunea lui <span class="CharOverride-2">C.</span>: adaosul însuşi al titlului, de rezonanţă aristotelică, este semnificativ şi autorul îl justifică lămuritor: „I-am dat titlul simbolic de <span class="CharOverride-1">Kalokagathon</span> tocmai pentru a sublinia apartenenţa noastră la o concepţie antică pe care am căutat s-o descifrăm în cadrul vieţii contemporane”. Misiunea filosofiei constă, după <span class="CharOverride-2">C.</span>, „în crearea unor viziuni sistematice ale realităţii ca întreg”. Aderând la ideile lui Benedetto Croce, el consideră că „întrucât cunoaşterea noastră este mai întâi perceptuală şi apoi conceptuală sau ideală, esteticul stă la baza cunoaşterii umane”. Opinia lui, potrivit căreia imaginaţia e reală, era substanţial amendată de un criticism de provenienţă kantiană: esteticianul credea în valoarea şi în semnificaţia realului obiectiv, a realităţii naturii, a omului (deopotrivă a naturii şi a colectivităţii) şi nu concepea o artă în substanţa căreia să nu se redescopere lumea realului. De aceea, un lucru care a putut să pară de neînţeles s-a produs cu opţiunile comentatorului fenomenelor moderne: foarte receptiv la manifestările novatoare (nu se poate face abstracţie de importanţa pe care studiile sale au avut-o pentru recunoaşterea creaţiei brâncuşiene, a unor muzicieni contemporani, mai târziu a lui Ion Ţuculescu), nu a acceptat niciodată suprarealismul. Opunându-se suprarealismului, <span class="CharOverride-2">C.</span> va accepta în schimb programul expresionismului, „generalizare şi fundament pentru alte explicaţii”. Singurul element important al teoriei expresioniste asupra căruia insistă este empatia (termenul însă a apărut în opera unor esteticieni – îndeosebi Wilhelm Worringer – care nu aveau în vedere neapărat expresionismul şi de la care l-au preluat partizanii curentului). Concluzia lui <span class="CharOverride-2">C.</span> răstoarnă, de fapt, raportul worringerian: nu arta imprimă mişcare vieţii emoţionale, ci activitatea estetică este aceea care exprimă „impresiile eterogene”, ce constituie „viaţa fenomenală”. În această ordine a ideilor, a raporturilor dintre viaţă şi artă, se vădeşte spiritul clasicist: pe urmele vechilor greci, <span class="CharOverride-2">C. </span>consideră viaţa ca pe „un proces creator similar construcţiei unei opere de artă”, un proces care se desfăşoară „sub semnul imaginaţiei şi al raţiunii”. În privinţa scrierilor literare, a acordat uneori girul semnăturii sale unor debutanţi care nu aveau să-i confirme încrederea. Însă lui Mihail Sadoveanu, Mateiu I. Caragiale, Ion Barbu, Lucian Blaga, G. Bacovia, V. Voiculescu, Ion Pillat, Camil Petrescu le-a recunoscut valoarea (câteodată în studii ample, întotdeauna cu argumente solide), iar despre cei mai tineri – Mircea Eliade, Mihail Sebastian – sau despre unii aflaţi la început de drum – Gherasim Luca, Gellu Naum, Mihai Beniuc, Vlaicu Bârna, Virgil Teodorescu, George Magheru, Ion Frunzetti, Dimitrie Stelaru, Francisc Păcurariu – a scris cronici concludente. I se datorează publicarea mai multor eseuri şi studii consacrate unor scriitori străini moderni, mai ales francezi şi americani, unii dintre ei (William Faulkner, Gertrude Stein, Theodore Dreiser, Thornton Wilder şi, mai presus de toţi, Eugene O’Neill) încă insuficient cunoscuţi în România. O’Neill a constituit obiectul unei preocupări constante a lui <span class="CharOverride-2">C.</span> Printre manuscrisele rămase de la el s-a găsit şi o monografie care avea să apară în 1986 sub titlul <span class="CharOverride-1">O’Neill şi renaşterea tragediei</span>, a cărei redactare pare a fi anterioară anului 1946. Partizan al noului deopotrivă în cultură şi în viaţa socială, <span class="CharOverride-2">C. </span>a fost un admirator entuziast al „modelului american” şi al democraţiei rooseveltiene, admiraţie reflectată şi în cărţile sale despre Statele Unite – <span class="CharOverride-1">Homo americanus</span> (1933) şi <span class="CharOverride-1">America văzută de un tânăr de azi</span> (1934), contopite în <span class="CharOverride-1">Chipurile şi priveliştile Americii</span> (1940), care revelează şi un bun reporter. Pe de altă parte, în jurnale şi în scrierile memorialistice toxinele propriilor neîmpliniri îi perturbă lui <span class="CharOverride-2">C.</span> perspectiva. Captivat, până la inflamarea sentimentală, de lucrurile frumoase, eseistul, om-de-vorbă-iute, se îndoieşte de alţii cu atât mai mult cu cât e tot mai înclinat a se îndoi de sine. E, nu rareori, pătimaş, chiar dacă invocă argumente care i se vor fi părând juste. Mircea Eliade sau Mircea Vulcănescu, dar nu numai ei, ies diminuaţi din aceste repezite evaluări. Primul, un egocentric, cultivă imaginea unui „supraom”, suficient sieşi (în plus, „pare a se îndrepta către rigurozitatea şi obiectivitatea descărnată a omului de ştiinţă”); cel de-al doilea disertează savant, vag preocupat de reciprocitatea comunicării. Nici Dinu Noica – se oţărăşte logofilul – nu-l lasă să se desfăşoare, monopolizând orice discuţie. Se arată oarecum dezamăgit de filosoful-eseist (tentat să condenseze fluidul vieţii în structuri abstracte de cugetare), ca şi de Eugen Ionescu, negativistul, mereu pus pe zeflemele şi ostil aprofundării. Inteligent, tăios este Emil Cioran, însă el riscă să-şi cantoneze disperările într-o „suficienţă dogmatică”. Cu toate ciudăţeniile lui, scepticul, chinuitul Emil Botta rămâne unul dintre puţinii aleşi (un fel de „Greta Garbo masculin”, îl portretizează <span class="CharOverride-2">C.</span>). Pentru Mihail Sebastian, şi „prezumţios”, şi „nesincer”, ca şi pentru Mihail Polihroniade, „fudul” în „mediocritatea” lui, „americanul” nostru nutreşte o ireversibilă antipatie. În ce o priveşte pe Sorana Ţopa, actriţa-teozoafă, cu aerele ei de atotştiutoare, ar face bine să-l scutească: e una dintre acele iritante „gâşte krişnamurtiste” care se înghesuie, ca la o soarea, la reuniunile literare. Dacă obsesia nerealizării dereglează cumpăna aprecierilor, ea imprimă în schimb notaţiilor o înfrigurare din care, între exuberanţă şi descurajare, se manifestă, întreagă, personalitatea memorialistului. Perse&#173;cutat de gândul că nu şi-a dat încă măsura, <span class="CharOverride-2">C. </span>nu sesizează că izbânda la care, încordat-dezacordat, aspiră s-ar putea să fie, cu nemulţumirile, cu toanele, cu zbaterile lui, chiar acest jurnal. Aici îşi pune el în operă talentul – acela de „însufleţitor”.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">The Nature of Beauty and Its Relations to Goodness</span>, Los Angeles, 1931; <span class="CharOverride-1">Kalokagathon</span>, tr. Ruxandra Oteteleşanu, Bucureşti, 1946; ed. îngr. Dan Grigorescu şi Florin Toma, introd. Dan Grigorescu, Bucureşti, 1985;<span class="CharOverride-2"> </span><span class="CharOverride-1">Homo americanus</span>, Bucureşti, 1933; ed. îngr. şi introd. Eugen Florescu, Bucureşti, 1999; <span class="CharOverride-1">Zgârie-norii New York-ului</span>, Bucureşti, 1933; <span class="CharOverride-1">America văzută de un tânăr de azi</span>, Bucureşti, 1934; <span class="CharOverride-1">Chipurile şi priveliştile Americii</span>, Bucureşti, 1940; <span class="CharOverride-1">Magdalena Rădulescu</span>, Bucureşti, 1946; <span class="CharOverride-1">America. Lume nouă – viaţă nouă. 1930–1941</span>, Bucureşti, 1947; <span class="CharOverride-1">Francisc Şirato</span>, Bucureşti, 1954; <span class="CharOverride-1">Octav Băncilă</span>, Bucureşti, 1954; <span class="CharOverride-1">Ştefan Luchian</span>, Bucureşti, 1955; <span class="CharOverride-1">Abgar Baltazar</span>, Bucureşti, 1956; <span class="CharOverride-1">Marius Bunescu</span>, Bucureşti, 1956; <span class="CharOverride-1">Ştefan Luchian</span> (în colaborare cu Ionel Jianu), Bucureşti, 1956; <span class="CharOverride-1">Benjamin Franklin</span>, Bucureşti, 1957; <span class="CharOverride-1">Viaţa şi opera lui Rembrandt van Rijn</span>, Bucureşti, 1957; <span class="CharOverride-1">N. Grigorescu</span>, Bucureşti, 1959; <span class="CharOverride-1">Îndreptar artistic al monumentelor din nordul Moldovei</span>, Bucureşti, 1961; <span class="CharOverride-1">Ion Jalea</span>, Bucureşti, 1962; <span class="CharOverride-1">N.N. Tonitza</span>, Bucureşti, 1962; <span class="CharOverride-1">Iosif Iser</span>, Bucureşti, 1965; <span class="CharOverride-1">Gh. D. Anghel</span>, Bucureşti, 1966; <span class="CharOverride-1">Ion Sava</span>, pref. Tudor Arghezi, Bucureşti, 1966; <span class="CharOverride-1">Ion Ţuculescu</span>, Bucureşti, 1967; <span class="CharOverride-1">Témoignages sur Brancusi</span> (în colaborare cu Mircea Eliade şi Ionel Jianu), Paris, 1967; ed. (<span class="CharOverride-1">Mărturii despre Brâncuşi</span>), tr., îngr. şi pref. Nina Stănculescu, Târgu Jiu, 1997; <span class="CharOverride-1">Deineka</span>, Bucureşti, 1968; <span class="CharOverride-1">Lascăr Vorel</span>, Bucureşti, 1968; <span class="CharOverride-1">The Romanian and the Universal in Brancusi’s Work</span>, Londra, 1970; <span class="CharOverride-1">Brâncuşi, mit şi metamorfoză în sculptura contemporană</span>, Bucureşti, 1972; <span class="CharOverride-1">Confluenţe ale artei universale</span>, Bucureşti, 1972; <span class="CharOverride-1">Scrieri despre teatru</span>, Iaşi, 1977; <span class="CharOverride-1">Chipurile şi priveliştile Europei</span>, vol. I:<span class="CharOverride-1"> Italia şi Franţa</span>, vol. II:<span class="CharOverride-1"> Elveţia şi Italia</span>, îngr. Traian Filip, Cluj-Napoca, 1980; <span class="CharOverride-1">O’Neill şi renaşterea tragediei</span>, îngr. Mircea Filip, introd. Dan Grigorescu, Cluj-Napoca, 1986; <span class="CharOverride-1">Jurnal. 1931–1937</span>, îngr. şi pref. Victor Durnea, Iaşi, 1994; <span class="CharOverride-1">Pagini de jurnal</span>, I–III, îngr. Traian Filip, Mircea Filip şi Adrian Munţiu, pref. Dan Grigorescu, Bucureşti, 2003; <span class="CharOverride-1">Documentar memorialistic</span>, îngr. Nicolae Cârlan, Suceava, 2005. <span class="CharOverride-2">Traduceri:</span> T.E. Lawrence, <span class="CharOverride-1">Cei şapte stâlpi ai înţelepciunii</span>, Bucureşti, 1937; Eugene O’Neill, <span class="CharOverride-1">Straniul interludiu</span>, Bucureşti, 1939, <span class="CharOverride-1">Din jale se întrupează Electra</span>, Bucureşti, 1943 (în colaborare cu Margareta Sterian), <span class="CharOverride-1">Dramele mării şi ale pământului</span>, Bucureşti, 1946, <span class="CharOverride-1">Drame din marea dragoste</span>, Bucureşti, 1947, <span class="CharOverride-1">Teatru</span>, I–III, Bucureşti, 1968 (în colaborare cu Margareta Sterian şi Constantin Popescu); Daniel Defoe, <span class="CharOverride-1">Viaţa şi nemaipomenitele aventuri ale lui Robinson Crusoe</span>, Bucureşti, 1943; G.B. Shaw, <span class="CharOverride-1">Discipolul diavolului</span>, Bucureşti, 1946, <span class="CharOverride-1">Cezar şi Cleopatra. Ucenicul diavolului. Pygmalion</span>, pref. Silvian Iosifescu, Bucureşti, 1963; Robert E. Sherwood, <span class="CharOverride-1">Pădurea împietrită</span>, Bucureşti, 1946; [John M. Synge, Lordul Dunsany, Robert E. Sherwood], <span class="CharOverride-1">Suflete galante</span>, Bucureşti, 1946; J.B. Priestley, <span class="CharOverride-1">Inspectorul de poliţie</span>, Bucureşti, 1947 (în colaborare cu Mircea Văianu); Howard Fast, <span class="CharOverride-1">Lupta lui Albert Parsons</span>, Bucureşti, 1949 (în colaborare cu Mircea Văianu), <span class="CharOverride-1">Silas Timberman</span>, Bucureşti, 1956; A.I. Herzen, <span class="CharOverride-1">Povestiri</span>, Bucureşti, 1954 (în colaborare cu Lia Aldeanu); Mark Twain, <span class="CharOverride-1">Opere</span>, II–IV, Bucureşti, 1955–1958 (în colaborare cu Eugen B. Marian, Frida Papadache şi Petre Solomon), <span class="CharOverride-1">Bancnota de un milion de lire</span>, pref. Dan Grigorescu, Bucureşti, 1964 (în colaborare cu Eugen B. Marian şi Petre Solomon), <span class="CharOverride-1">Viaţa pe Mississippi</span>, Bucureşti, 1964, <span class="CharOverride-1">Un yankeu la curtea regelui Arthur. Pamflete</span>, Bucureşti, 2008 (în colaborare cu Eugen B. Marian şi Petre Solomon);<span class="CharOverride-1"> </span>N.G. Cernîşevski, <span class="CharOverride-1">Ce-i de făcut?</span>, Bucureşti, 1956 (în colaborare cu Andrei Ivanovschi); Ilya Ehrenburg, <span class="CharOverride-1">Căderea Parisului</span>, Bucureşti, 1956 (în colaborare cu M. Mihail); Walter Scott, <span class="CharOverride-1">Rob Roy</span>, Bucureşti, 1957. </p>
			<p class="Heuristica___m_RPR"><span class="CharOverride-2">Repere bibliografice:</span> Sebastian, <span class="CharOverride-1">Jurnal</span>,<span class="CharOverride-1"> 420–422</span>; Ion Frunzetti, <span class="CharOverride-1">„Chipurile şi priveliştile Americii”</span>, VR, 1940, 7; Călinescu, <span class="CharOverride-1">Ist. lit. </span>(1941), <span class="CharOverride-1">832, Ist. lit.</span> (1982),<span class="CharOverride-1"> 916</span>;<span class="CharOverride-1"> </span>Ion Biberi, <span class="CharOverride-1">Lumea de mâine</span>, Bucureşti, 1945, <span class="CharOverride-1">255–269</span>; Perpessicius, <span class="CharOverride-1">Menţiuni</span>, V, <span class="CharOverride-1">289–290</span>; Râpeanu, <span class="CharOverride-1">Interferenţe</span>, <span class="CharOverride-1">136–140</span>; Micu, <span class="CharOverride-1">„Gândirea”</span>,<span class="CharOverride-1"> 336–339</span>; Căprariu, <span class="CharOverride-1">Jurnal</span>,<span class="CharOverride-1"> 87–91</span>; Zaciu, <span class="CharOverride-1">Cu cărţile</span>,<span class="CharOverride-1"> 55–62</span>; Zaharia Sângerozan, <span class="CharOverride-1">O sinteză de gândire şi simţire europeană</span>, CRC, 1990, 28; <span class="CharOverride-1">Un om. O viaţă. Un destin. Ionel Jianu şi opera lui, </span>Bucureşti, 1991, <span class="CharOverride-1">95–120</span>;<span class="CharOverride-1"> </span>George, <span class="CharOverride-1">Sfârşitul</span>, IV, <span class="CharOverride-1">221–229</span>; Alex. Ştefănescu, <span class="CharOverride-1">Pagini cu efect tonic</span>, RL, 1994, 18; Arşavir Acterian,<span class="CharOverride-1"> Nobila candoare: Petru Comarnescu</span>, APF, 1995, 3–4; Faifer, <span class="CharOverride-1">Faldurile</span>,<span class="CharOverride-1"> 29–33</span>;<span class="CharOverride-1"> Dicţ. esenţial</span>, <span class="CharOverride-1">194–195</span>; Popa, <span class="CharOverride-1">Ist. lit</span>., I, <span class="CharOverride-1">318–319</span>; Simion, <span class="CharOverride-1">Ficţiunea</span>, III, <span class="CharOverride-1">293–299</span>; Eugen Mandric, <span class="CharOverride-1">Confesiunile unui reporter cu pete roşii</span>, ALA, 2001, 579;<span class="CharOverride-1"> </span>Dan Grigorescu, <span class="CharOverride-1">„Romanul” unei generaţii</span>,<span class="CharOverride-1"> </span>ALA, 2003, 689; <span class="CharOverride-1">Petru Comarnescu, un călător al solitudinii</span>, îngr. şi pref. Mihaela Cristea, Bucureşti, 2003; Al. Săndulescu, <span class="CharOverride-1">Un jurnal pe sărite</span>, RL, 2004, 32; Mihăilescu, <span class="CharOverride-1">Lit. rom. postceauşism</span>, I, <span class="CharOverride-1">69–75</span>; Marin Diaconu, <span class="CharOverride-1">Ispitit de cunoaşterea integrală</span>,<span class="CharOverride-1"> </span>„Saeculum”, 2005, 2; <span class="CharOverride-1">Petru Comarnescu. Documentar memorialistic</span>, îngr. Nicolae Cârlan, Suceava, 2005; Monica Grossu, <span class="CharOverride-1">Petru Comarnescu, un neliniştit în secolul său</span>, Cluj-Napoca, 2008; Popa, <span class="CharOverride-1">Ist. lit.</span>, I, <span class="CharOverride-1">293–294</span>; Durnea, <span class="CharOverride-1">Propuneri</span>, <span class="CharOverride-1">175–197.</span> &#9;<span class="Semnatura">D.G., F.F.</span></p>
			<p class="Heuristica-PRIMUL"><span class="titlu-12">COMĂNEANU, Anca Delia </span>(10.XII.1958, Bucureşti), prozatoare, autoare de teatru. Este fiica Olimpiei Comăneanu, economistă, şi a lui Gheor&#173;ghe Comăneanu, inginer; s-a căsătorit cu scriitorul Hanibal Stănciulescu. Urmează Liceul „Gheorghe Lazăr“ din Bucureşti (promoţia 1978) şi îşi continuă studiile (1978–1983) la Institutul Politehnic din acelaşi oraş, Facultatea de Mecanică, secţia maşini termice. Participă la activitatea cenaclurilor Junimea şi Cenaclul de Luni ale Universităţii din Bucureşti. Debutul cu proză are loc în 1990, în „Suplimentul literar şi artistic al «Tineretului liber»“; în acelaşi an îi apare romanul <span class="CharOverride-1">Justin</span>. Abandonează cariera de inginer şi devine, succesiv, corector la Editura Cartea Românească, producător-delegat la o casă de filme, redactor la săptămânalele „Contrapunct“ şi „Zig-zag“ şi la cotidianul „Tineretul liber“, scriitor liber profesionist. I-au fost montate şi difuzate radiofonic, în perioada 1991–1996, mai multe texte dramatice (<span class="CharOverride-1">Dezvelirea</span>,<span class="CharOverride-1"> Iason şi Medeea</span>,<span class="CharOverride-1"> Trista aventură a mătuşii Mary</span>,<span class="CharOverride-1"> Cronică electorală</span>). Face parte dintre autorii scenariului pentru serialul de teatru radiofonic <span class="CharOverride-1">Piaţa rotundă</span>, difuzat de postul Radio România Actualităţi. A mai colaborat cu proză şi articole la „România literară“, „Luceafărul“ ş.a., precum şi la Radio România şi BBC. Semnează în 2003 şi o traducere din Voltaire (<span class="CharOverride-1">Dicţionar filosofic</span>).</p>
			<p class="Heuristica-BASE"><span class="CharOverride-2">C.</span> a debutat ca prozatoare cu micul roman <span class="CharOverride-1">Justin</span>, purtând girul – prin textul de prezentare imprimat pe coperta a patra – criticului Ov. S. Crohmălniceanu. Fabula naraţiunii e o reconstituire ficţional biografică: ultimii ani ai vieţii unui personaj din Antichitate, cu existenţă istorică reală. Este vorba de Iustin, filosof grec trăitor în Palestina, în colonia romană Flavia Neapolis, în secolul al II-lea d.H., autor, între altele, al unor apologii în favoarea creştinismului, adresate împăratului Antoninus Pius şi Senatului roman, şi care, martirizat pentru convingerile lui creştine, a fost canonizat de Biserică. Romanul combină, într-un complex tematico-expresiv greu discernabil, formula parabolei cu notaţia „autentistă” (a stărilor lăuntrice, a percepţiilor, a solilocviului etc.). Prozatoarea recurge la procedeul identităţii glisante, incerte, multiple, acreditează o convergenţă a personajelor, acestea apărând ca variaţiuni ale unei teme unice: mântuirea personală. <span class="CharOverride-2">C. </span>a<span class="CharOverride-2"> </span>preluat mult din arsenalul Noului Roman francez. În <span class="CharOverride-1">Miercuri</span>, <span class="CharOverride-1">joi</span> <span class="CharOverride-1">pe</span> <span class="CharOverride-1">strada</span> <span class="CharOverride-1">circulară</span> (1998) ceea ce primează este viziunea (neo)existenţialistă, romanul fiind cronica unei drame umane: cea a unui artist, un pictor aparent nerealizat, care îşi ratează deopotrivă şi vocaţia artistică, şi viaţa familială, afectivă, socială. Nici nu se ştie, la urma urmei, dacă acesta chiar e un artist ratat sau dacă nu va fi fost un mare pictor. El se aseamănă, sub acest raport, cu protagonistul precedentului roman, acel Justin care, privit de aproape, pare un biet om biruit de dificultăţile atingerii adevărului şi de cele ale asigurării unei vieţuiri decente, dar pentru posteritate devenit sfânt şi mucenic. Textele dramatice semnate de <span class="CharOverride-2">C. </span>sunt producţii notabile, fără să impresioneze prin originalitate. <span class="CharOverride-1">Dezvelirea</span> (scrisă în 1983) se subsumează unui filon productiv al teatrului modern şi utilizează parabola, aluzia, limbajul ambiguu şi sugestiv pentru a dezbate chestiuni moral-civice privind culpabilitatea, responsabilitatea, angoasa, pentru a dezvălui instalarea represiunii arbitrare şi a totalitarismului, consimţite prin pasivitate; mesajul este abil construit. <span class="CharOverride-1">Iason şi Medeea</span> (scrisă în 1985) se raliază altui filon, de altfel înrudit, al teatrului din secolul al XX-lea: revizitarea temelor mitologice ale Antichităţii şi investirea lor cu înţelesuri contemporane. În <span class="CharOverride-1">Cronică electorală</span> (1990) e abordată în tonuri groteşti tema – atât de productivă în dramaturgia tuturor epocilor şi atât de „fierbinte”, la noi, în primii ani de după 1989 – a luptei pentru puterea politică. În general, piesele nu sunt lipsite de o dinamică a dialogului şi de un umor de bună calitate, cu toate că uneori apar derapaje spre excese ludice şi groteşti ori secvenţe prolixe. Serialul radiofonic <span class="CharOverride-1">Piaţa rotundă</span>, la care <span class="CharOverride-2">C. </span>a fost coscenaristă, s-a remarcat prin verva situaţiilor comice, „realismul” limbajului colocvial şi naturaleţea situaţiilor, ca una dintre producţiile izbutite de „umor popular” din anii ’90 ai secolului trecut. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Justin</span>, Bucureşti, 1990; <span class="CharOverride-1">Miercuri, joi pe strada circulară,</span> pref. Hanibal Stănciulescu, Bucureşti, 1998. </p>
			<p class="Heuristica___m_RPR"><span class="CharOverride-2">Repere bibliografice:</span> Ov. S. Crohmălniceanu, <span class="CharOverride-1">Joacă şi seriozitate</span>,<span class="CharOverride-1"> </span>LCF, 1991, 15; Al. Protopopescu, <span class="CharOverride-1">Craii de curte antică</span>, VR, 1994, 11–12; Alex. Ştefănescu, <span class="CharOverride-1">„Miercuri, joi pe strada circulară”</span>, RL, 1998. &#9;<span class="Semnatura">N.Br. </span></p>
			<p class="Heuristica-PRIMUL"><span class="titlu-12">COMĂNESCU, Denisa</span> (4.II.1954, Buzău), poetă, traducătoare. Este fiica Elenei (n. Tomescu) şi a lui Caton Comănescu, avocat. După absolvirea Liceului „Mihai Eminescu” în oraşul natal (1973) şi a Facultăţii de Limba şi Literatura Română, secţia română–engleză, a Universităţii din Bucureşti (1977), lucrează ca translatoare la Chimimportexport (1977–1978), apoi ca redactor (1978–1992) şi redactor-şef la Editura Univers. Din iunie 2001 este director editorial la Editura Polirom, coordonând colecţia de literatură străină „Biblioteca Polirom”, iar din februarie 2006 la Editura Humanitas, apoi, din august 2007, director general al Editurii Humanitas Fiction, unde fondează colecţia „Raftul Denisei”, remarcabila ei implicare în elaborarea programelor editoriale având rezultate notabile. În liceu frecventează cenaclul gazetei „Viaţa Buzăului”, în ale cărei pagini va debuta în 1969. Primele poezii îi apar în „România literară” (1975), iar debutul în volum are loc în 1979 cu placheta <span class="CharOverride-1">Izgonirea din paradis</span> (1979). Mai colaborează la „Luceafărul”, „Steaua”, „Tribuna”, „Orizont”, „Contrapunct” ş.a. Între 1990 şi 2004 a fost secretară a Centrului PEN Român, iar în 2006 a devenit membră a Parlamentului Cultural European. A fost distinsă cu Premiul Uniunii Scriitorilor (1979), Premiul Salonului de Carte la Festivalul de Poezie de la Oradea (1999), Premiul revistei „Tomis” (1999) ş.a. Este prezentă în numeroase antologii de poezie apărute peste hotare.</p>
			<p class="Heuristica-BASE">Înscrisă de critici în generaţia anilor ’80 din secolul trecut, <span class="CharOverride-2">C.</span> practică în plachetele <span class="CharOverride-1">Izgonirea din paradis</span>, <span class="CharOverride-1">Cuţitul de argint</span> (1983) şi <span class="CharOverride-1">Barca pe valuri</span> (1987), precum şi în antologiile <span class="CharOverride-1">Urma de foc</span> (1999) şi <span class="CharOverride-1">Acum biografia de-atunci (1979–1987)</span>(2000) o poezie confesiv-cerebrală fără căutări formale, comunicată simplu, autentic şi nuanţat. Întoarsă obsesiv spre propria interioritate, reproiectează cu o luciditate aproape dureroasă momente şi trăiri ale devenirii intelectuale şi poetice: „Nu am sădită în mine sămânța victoriei./ Sunt plante care aprind rădăcini/ într-un pahar cu apă/ viguroase ca niște iezuiți/ forează stânci/ decapitează orașe/ ajung la cer și nu în pământ/ O, temperamente vulcanice,/ am lins atâta cenușă/ până soarele mi-a răsărit în pântece/ și de atunci strălucesc/ strălucesc” (<span class="CharOverride-1">Unui prieten care m-a rugat să-i dedic poemul</span>, în <span class="CharOverride-1">Barca pe valuri</span>). Desprinderea de spațiul protector al copilăriei şi plonjarea în complexele maturităţii se produc fără spaime metafizice, evoluţia fiind considerată retrospectiv cu o melancolie neconcesivă: „Dacă cineva mi-ar da părul într-o parte/ dacă mi l-ar ridica ușor de pe frunte/ ca un diamant aurit s-ar ivi/ orașul acesta/ cu străzi singuratice și case stângace/ ce se năruie la simpla închidere a ușii/cu grădini de streliția și lăzi de gunoi/ unde ecoul copilăriei/ încă se mai aude șoptind:/ «Mea mater, mea pater,/ filium vestrum lupus est»/ cu muzica ce sparge timpanul mașinilor/ și fotografiile care ucid privirea bătrânilor/ cu ulcica plină cu lapte/ lăsată prin toate casele/ de tatăl pe moarte/ doar, doar o va găsi iubitul/ ce i-a părăsit fata” (<span class="CharOverride-1">Obsesia biografiei</span>). Renunţarea, aparent calmă şi detaşată, la fragilitatea primei vârste, precum şi asumarea intruziunilor, nu o dată agresive, ale maturizării, se consumă la tensiuni maxime. „Urmele de foc” sunt atestate de o imagistică de obicei sobră, dar care nu evită paradoxul, fie şi ludic: „Stau agățată de cameră/ și omor sentimente/ cu fierul de călcat./ Ca pe muște./ […] M-am confundat cu boilerul/ cu mașina de râșnit cafea/ cu bidonul de motorină/ cu budolzerul/ cu o cămașă de noapte foarte fină./ O, dacă aș fi un vapor/ iubirea mea i-ar asigura/ cea mai frumoasă mare/ cel mai ușor tangaj/ insula miraculoasă/ cu oameni” (<span class="CharOverride-1">Robinsonadă</span>). <span class="CharOverride-2">C.</span> publică rar, dar scrie profund şi dens, după o elaborare lăuntrică îndelungată. Complementar, traduce îndeosebi din poezia contemporană de limbă engleză.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Izgonirea din paradis</span>, Bucureşti, 1979; <span class="CharOverride-1">Cuţitul de argint</span>, Bucureşti, 1983; <span class="CharOverride-1">Barca pe valuri</span>, Bucureşti, 1987; <span class="CharOverride-1">Urma de foc</span>, postfaţă Mircea Ivănescu, Botoşani, 1999; <span class="CharOverride-1">Acum biografia de-atunci (1979–1987)</span>, Bucureşti, 2000. <span class="CharOverride-2">Antologii: </span><span class="CharOverride-1">STRONG – 28 de poete din Romania – 28 poetek rumunóskich</span>, ed. bilingvă, tr. Kazimierz Jurczak şi Ewa Rossi, pref. Alex. Ştefănescu, Bucureşti, 1999. <span class="CharOverride-2">Traduceri:</span> Alan Brownjohn, [<span class="CharOverride-1">Poeme</span>], în <span class="CharOverride-1">Trei poeţi englezi contemporani: Fleur Adcock, Alan Brownjohn, Jon Silkin</span>, pref. Mircea Ivănescu, Bucureşti, 1989; Eiléan NíChuilleanáin, [<span class="CharOverride-1">Poeme</span>], în <span class="CharOverride-1">Flăcări himerice. 10 poeţi irlandezi contemporani</span>, Bucureşti, 1996. </p>
			<p class="Heuristica___m_RPR"><span class="CharOverride-2">Repere bibliografice: </span>Dan Cristea, <span class="CharOverride-1">Tristeţe şi luciditate</span>, LCF, 1979, 36; Nicolae Manolescu, <span class="CharOverride-1">Tinere poete</span>, RL, 1979, 42; Adrian Popescu, <span class="CharOverride-1">Urma vieţii şi a focului</span>, ST, 1979, 10, 11; Eugen Simion, <span class="CharOverride-1">În „noua generaţie poetică…”</span>, RL, 1979, 51; Ion Caraion, <span class="CharOverride-1">Paradisul regăsit</span>, LCF, 1980, 2; Laurenţiu Ulici, <span class="CharOverride-1">Balans</span>, RL, 1980, 13; Valeriu Cristea, <span class="CharOverride-1">Sub şi fără protecţie</span>, RL, 1983, 47; Petru Poantă, <span class="CharOverride-1">„Cuţitul de argint”</span>, ST, 1983, 11; Marian Papahagi, <span class="CharOverride-1">Construcţia imaginii</span>, TR, 1987, 49; Romul Munteanu, <span class="CharOverride-1">„Barca pe valuri”</span>, FLC, 1988, 1; Ţeposu, <span class="CharOverride-1">Istoria</span>, <span class="CharOverride-1">87–88</span>; <span class="CharOverride-1">Dicţ. scriit. rom.</span>, I, <span class="CharOverride-1">633–634</span>; Daniel Cristea-Enache, <span class="CharOverride-1">Câteva confuzii şi o prejudecată</span>, ALA, 1999, 461; Alex. Ştefănescu, <span class="CharOverride-1">Un film bun întrerupt la jumătate</span>, RL, 1999, 9; Octavian Soviany, <span class="CharOverride-1">Poezia ca o urmă de foc</span>, LCF, 2001, 18; Cristea-Enache, <span class="CharOverride-1">Concert</span>, <span class="CharOverride-1">88–91</span>; [<span class="CharOverride-1">Interviuri cu Denisa Comănescu</span>], OC, 2002, 125, 2006, 65, FLC, 2008, 1; <span class="CharOverride-1">Dicţ. analitic</span>, IV, <span class="CharOverride-1">330–331</span>; Lefter, <span class="CharOverride-1">Flashback</span>, <span class="CharOverride-1">207–212</span>. &#9;<span class="Semnatura">S.V.</span></p>
			<p class="Heuristica_PRIMUL_Semnat"><span class="titlu-12">COMEDIA</span>, revistă apărută<span class="CharOverride-2"> </span>la Bucureşti, zilnic, între 15 şi 23 aprilie 1914, cu subtitlul „Literatură. Teatru. Muzică. Artă. Sport. Mode. Umor”. Redactor-şef şi girant responsabil: Dem. I. Theodorescu, menționat începând cu numărul 5. În articolul <span class="CharOverride-1">Către cititori</span>, redacția anunță editarea acestei publicații „cu scopul de-a împlini o lipsă simțită în presa noastră. Departe de luptele politice și de frământările sociale, «Comedia» își propune prin aparițiunea ei zilnică să ofere publicului recreaţiunea de care are nevoie o minte zbuciumată, un braţ obosit. Ea îşi va deschide larg coloanele teatrului, operei şi operetei, muzicii, picturii, artelor plastice şi decorative. «Comedia» va urmări întreaga mişcare artistică şi literară de la noi şi din străinătate […]. Adresându-se tuturor, şi mari şi mici, va coprinde în coloanele rezervate artei şi literaturii mişcarea sportivă, mişcarea feminină, moda cu ultimele ei creaţii, precum şi câteva coloane rezervate umorului”. Într-un text de întâmpinare complezent, E. Lovinescu salută apariţia a încă unui ziar consacrat teatrului, urându-i să obţină „respectul omului şi al artistului, izgonirea a tot ce e personal din discuţiile artistice, măsura, buna-cuviinţă, curăţirea limbii de toate impurităţile ce se îmbulzesc sub penele grăbite, onestitatea profesională”, pentru „a putea face şi o operă educatoare” (<span class="CharOverride-1">Un cuvânt</span>). O opţiune privind literatura originală găseşte <span class="CharOverride-2">C. </span>prin prelucrarea unor scrieri aparţinând poeţilor din cercul „Literatorului”: Oreste, care figurează cu poeziile <span class="CharOverride-1">Murmur de bal</span>, <span class="CharOverride-1">Sărutarea </span>şi schiţa <span class="CharOverride-1">Cu muscalul la şosea</span>, Al.T. Stamatiad, care intră în sumar cu mai multe cugetări şi impresii spicuite şi traduse din Charles Baudelaire, şi chiar Al. Macedonski, care îi încredinţează textul inedit <span class="CharOverride-1">Ziua unui funcţionar mijlociu. </span>Li se alătură prozatorii Ion Dragoslav cu schiţa <span class="CharOverride-1">Răscoala de la Flămânzi</span>, I. Kiru (Chiru)-Nanov cu un fragment din romanul „în pregătire” <span class="CharOverride-1">Fala Oprişenilor</span>, N.N. Beldiceanu cu schiţa<span class="CharOverride-1"> O dragoste platonică</span>, tinerii poeţi Ion Al-George (<span class="CharOverride-1">Renunţarea</span>), George Gregorian (<span class="CharOverride-1">Cântecul poetului </span>– la „Cronica veselă”) şi alte câteva condeie azi obscure, dar în 1914 veleitari stăruitori. Notă aparte face doar Mihail Sorbul, cu scene din actul II al dramei istorice <span class="CharOverride-1">Letopiseţi</span>,<span class="CharOverride-1"> </span>şi din nou Al. Macedonski, cu un fragment din primul capitol al romanului <span class="CharOverride-1">Thalassa</span>, tipărit cu titlul <span class="CharOverride-1">Le Calvaire de feu</span> în 1906, la Paris<span class="CharOverride-1">. </span>Un interviu inconsistent dat de George Diamandy, efemer director general al teatrelor, lui I. Kaufmann, o cronică plastică semnată de Margareta Dem. Teodorescu la Salonul de primăvară deschis în sala Tinerimea artistică, informaţiuni diverse şi câteva glume ilustrate este tot ce a mai publicat <span class="CharOverride-2">C.</span> Printre reclame şi anunţuri de tot felul se strecoară însă unul cu adevărat neaşteptat – cei interesaţi sunt invitaţi să ia la cunoştinţă programul după care funcţionează bibliotecile din Bucureşti: biblioteca Socec, a Academiei Române, a Liceului „Gheorghe Lazăr” şi a lui Samuil Marcu – din Strada Mircea Vodă 20. &#9;<span class="Semnatura">R.P.</span></p>
			<p class="Heuristica_PRIMUL_Semnat"><span class="titlu-12">COMEDIA</span>, publicaţie apărută la Bucureşti, săptămânal, între 27 noiembrie 1938 şi 1 iulie 1940, sub direcţia lui S. Faust–Mohr. Până în primăvara lui 1939 poartă subtitlul „Revistă săptămânală ilustrată pentru teatru, muzică şi film”, după care îşi schimbă formatul într-unul mai mare, și apare fără subtitlu, dar revine la formatul vechi în ianuarie 1940, cu subtitlul „Curierul spectacolelor Capitalei”, care de la numărul 39/1940 devine „Revistă pentru teatru, muzică şi film”. Publicaţia este specializată, propunând rubrici ca „Ecouri şi bârfeli”, „Cronica teatrală” (A. Munte), „Cronica muzicală” (Radu Cioculescu), „Revistele”, „Mişcarea teatrală din străinătate”, la care colaborează Aurel Călinescu, I. Massoff, V. Maximilian, Al. Mironescu, Teodor Scarlat, Victor Eftimiu. Se publică portrete literare ale unor oameni de teatru şi ale unor actori celebri (Ion Marin Sadoveanu, Luigi Pirandello, Nestroy, Arturo Toscanini, Jean Athanasiu, Tony Bulandra, Emma Gramatica, Sonia Cluceru), se discută cărţi (Camil Petrescu, <span class="CharOverride-1">Husserl</span>), se iau interviuri, se scriu amintiri (despre C.I. Nottara, I.L. Caragiale ş.a.). Victor Eftimiu semnează articolele <span class="CharOverride-1">Teatru mulţimilor</span> şi <span class="CharOverride-1">Scaunul lui Ion Ghica</span>. Neinteresantă atunci când vrea să fie doar „Curierul spectacolelor Capitalei”, <span class="CharOverride-2">C.</span> îşi redobândeşte atractivitatea când, în 1939, atrage noi colaboratori: Mihail Sebastian (<span class="CharOverride-1">Teatrul, oglindă a vieții sociale</span>), Camil Petrescu, A. Pop Marţian, Sergiu Milorian, N. Carandino, Mihail Vulpeş. Sunt inserate şi texte dramatice de Mircea Ştefănescu (<span class="CharOverride-1">Acolo departe...</span>), Mihail Drumeş (<span class="CharOverride-1">Năluca</span>), Ion Luca (<span class="CharOverride-1">Rachieriţa</span>), I.C. Aslan (<span class="CharOverride-1">Rămâi femeie!</span>),<span class="CharOverride-1"> </span>H. Nicolaide (<span class="CharOverride-1">De Paşte</span>) ş.a., dau interviuri Camil Petrescu (<span class="CharOverride-1">Probleme teatrale cercetate de Camil Petrescu</span>), V.I. Popa (<span class="CharOverride-1">Teatrul Muncă și Voie Bună. Un interwiev care prețuiește cât o lecție…</span>), G. Brăiloiu, Mihail Constantinescu, Tantzi Căpăţână ş.a., revista oferind o informaţie bogată şi susţinând o pledoarie convingătoare pentru teatrul de calitate. &#9;<span class="Semnatura">M.Pp.</span></p>
			<p class="Heuristica_PRIMUL_Semnat"><span class="titlu-12">COMEDIA ILUSTRATĂ</span>, publicaţie apărută la Bucureşti, săptămânal, între 10 decembrie 1927 şi 19 februarie 1928. Director: S. Faust-Mohr. Revistă de informaţii artistice, <span class="CharOverride-2">C.i.</span> publică o mare varietate de informaţii din lumea teatrală – repertorii, premiere, jocul actorilor –, care se reflectă şi în titulatura rubricilor aferente: „Note” (ţinută de Sergiu Milorian), „Săptămâna teatrelor bucureştene” (asigurată de Victor Rodan), „Ecouri din toată ţara”, alcătuită pe baza corespondenţelor din Chişinău, Cernăuţi, Iaşi, Timişoara, Craiova, „Calendarul premierelor şi concertelor”, „Teatrul pretutindeni”, „Carnetul… de culise”, destinată <span class="CharOverride-1">Witzurilor</span>, anecdotelor şi întâmplărilor hazlii petrecute în culise. În pagina a doua, locul privilegiat îl ocupă articolele: <span class="CharOverride-1">La centenarul lui Henrik Ibsen </span>de Corneliu Moldovanu, preluat din volumul <span class="CharOverride-1">Autori şi actori</span>, <span class="CharOverride-1">Contemporaneitate</span> de Ion Sân-Giorgiu – despre literatura aşa-zis nouă din Germania. Interesul redacţiei pentru beletristica originală se rezumă la poeziile <span class="CharOverride-1">Spovedanie </span>de Ion Minulescu (ulterior reintitulată <span class="CharOverride-1">Rugă pentru ziua mea de onomastică</span>) şi <span class="CharOverride-1">Triumful </span>de Tudor Arghezi, reprodus din placheta <span class="CharOverride-1">Cuvinte potrivite </span>abia apărut, la schiţa <span class="CharOverride-1">Corespondenţă teatrală</span>, la <span class="CharOverride-1">O scenă de dragoste</span>, trei scurte dialoguri preluate din recentul volum <span class="CharOverride-1">Fă economie, domnule! </span>, la sceneta <span class="CharOverride-1">Flagrantul delict în teatru,</span> toate semnate de autor (N. Vlădoianu) cu criptonimul Keops, la sceneta <span class="CharOverride-1">Adevărul minte </span>a lui A. de Herz şi la schiţa <span class="CharOverride-1">Preludiu</span> de Aurel Lambrino. Numeric, cam tot atâtea sunt şi textele tălmăcite din alte literaturi, dar fără menţionarea traducătorului: Henri Barbusse, <span class="CharOverride-1">Luna care ucide</span>, Maxim Gorki, <span class="CharOverride-1">Lămpiţa. Pagini din revoluţie </span>şi „un fragment necunoscut din autobiografie”, Alphonse Allais, <span class="CharOverride-1">O idee luminoasă</span>, Ferenc Molnár, <span class="CharOverride-1">Darurile de Crăciun </span>şi, foarte popularii în epocă, fraţii Max şi Alex. Fischer, cu <span class="CharOverride-1">O recomandaţie bine folosită.</span> Aida Vermont şi Hephaistos (Victor Rodan) îşi aleg drept interlocutori pentru interviuri pe ministrul Gr. Trancu-Iaşi şi pe A. de Herz, dramaturg de succes, imediat după premiera comediei sale <span class="CharOverride-1">Omul de zăpadă</span>, semnalată entuziast şi la rubrica „Săptămâna teatrelor bucureştene”. O informaţie din lumea gazetăriei literare priveşte apariţia revistei „Cugetul liber”, sub conducerea lui Ion Pas şi a lui Eugen Relgis, „care continuă ţinuta şi ideologia «Umanităţii» şi a «Omului liber»”, de unde provine şi o parte consistentă dintre colaboratori şi amici: Leon Feraru, Enric Furtună, B. Lăzăreanu, Simona Basarab (Vladimir Corbasca), Lotar Rădăceanu, Virgiliu Moscovici (mai târziu Virgiliu Monda). O ilustraţie bogată şi diversă, alcătuită din fotografii, frontispicii cu ornamente florale sau filigranate, desene, crochiuri, viniete de Sell, Ross, Gal, Dralex, agrementează paginile <span class="CharOverride-2">C.i. </span>&#9;<span class="Semnatura">R.P.</span></p>
			<p class="Heuristica-PRIMUL"><span class="titlu-12">COMNEA, Victoria</span><span class="CharOverride-2"> </span>(22.XI.1938, Bucureşti), prozatoare. Este fiica Elenei (n. Pall) şi a lui Mihail Comnea. Face primele trei clase în București, la Școala Societăţii Ortodoxe Naţionale a Femeilor Române. După reforma învăţământului, tot în Capitală termină clasele elementare la Şcoala nr. 44 şi absolvă Liceul „Gh. Şincai”. Între 1958 și 1959 coordonează cenaclul literar „George Bacovia” la Casa de Cultură „Nicolae Bălcescu” din Bucureşti. Se înscrie la Facultatea de Biologie a Universităţii bucureștene, luându-şi licenţa în 1966. Ulterior este, până în 1990, cercetător ştiinţific la Institutul de Cercetări Chimico–Farmaceutice din Bucureşti. Debutează în 1988 cu un grupaj de poeme la rubrica lui Cezar Ivănescu din revista „Luceafărul”. </p>
			<p class="Heuristica-BASE"><span class="CharOverride-1">America din Valea Adormită </span>(1998), prima carte publicată de <span class="CharOverride-2">C.</span>, este un jurnal de călătorie. Romanele <span class="CharOverride-1">Perfect distractiv </span>(1999) și <span class="CharOverride-1">Capcana </span>(2001) reconstituie atmosfera ultimilor ani de comunism, cu tare, mentalități care explică oroarea, masacrul din zilele revoluției din 1989 și din primii ani postdecembriști. În <span class="CharOverride-1">Ultima adoratoare</span> (2003) un arheolog român exilat în SUA descoperă un manuscris al unei preotese dintr-un templu al zeului egiptean Amon, eveniment care îi schimbă viața, imprimându-i un neașteptat curs aventuros, dar și prilejul întoarcerii către sine. <span class="CharOverride-1">Un romb de cer </span>(2004) este un volum de proze scurte, în timp ce <span class="CharOverride-1">Manuc </span>(2006) e un romanț istoric, obedient față de regulile clasice ale genului, dar cu un plus de pitoresc. Reconstituirea epocii începutului de secol XIX reprezintă una din reuşitele certe ale cărții. Bine informată, intrând în spiritul vremii, perfect stăpână pe arta descrierii și a suspansului, <span class="CharOverride-2">C.</span> reuşeşte să creeze un fundal care justifică ghemul de intrigi politice, de negocieri şi răsturnări de situaţii care abundă în carte: Napoleon se află în plină campanie de extindere a imperiului, pregătind invadarea Rusiei, războiul ruso–turc este în desfăşurare, iar situaţia tensionată îi convine francezului; Ţara Românească, Bucureştiul mai precis, joacă un rol determinant în această istorie, căci aici se duc negocierile de pace, influenţate mai mereu de fermecătorul prinţ armean Emanuel Manuc. Zaraful acesta pare a fi un soi de nexus al istoriei balcanice, stăpân, prin averea şi influenţa sa, peste stăpânii lumii. De fapt, adevărata sa forţă constă în exercitarea puterii dintr-o umbră ce-l protejează. Deşi discret ca apariţie propriu-zisă în roman, fostul negustor Manuc Bei, om rafinat, cu un simţ al echilibrului care îl menţine mereu peste moravurile corupte ale vremii, reprezintă ipostaza filantropică a puterii. El ilustrează forţa bunului simţ, exercitată în folosul oamenilor de rând. Venetic în Ţara Românească, nu pregetă să-şi pună averea în folosul ameliorării suferinţelor celor mulţi, manifestând ataşament faţă de locul de adopţie, stârnit şi de nostalgia după Armenia natală. Continuarea acestui roman, <span class="CharOverride-1">Marea mascara </span>(2011), îl pune pe Manuc în antiteză cu fanariotul Ioan Caragea, pe fundalul teribilei crize cauzate de ciuma din 1813. Acțiunea, densă în intrigi, crime, răsturnări de situație, în care sunt vânate averea și chiar viața lui Manuc, dușmănit de domnitor, se petrece în numai trei luni și jumătate, între revenirea în țară a prințului și fuga sa definitivă. Aceste două romane istorice reprezintă partea viabilă a scrierilor semnate de <span class="CharOverride-2">C</span>., care se află între puținii autori ce optează pentru acest gen nedreptățit după 1989. <span class="CharOverride-1">La Eneida </span>(2010) este un roman de dragoste pe tiparul epopeii lui Vergiliu, în care doi îndrăgostiți repetă povestea eroului troian și a Didonei, regina Cartaginei, fără ca prozatoarea să reușească însă abstragerea din prezentul traumatizant. Câteva traduceri, realizate în colaborare, au în atenție cărți cu impact comercial. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">America din Valea Adormită</span>, Bucureşti, 1998; <span class="CharOverride-1">Perfect distractiv</span>, Bucureşti, 1999; <span class="CharOverride-1">Capcana</span>, Bucureşti, 2001; <span class="CharOverride-1">Ultima adoratoare</span>, Bucureşti, 2003; <span class="CharOverride-1">Un romb de cer</span>, Bucureşti, 2004; <span class="CharOverride-1">Manuc</span>, pref. Bogdan Crețu, Iaşi, 2006; <span class="CharOverride-1">La Eneida</span>, Bucureşti, 2010; <span class="CharOverride-1">Marea mascara,</span> Cluj-Napoca, 2011. </p>
			<p class="Heuristica___m_RPR"><span class="CharOverride-2">Repere bibliografice:</span> Mariana Ionescu, <span class="CharOverride-1">Călătorie în Valea Adormită</span>, „Universul cărţii”, 1998, 8; Simion Bărbulescu, [<span class="CharOverride-1">Victoria Comnea</span>], LCF, 1999, 38, 2001, 45–46; Sultana Craia, <span class="CharOverride-1">Un roman pseudo-poliţist</span>, „Universul cărţii”, 2001, 6–7; Victoria Milescu, <span class="CharOverride-1">Un romb de cer</span>, „Sud”, 2004, 11–12; Cristina Manuk [Paul Cernat], <span class="CharOverride-1">Un extraordinar roman despre Manuc Bei</span>,<span class="CharOverride-1"> </span>„Ararat”, 2006, 22; Bogdan Crețu, <span class="CharOverride-1">Lecturi actuale</span>, Iași, 2006, <span class="CharOverride-1">118–124</span>; Paul Cernat, <span class="CharOverride-1">Farmecul soft al ficţiunii istorice</span>, DMT, 2007, 1; Simona Sora, <span class="CharOverride-1">O biografie romanţată</span>,<span class="CharOverride-1"> </span>DM, 2007, 154; Gabriela Gheorghişor, <span class="CharOverride-1">Resurecţia romanului istoric</span>, OC, 2007, 372; Geo Vasile,<span class="CharOverride-1"> Prozatori şi eseişti</span>,<span class="CharOverride-1"> </span>Bucureşti, 2008, <span class="CharOverride-1">102–107</span>; Victoria Milescu, <span class="CharOverride-1">„La Eneida”</span>, „Caligraf”, 2011, 127; Maria-Ana Tupan, [<span class="CharOverride-1">Victoria Comnea</span>], CNT, 2011, 2, 2012, 3; Geo Vasile, <span class="CharOverride-1">Ăl mai nesătul hrăpăreţ din Fanar</span>, „Hyperion”, 2012, 1–3. &#9;<span class="Semnatura">B.C.</span></p>
			<p class="Heuristica_PRIMUL_Semnat"><span class="titlu-12">COMOARA LITERARĂ</span>, periodic apărut la Bucureşti, săptămânal, între 1889 şi 1891; republică scrieri literare apărute în alte reviste. Editor: librarul Pinath. Scriitorii aleşi sunt Eminescu (<span class="CharOverride-1">La steaua</span>, <span class="CharOverride-1">Ce te legeni, codrule!</span>), D. Bolintineanu (<span class="CharOverride-1">Clara</span>, <span class="CharOverride-1">Adio</span>), Duiliu Zamfirescu (fragmente din romanul <span class="CharOverride-1">Manoil</span>), D. Teleor, N. Nicoleanu, G. Creţeanu. iar D. Stăncescu publică deseori snoave. Din literatura străină se reproduc multe traduceri, dar nu şi bune, mai ales din Al. Dumas–tatăl, Paul Féval, Paul de Kock şi Jules Verne. <span class="CharOverride-2">C.l.</span> este o curiozitate editorială şi tipografică, dar apariţia ei relativ îndelungată arată că răspundea unei nevoi de lectură a celor fără mijloace materiale. &#9;<span class="Semnatura">R.Z. </span></p>
			<p class="Heuristica_PRIMUL_Semnat"><span class="titlu-12">COMOARA SATELOR</span>, revistă de folclor apărută la Blaj, lunar, între ianuarie 1923 şi octombrie 1927. Director-editor: Traian Gherman. Urmărind să adune folclor românesc, <span class="CharOverride-2">C.s.</span> publică în mod constant culegeri de literatură populară, cântece lirice şi epice, datini şi credinţe, ghicitori, proverbe, texte de meteorologie populară, descântece, bocete, jocuri de copii, cimilituri etc. Multe articole au caracter de informare şi comentare (T. Murăşanu, <span class="CharOverride-1">Cum vorbeşte poporul nostru</span>; P. Hossu-Longin, <span class="CharOverride-1">Datini şi credinţe</span>; Simeon Russu, <span class="CharOverride-1">Medicina populară</span>; T. Gherman, <span class="CharOverride-1">Norii în credinţele poporului</span>; Al. Lupeanu (-Melin), <span class="CharOverride-1">Datinile noastre de Crăciun</span>,<span class="CharOverride-1"> Folcloriştii Blajului</span>; Ion Pop-Câmpeanu, <span class="CharOverride-1">Plantele în poezia populară</span>). Revista dă indicaţii tehnice despre cum să fie cules folclorul în mod științific şi îşi informează cititorii despre înfiinţarea la Cluj a Societăţii Etnografice, sub conducerea lui Sextil Puşcariu, ca și despre activitatea Astrei. Alți colaboratori: Al. Viciu, Lucian Costin, Ioan Bianu, Şt. St. Tuţescu, G. Bichigean, Petrea Dascălul (Petre Olariu), N.I. Dumitraşcu, A. Anderco, Em. Elefterescu, Ştefan Pop, At. Popa, D. Măgdaş, Gr. Calianu, Iosif N. Dumitrescu-Bistriţa, I. Pop-Zăicani. &#9;<span class="Semnatura">M.Pp.</span></p>
			<p class="Heuristica_PRIMUL_Semnat"><span class="titlu-12">COMOEDIA</span>, revistă apărută la Iaşi, săptămânal, între 14 noiembrie 1924 şi 23 februarie 1925. Prim-redactor: Adrian Pascu. Între 11 și 25 ianuarie 1925 nu a apărut, motivând „reorganizarea redacției”, iar pentru „evitarea situației penibile de a publica informațiuni nu îndeajuns controlate și cu defecte de stil cari nu sunt simpatice”, revista se va rezuma la a fi doar informativă și va ieși bilunar. Subintitulată „Magazin artistic”, <span class="CharOverride-2">C.</span> este proiectată „ca o tribună liberă şi obiectivă, menită să pună la îndemâna publicului cetitor cele mai exacte știri asupra mișcării teatrale–literare și artistice din Iași și din întreaga Moldovă”. Sunt prezenţi cu versuri Mihai Codreanu (<span class="CharOverride-1">Otravă</span>, <span class="CharOverride-1">Răzbunarea</span>, <span class="CharOverride-1">Candela </span>– sonete), Radu Gyr (<span class="CharOverride-1">Păpuși</span>, „din volumul <span class="CharOverride-1">Liniști de schituri</span>”) și Alexandru Vâjâianu (<span class="CharOverride-1">Pastel astral</span>). Al. O. Teodoreanu și Giordano îşi încrucișează floretele epigramistice (<span class="CharOverride-1">Răspunsuri pe sugativă</span>, <span class="CharOverride-1">Vârfuri de săgeți</span>), secondați de Wratislavius, gazetar la cotidianul „Opinia”. Dintre puținele texte în proză se rețin <span class="CharOverride-1">O lecțiune model </span>de Ion Petrovici, <span class="CharOverride-1">Întâlnirea </span>de Adrian Pascu, <span class="CharOverride-1">Amintiri poznașe din teatru </span>de N.A. Bogdan și, în același registru memorialistic, <span class="CharOverride-1">Evocând fantoma lui Mitif </span>de G. Spina. Face notă aparte suita de crochiuri <span class="CharOverride-1">Chipuri și amintiri</span>, în care G.M. Vlădescu creionează sentimental personalitatea lui Emil Gârleanu, A. de Herz, I.A. Bassarabescu, Mihail Sadoveanu, C. Dobrogeanu-Gherea ș.a. Câteva fragmente sunt selectate din poemul dramatic <span class="CharOverride-1">Noaptea</span> (<span class="CharOverride-1">Plânsul orbului</span>) al lui Enric Furtună, anunțat „că va apare curând”, din <span class="CharOverride-1">Moșnenii </span>de Sandu Teleajen, <span class="CharOverride-1">Măgarul verde </span>de G.M. Zamfirescu și din <span class="CharOverride-1">Irozii </span>(<span class="CharOverride-1">Vicleimul</span>), „versiune de G.M. Theodorescu, refăcută în haina sufletului popular de Sandu Teleajen, cu scenariu și indicații de Mihail Sadoveanu”. Activitatea teatrală locală atrage cu precădere interesul redacției, care face loc în revistă câtorva anchete de presă realizate de Sandu Teleajen prin chestionare scrise sau pe viu, pe stradă (<span class="CharOverride-1">Cum au debutat actorii noștri</span>, <span class="CharOverride-1">Iașul artistic moare?</span>),<span class="CharOverride-1"> </span>și interviurilor cu scriitorii Adrian Pascu<span class="CharOverride-1"> </span>– despre piesa sa <span class="CharOverride-1">Irena, </span>care se joacă la Teatrul Național – și N. Kirițescu, autorul comediei <span class="CharOverride-1">Un erou</span>, „în pregătire” la același teatru. Într-o firavă rubrică specializată, sunt analizate spectacolele <span class="CharOverride-1">Moșnenii</span> și <span class="CharOverride-1">Heidelbergul de altădată.</span> În strădania de a alcătui sumare variate, <span class="CharOverride-2">C.</span> tipărește și traduceri din umoriștii germani Max și Alex. Fischer (<span class="CharOverride-1">Un spectacol la care să nu-ți iei nevasta</span>, <span class="CharOverride-1">Dedicațiile</span>) și din schițele lui A.P. Cehov (<span class="CharOverride-1">Hapciu!</span>,<span class="CharOverride-1"> La domnul șef al oficiului poștal</span>), primele semnate de actorul Victor Handoca, <span class="CharOverride-1"> </span>iar celelalte date sub pseudonimul Basile Lupu. Meritorie este reproducerea sub genericul <span class="CharOverride-1">Documentele „Comoediei” </span>a trei scrisori emise cu mulți ani înainte de Titu Maiorescu<span class="CharOverride-1"> </span>către Ion Petrovici, de Matei Millo și Petre Liciu către Mihail Galino, profesor de mimică și declamație la Conservatorul din Iași. Se mai rețin articolele <span class="CharOverride-1">Colas Breugnon </span>de Octav Botez, <span class="CharOverride-1">Simbolismul </span>de Ionel Fr. Botez și replica dată de G.M. Zamfirescu lui Mihail Dragomirescu, <span class="CharOverride-1">Înainte și înapoi.</span> Rubricile fixe sunt puține, efemere și inconsistente: „Cronica veselă” trecută în „Cronica rimată” când e alimentată de rimele umoristice ale lui Al. O. Teodoreanu, iscălite Don Quijote, și de ale lui Alex. Vâjâianu-Uz, „Mărunte”, cu amintiri din spatele scenei, „Recenzii”, „Cărți și reviste”. Alți colaboratori: Miron Grindea, C.B. Penescu, Omer Petrovici, Ștefan Călin, Fulmen (Ecaterina Raicoviceanu), Ion Paltin (I. Pagana), Henry Burileanu, Bonny Cosemil (Sergiu Milorian), Hefaistos (Victor Rodan).&#9;<span class="Semnatura">R.P.</span></p>
			<p class="Heuristica-PRIMUL"><span class="titlu-12">COMOROŞAN, Sorin</span> (17.VII.1927, Teregova, j. Caraş-Severin), eseist, prozator. Este fiul Elenei (n. Pârvulescu) şi al lui Aurelian Comoroşan, jurist. A absolvit şcoala primară în comuna natală, iar cursu&#173;rile secundare le face la liceele „Traian Doda” din Caransebeş şi „C. Diaconovici-Loga” din Timişoara, după care termină Facultatea de Medicină din Bucureşti şi Facultatea de Fizică şi Chimie la Universitatea din Cluj. Este doctor în medicină (1952) şi doctor în biochimie (1956). Îşi începe activitatea ştiinţifică în calitate de cercetător-asociat la Institutul „I. Cantacuzino” din Bucureşti, predând concomitent şi în învăţământul universitar: Centrul de Studii Chimice (1954–1956), Facultatea de Medicină din Bucureşti (din 1955), Laboratoarele Clinice de la Spitalul Clinic Fundeni din Bucureşti (1960–1990). În deceniul al optulea face o observaţie experimentală care a intrat în literatura de specialitate sub denumirea „efectul Comoroşan”, ceea ce i-a deschis o carieră internaţională desfăşurată în universităţile şi laboratoarele din Europa, SUA şi America Latină. Din 1992 este membru de onoare al Academiei Române.</p>
			<p class="Heuristica-BASE">Pentru biografia artistică a lui <span class="CharOverride-2">C.</span> este de reţinut descendenţa creatorului de ficţiune din familia slujitorilor ştiinţelor exacte. Dar mai sunt de reţinut şi întâlnirile lui cu Jorge Luis Borges şi Constantin Noica, cruciale pentru simbioza dintre literatură şi cultura filosofică. Literatură începe să publice abia în 1989, când debutează în „Contemporanul”, iar editorial e prezent în 1993 cu volumul de povestiri şi eseuri <span class="CharOverride-1">Exerciţii de naivitate</span>, „prolegomenă pentru o cosmologie a spiritualităţii umane”, conceput ca un dialog cu spiritul filosofului Constantin Noica. Creaţie a unui erudit, dar şi a unui istoric al ştiinţelor şi al literaturii, <span class="CharOverride-1">Exerciţii…</span> îşi rezumă conţinutul într-unul din titlurile sumarului: <span class="CharOverride-1">Încălcând frontierele</span>. În volumul <span class="CharOverride-1">Treisprezece metamorfe</span> (1996), cuprinzând proze scurte sau poeme în proză, greu definibile, autorul transpune drama existenţei unui intelectual format şi afirmat până în 1980. Este conţinută aici biografia unei întregi epoci, niciodată numită direct, dar uşor detectabilă în limbajul analitic, în sentimentul de stranietate al experienţelor parcurse, în raporturile umane sugerate metaforic. <span class="CharOverride-1">Oglinzile sparte </span>(1997), carte subintitulată „roman de gânduri”, întrepătrundere dintre matematică şi filosofie pe o urzeală literară, este o concentrată meditaţie asupra visului, nostalgiei, singurătăţii, asupra crizei societăţii actuale. În <span class="CharOverride-1">Literatura. Povestea unei ficţiuni</span> (1998) <span class="CharOverride-2">C.</span> simte nevoia să se lămurească pe sine, dar şi pe cititorul său asupra ideii de literatură, a ideii de ficţiune. Cartea abundă în definiţii concentrate, spirituale, ironice, solemne, ocolind cărările deja bătute, despre eseu, poezie, act creator, frumos, estetica limbajului. Aserţiunile, oricât de şocante, se sprijină pe un temeinic arsenal teoretic. Dacă romanul <span class="CharOverride-1">Oglinzile sparte</span> este un monolog despre existenţă, iar <span class="CharOverride-1">Literatura. Povestea unei ficţiuni</span> e un monolog despre creaţia artistică, <span class="CharOverride-1">Nedespărţirea de Borges</span> (2000) e gândit ca un monolog pe tema cunoaşterii omului contemporan din perspectiva conştiinţei lui. Apelul la numele scriitorului argentinian corespunde unei subtile complementarităţi, sugerând o autorizare literară şi rezumând un crez. Personalitatea lui Borges trece prin cărţile lui <span class="CharOverride-2">C.</span> cu fabulosul determinărilor profunde ale gândirii sale, de la simple intuiţii până la realitatea şi ficţiunea încorporate în portretul desfăşurat pe câteva pagini, menite să încheie şi această carte plină de enigme, de speculaţie pură, de reconstituiri nuanţate şi de inovaţii narative surprinzătoare. De cu totul altă factură este <span class="CharOverride-1">România – Societate cu răspundere limitată </span>(1995), conţinând convorbiri cu optsprezece personalităţi ştiinţifice, politice, literare. Un roman, <span class="CharOverride-1">Hearst II </span>(2001), prezintă viaţa experimentată în trei oraşe, New York, Paris și Caransebeş, cu marile lor diferenţe de peisaj şi mentalitate, de la cea mai crudă realitate la iluzie şi visare.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Exerciţii de naivitate. Prolegomenă pentru o cosmologie a spiritualităţii umane</span>, Bucureşti, 1993; <span class="CharOverride-1">România – Societate cu răspundere limitată</span>, Bucureşti, 1995; <span class="CharOverride-1">Treisprezece metamorfe</span>, Bucureşti 1996; ed. 2 (<span class="CharOverride-1">Treisprezece plus cinci metamorfe</span>), Timișoara, 2002; <span class="CharOverride-1">Oglinzile sparte</span>, Bucureşti, 1997; <span class="CharOverride-1">Literatura. Povestea unei ficţiuni</span>, Bucureşti, 1998; <span class="CharOverride-1">Nedespărţirea de Borges</span>, postfață Barbu Cioculescu, Bucureşti, 2000; <span class="CharOverride-1">Hearst II</span>, Bucureşti, 2001.</p>
			<p class="Heuristica___m_RPR"><span class="CharOverride-2">Repere bibliografice:</span> Tania Radu, <span class="CharOverride-1">Vorbind despre România</span>, LAI, 1995, 41; Andrei Ionescu, [<span class="CharOverride-1">Sorin Comoroşan</span>], „Cotidianul”, 1997, 11, LCF, 1998, 14; Geo Vasile, <span class="CharOverride-1">Eseul cu putere de ficţiune</span>, „Viaţa medicală”, 2000, 11; Cornelia Ştefănescu, <span class="CharOverride-1">Despărţirea de Borges</span>, JL, 2000, 19–24; Octavian Soviany, <span class="CharOverride-1">Carnea şi sângele naraţiunii</span>,<span class="CharOverride-1"> </span>LCF, 2001, 33; Catrinel Popa, <span class="CharOverride-1">„Nedespărţirea de Borges”</span>,<span class="CharOverride-1"> </span>OC, 2001, 44–46; Marin Mincu, <span class="CharOverride-1">„Metamorfele” lui Sorin Comoroșan</span>, LCF, 2002, 8; Dorin Ştefănescu, <span class="CharOverride-1">Textura timpului</span>, VTRA, 2002, 3–4; Rusu, <span class="CharOverride-1">Membrii Academiei</span>, <span class="CharOverride-1">206–207</span>;<span class="CharOverride-1"> </span>Mihăilescu, <span class="CharOverride-1">Lit. rom. postceaușism</span>, III, <span class="CharOverride-1">93–104.&#9;</span><span class="Semnatura">C.Ş.</span></p>
			<p class="Heuristica-PRIMUL"><span class="CharOverride-2">COMPARATISM. </span>Într-o primă instanţă,<span class="CharOverride-2"> c. </span>reprezintă operaţia de a analiza (prin paralelism şi/sau contrast) mai multe opere, autori, stiluri sau genuri literare, în acest sens constituind practica fundamentală a literaturii comparate ca disciplină. În România, apariţia şi evoluţia <span class="CharOverride-2">c.</span> (şi a literaturii comparate) ridică două tipuri de probleme, bazate pe două excluderi esenţiale. În primul rând, e discutabil în ce măsură poate fi inclusă aici şi şcoala de tradiţie a <span class="CharOverride-2">c.</span> maghiar, dezvoltată în Transilvania înainte de Primul Război Mondial şi ilustrată de Sámuel Brassai, Hugo Meltzl, Sándor Imre sau Gyula Haraszti. Deşi şcoala maghiară a avut numeroase realizări notabile (printre care şi editarea primei reviste de literatură comparată din lume, „Acta Comparationis Litterarum Universarum”, apărută la Cluj între 1877 şi 1888), trebuie ţinut cont de faptul că ea nu s-a manifestat în cadrul instituţional al statului român şi că, oricum, influenţa sa asupra <span class="CharOverride-2">c.</span> românesc a fost aproape nulă. În al doilea rând, o problemă asemănătoare suscită şi numărul relativ ridicat de autori de origine română care s-au afirmat, în a doua jumătate a secolului al XX-lea, în Occident şi care au devenit uneori figuri importante ale comparatisticii mondiale. O asemenea serie începe cu Basil Munteanu, care a activat între 1954 şi 1968 ca secretar la „Revue de littérature comparée”, şi cu Alexandru Ciorănescu, căruia i se recunoaşte meritul de a fi fondat literatura comparată ca disciplină în Spania, prin publicarea manualului <span class="CharOverride-1">Principios de literatura comparada</span> (1964). Dar poate şi mai semnificativ e cazul grupului de teoreticieni şi comparatişti români care au emigrat, începând cu anii ’70 ai secolului trecut, în America de Nord şi a căror listă, destul de bogată, include nume precum Matei Călinescu, Toma (Thomas G.) Pavel, Virgil Nemoianu, Marcel Corniș-Pop, Mihai Spăriosu, Christian Moraru ş.a. Deşi toţi aceştia şi-au început activitatea şi au beneficiat de o primă recunoaştere în mediul academic autohton, ei nu fac parte decât într-o mică măsură din <span class="CharOverride-2">c.</span> românesc, întrucât, pe de o parte, activitatea lor din România rămâne nesemnificativă în raport cu prestigiul pe care l-au dobândit în străinătate, iar, pe de altă parte, scrierile unora dintre ei au fost nu doar necunoscute, ci şi interzise în România comunistă. </p>
			<p class="Heuristica-BASE">În evoluţia <span class="CharOverride-2">c.</span> românesc e util să se distingă între perioada sa pre-instituţionalizată şi cea instituţionalizată. Perioada pre-instituţionalizată, care acoperă aproximativ un secol (1846–1948), se referă la intervalul în care literatura comparată s-a practicat fără a fi consacrată pe plan academic ca disciplină distinctă. Începuturile acestui fenomen pot fi fixate cu aproximaţie în 1846, când Ion Heliade-Rădulescu lansează ideea unei ambiţioase, dar utopice „Biblioteci universale”, gândită şi organizată după modelul francez al lui Aimé Martin, care să facă accesibile la noi marile opere ale literaturilor clasice şi moderne. Heliade Rădulescu avea vocaţie enciclopedică, precum şi cultul capodoperei şi al spiritului clasic în literatură, care nu poate fi atins „decât după ce limba a fost formată prin traduceri din scriitorii clasici”, avea „constituţia spirituală a veacului al XVIII-lea; el iubea valorile universale şi gândirea lui evoluează în cercul vast al umanităţii întregi” (D. Popovici). Preocupări asemănătoare se întâlnesc, în Moldova, la Gheorghe Asachi, care cerea scriitorilor să cunoască literaturile străine clasice şi moderne. O informaţie europeană, bazată pe surse în principal germane, apărea în Transilvania la G. Bariţiu. Însă, chiar dacă rata traducerilor în limba română a scrierilor străine a fost una destul de ridicată de-a lungul întregului secol al XIX-lea, ei îi va corespunde destul de târziu o exegeză efectivă. Un moment important în această privinţă îl constituie apariţia studiului <span class="CharOverride-1">Literatura română şi străinătatea </span>(1881), pe care Titu Maiorescu îl consacră receptării primelor traduceri din literatura română într-o limbă de circulaţie internaţională (germana) şi care încearcă să integreze aceste opere într-un curent „popular”, de o anvergură presupus europeană. Un alt moment semnificativ îl marchează activitatea lui C. Dobrogeanu-Gherea, care, în ultimele decenii ale secolului, sub influenţa lui Hippolyte Taine şi Georg Brandes, a publicat numeroase studii asupra politicii traducerilor, asupra succesiunii curentelor literare şi a popularizat în România unele literaturi emergente, precum aceea rusă, scoţiană, norvegiană, ucraineană şi poloneză. În orice caz, în decursul secolului al XIX-lea, comparaţia<span class="CharOverride-1"> </span>nu este încă organizată în sistem, ci întâmplătoare, intuitivă, spontană, aşa cum la fel de spontan se fac asociaţii şi se stabilesc afinităţi. Deşi nu se putea vorbi încă de literatură comparată, la prefigurarea acestei discipline au contribuit şi discursurile adiacente: filologia comparată, mitologia comparată, istoria şi folcloristica comparată. Pentru ultimul tip de analogii, reprezentative sunt contribuţiile lui A. Odobescu (un adevărat deschizător de drumuri prin articolele sale <span class="CharOverride-1">Cânticele poporane ale Europei răsăritene mai cu seamă în raport cu ţara, istoria şi datinile românilor</span> şi <span class="CharOverride-1">Răsunete ale Pindului în Carpaţi</span>,&#160;1861) şi Bogdan Petriceicu Hasdeu (prin studiul <span class="CharOverride-1">Cărţile poporane ale românilor în sec. XVI, în legătură cu literatura poporană cea nescrisă</span>, ce constituie volumul al II-lea din <span class="CharOverride-1">Cuvente den bătrâni</span>, tom I–III, 1878–1881). Hasdeu a avut un mare număr de colaboratori, discipoli şi continuatori, ce s-au polarizat în jurul numeroaselor publicaţii pe care le-a editat (Gr. Tocilescu, G. Dem. Teodorescu, S. Fl. Marian, Miron Pompiliu, Lazăr Şăineanu, Al. Lambrior, Moses Gaster ş.a.). Preocupări de folcloristică comparată se înregistrează însă şi în secolul următor, prin scrierile unor D. Caracostea, N. Cartojan, Ion C. Chiţimia, Adrian Fochi sau Ovidiu Bârlea.</p>
			<p class="Heuristica-BASE">În prima jumătate a secolului al XX-lea, ca urmare a afinităţilor lingvistice şi politice, <span class="CharOverride-2">c.</span> românesc va fi dominat de câmpul romanisticii, în special de acela al francofoniei, după cum o dovedesc lucrările lui Pompiliu Eliade, N.I. Apostolescu, N. Iorga şi Ovid Densusianu. Însuşindu-şi metoda pozitivistă a şcolii comparatiste franceze de la finele secolului al XIX-lea, reprezentanţii acestei direcţii au furnizat cercetări temeinice, aplicate în special la câmpul culturii române. Deficitul teoretic se va resimţi într-o anumită măsură în lucrările lor, cu precădere prin supralicitarea problemei influenţelor şi prin exagerarea, în consecinţă, a importanţei producătorului în defavoarea receptorului. Totuşi, în volumul <span class="CharOverride-1">Influenţa franceză asupra spiritului public în România. Originile. Studiu asupra stării societăţii româneşti în epoca domniilor fanariote </span>(1898), Pompiliu Eliade a făcut un pas remarcabil în vederea constituirii literaturii comparate în România. Aceasta în pofida faptului că, propunându-şi să acopere întreg „ansamblul de manifestări ale spiritului românesc”, respectiva teză de doctorat este mai mult un studiu de istorie decât unul de istorie literară. Literatura este abordată aici ca oricare alt domeniu al spiritului, fără vreo preferinţă, în măsura în care perimetrul cercetării este circumscris de necesitatea epuizării sferelor de manifestare a influenţei franceze. În studiul <span class="CharOverride-1">L’Influence des romantiques français sur la poésie roumaine</span> (1909, iniţial teză de doctorat), N.I. Apostolescu a întreprins o analiză detaliată a poeziei româneşti din secolul al XIX-lea din perspectivă comparatistă. Poeţii sunt discutaţi nu atât din punctul de vedere al „valorii lor intrinseci”, ci din acela al receptării influenţei romantismului francez, astfel încât autorul ajunge, prin exces, să generalizeze răsfrângerea romanticilor francezi asupra întregii poezii româneşti din secolul al XIX-lea (de altfel, chiar poeţii români sunt selectaţi ca reprezentativi în funcţie de amploarea influenţei franceze pe care au resimţit-o). Pe de altă parte, noţiunea de „influenţă” comportă ambiguităţi, nefiind delimitate riguros, în cadrul ei, imitaţia, adaptarea, localizarea şi prelucrarea originală. Cu toate acestea, vastitatea informaţiei i-a permis autorului stabilirea de numeroase conexiuni, procedând metodologic de la receptor spre emiţător şi depăşind tot ceea ce se afirmase anterior cu referire la acest subiect. Inexplicabilă este, totuşi, obtuzitatea faţă de poezia eminesciană: în timp ce poeţii minori sunt favorizaţi, Eminescu este amintit doar incidental şi de fiecare dată într-un sens depreciativ. Dominând spectrul de referinţe al romanisticii româneşti din prima jumătate a secolului al XX-lea, francofonia nu reprezintă, totuşi, un teren exclusiv. Astfel, în lucrări precum <span class="CharOverride-1">Dante şi latinitatea</span> (1921), <span class="CharOverride-1">Sufletul latin şi literatura nouă</span> (I–II, 1922) şi <span class="CharOverride-1">Originea poeziei trubadurilor</span> (1922), Ovid Densusianu acordă o importanţă semnificativă nu numai celorlalte literaturi romanice „majore” (italiană, spaniolă şi portugheză), dar şi celor de circulaţie mai redusă, precum cea occitană. De asemenea, N. Iorga a scris o amplă <span class="CharOverride-1">Istorie a literaturilor romanice în dezvoltarea şi legăturile lor</span> (I–III, 1920–1925), în care, pe lângă conexiunile anunţate în titlu, discută şi interferenţele literaturilor romanice cu literatura engleză (prin Shakespeare) şi cu cea germană (prin Goethe şi Schiller). În paralel cu această dezvoltare, e de semnalat şi interesul crescând al istoricilor literari străini faţă de literatura română, într-o serie care începe cu Ramiro Ortiz (<span class="CharOverride-1">Per la storia della cultura italiana in Rumania</span>, 1916; <span class="CharOverride-1">Letteratura romena</span>, 1941), Charles Drouhet – al cărui volum despre <span class="CharOverride-1">Vasile Alecsandri şi scriitorii francezi</span> (1924) reprezintă prima încercare de cercetare detaliată a influenţei franceze asupra ansamblului operei unui scriitor român – sau Jean Boutière cu teza prezentată la Sorbona <span class="CharOverride-1">La Vie et l’</span><span class="CharOverride-1">æ</span><span class="CharOverride-1">uvre de Ion Creangă</span> (1930), şi continuă, în perioada postbelică, cu Rosa Del Conte (<span class="CharOverride-1">Eminescu sau despre Absolut</span>, 1961/1990), Alain Guillermou (<span class="CharOverride-1">Geneza interioară a poeziilor lui Eminescu</span>, 1963/1977), Amita Bhose (<span class="CharOverride-1">Eminescu şi India</span>, 1978), Luisa Valmarin (<span class="CharOverride-1">Studii de literatură română modernă şi comparată</span>, 1987), Hélène Lenz (<span class="CharOverride-1">La stéréotypie de l’épopée roumaine</span>, 2000), Eva Behring (<span class="CharOverride-1">Scriitori români din exil: 1945–1989</span>, 2001), Marco Cugno (<span class="CharOverride-1">Mihai Eminescu: nel laboratorio di „Luceafărul”</span>, 2006), Michael Howard Impey (<span class="CharOverride-1">Mărturii de după gratii. Experienţe române şi italiene</span>, 2007), Gisèle Vanhese (<span class="CharOverride-1">„Luceafărul” de Mihai Eminescu. Portrait d’un dieu obscur</span>, 2011) ş.a. În afara comparatiştilor de profesie, preocupări de literatură comparată au manifestat, în perioada interbelică, majoritatea criticilor şi eseiştilor români. De regulă, fiecare dintre aceştia s-a specializat în cunoaşterea uneia sau a mai multor literaturi europene, care au fost folosite ca termen de referinţă pentru radiografierea câmpului literar românesc: literatura franceză (Paul Zarifopol, E. Lovinescu şi discipolii săi; dar, în realitate, francofonia formează baza culturii generale pentru majoritatea intelectualilor români din epocă), literatura rusă (G. Ibrăileanu), literatura germană (Lucian Blaga), literatura maghiară (Ion Chinezu) etc. Acest spectru de preocupări arată că, la fel ca în alte sisteme literare din estul Europei, <span class="CharOverride-2">c.</span> românesc a luat naştere din nevoia de a situa şi legitima literatura naţională într-un context internaţional. De altfel, această funcţie etnocentrică şi autolegitimantă a <span class="CharOverride-2">c.</span> în România se verifică suficient de clar în principala operă a istoriografiei literare româneşti clasice – <span class="CharOverride-1">Istoria literaturii române de la origini până în prezent</span> (1941) a lui G. Călinescu –, unde rolul numeroaselor referinţe străine rămâne acela de a evidenţia identitatea şi valoarea literaturii române; mai mult, când G. Călinescu proiectează o serie de volume monografice consacrate celorlalte literaturi romanice (<span class="CharOverride-1">Impresii asupra literaturii spaniole</span>, 1946; <span class="CharOverride-1">Impresii asupra literaturii italiene</span>, rămas în stadiu de proiect), o face în primul rând cu scopul de a proba prin intermediul lor „specificul naţional” al literaturii române. Un program similar ghidează şi celelalte scrieri ale lui Călinescu şi el explică de ce, prin cunoaşterea aprofundată a cel puţin trei mari literaturi (italiană, franceză şi germană), criticul a constituit o excepţie în raport cu „specializările” confraţilor săi din epocă: „cum nu e cu putinţă să nu fii comparatist când studiezi un fenomen, specializarea rămâne o eroare” – afirmă Călinescu în <span class="CharOverride-1">Tehnica criticii şi a istoriei literare</span> (1938). Altfel spus, fără a se considera comparatist de profesie, Călinescu vede în <span class="CharOverride-2">c.</span> operaţia elementară a fiecărei interpretări şi valorizări critice. Iar această atitudine infuzează toate operele lui majore: monografia <span class="CharOverride-1">Opera lui Mihai Eminescu</span> (I–V, 1934–1936), al cărei capitol final e menit să-l situeze pe poetul român „în timp şi spaţiu”; <span class="CharOverride-1">Curs de poezie</span> (1939), unde „pseudonormele” poetice sunt extrase pe cale inductivă, prin analiza celor mai reprezentative curente ale poeziei europene contemporane; eseurile speculative de la finele deceniului al cincilea, precum <span class="CharOverride-1">Domina bona</span> (1947) şi <span class="CharOverride-1">Poezia „realelor”</span> (1948), care plasează literatura română într-o densă ţesătură de conexiuni culturale; şi, nu în ultimul rând, studiile consacrate marilor scriitori universali în deceniul al şaselea, adunate ulterior în volum (<span class="CharOverride-1">Scriitori străini</span>, 1967).</p>
			<p class="Heuristica-BASE">Sub formă instituţionalizată, <span class="CharOverride-2">c.</span> se afirmă în România abia după 1948, când, după model sovietic, se introduce în învăţământul universitar disciplina „Literatură universală”, care va fi predată la Bucureşti de Tudor Vianu, la Iaşi de Al. Dima, iar la Cluj-Napoca de D. Popovici şi Liviu Rusu. În anii următori acest act este consolidat prin înfiinţarea unor catedre şi departamente distincte în marile centre universitare. Totuşi, despre un <span class="CharOverride-2">c.</span> românesc propriu-zis se poate vorbi abia după sfârşitul realismului socialist. Un indiciu al instituţionalizării îl constituie traducerea primelor sinteze străine de literatură comparată, dintre care sunt de menţionat manualul <span class="CharOverride-1">Littérature comparée </span>al<span class="CharOverride-1"> </span>lui Paul Van Tieghem (1966) sau monumentalele <span class="CharOverride-1">Mimesis</span> de Erich Auerbach (1967) și <span class="CharOverride-1">Literatura europeană și Evul Mediu latin</span> de Ernst Robert Curtius (1970). După 1970, ritmul traducerilor se intensifică, datorită recent înfiinţatei colecţii „Studii” a Editurii Univers, susținută de Romul Munteanu. Pe de altă parte, încep să apară şi lucrări româneşti focalizate pe problemele literaturii comparate, dintre care semnificative sunt, într-o primă fază, acelea ale lui Tudor Vianu şi Al. Dima. Astfel, deşi activitatea sa literară se întinde pe patru decenii, Vianu s-a dedicat literaturii comparate mai ales în perioada postbelică. El trece astfel drept ctitorul filosofic al disciplinei în România, după cum l-a definit Al. Dima, cel care a jalonat direcţia de dezvoltare a <span class="CharOverride-2">c.</span> românesc şi a stimulat astfel activitatea generaţiilor de cercetători care i-au urmat. De exemplu, în conferinţa <span class="CharOverride-1">Literatura universală şi literatura naţională</span>, ţinută la Budapesta în 1955, Vianu pleda pentru deschiderea de perspectivă oferită de un curs universitar, căruia îi fixa drept scop „să întărească în auditorii lui conştiinţa unităţii de cultură a lumii”, a realităţii schimburilor culturale şi a interacţiunii dintre popoare. Conceptul de literatură universală includea, în accepţiunea lui Vianu, operele şi faptele „care au dobândit importanţă universală în cultura lumii şi pe cele care, în calitate de emiţători, de transmiţători sau de receptori de influenţe, au jucat un rol în constituirea curentelor universale în literatură”. Criteriul de recunoaştere şi identificare a universalităţii se aplica operelor reprezentative pentru timpul lor, celor care şi-au prelungit importanţa şi s-au menţinut „în conştiinţa de cultură a oamenilor de azi”. În interiorul literaturii universale, teritoriu fără frontiere de manifestare a <span class="CharOverride-2">c.</span>, Vianu aşeza câmpul invarianţilor literari şi culturali, constantele şi permanenţele literare. Nu o dată autorul a respins <span class="CharOverride-2">c.</span> factologic, bazat pe influenţe şi surse, pe „raporturi de fapte” şi a pledat pentru un <span class="CharOverride-2">c.</span> al analogiilor justificative şi reversibile, al „alianţelor ideologice” stabilite între factorul emiţător şi factorul receptor. Introducerea principiului „alianţelor ideologice” (ansambluri de idei filosofice, sociale, literar-estetice la care aderă un scriitor sau mai mulţi, receptate într-un alt climat literar naţional sau în mai multe) marchează deplasarea decisivă dinspre aspectul cantitativ spre cel calitativ în cercetarea literară. Comparaţiei explicative şi cauzale, bazate pe raporturi binare, de înrudire directă şi de filiaţie istorică, i se opune astfel comparaţia acauzală, numită mai târziu de Adrian Marino comparaţie „pură”, care nu se explică nici prin comunitate de origini, nici prin influenţă şi care stabileşte coincidenţe, structuri comune şi tipuri. Reflecţiile lui Vianu sunt convergente cu polemicile dintre cele două direcţii principale ale <span class="CharOverride-2">c.</span> internaţional, cea franceză, tradiţională şi pozitivistă, şi cea americană, bazată pe principii valorizante estetic, noncantitative şi care semnala, la finele deceniului şase, „criza literaturii comparate” (René Wellek). În pofida pluralismului metodologic vag, Vianu are meritul de a fi impus în România un concept de literatură comparată eliberat de fetişismul factologic şi de excesele empirice ale pozitivismului. Noutatea viziunii sale în context românesc constă în deplasarea de accent de pe emiţător pe receptor, fapt care ar echivala, în opinia lui Vianu, cu o „adevărată revoluţie copernicană a studiilor literare”. Căci, dacă opera de artă are un caracter procesual, modulaţiile şi supravieţuirea ei în timp ţin de schimbările de orizont asigurate de generaţiile succesive de cititori, care produc constant sensuri noi. Cele mai importante contribuţii comparatiste ale lui Vianu au fost adunate în volumul <span class="CharOverride-1">Studii de literatură universală şi comparată</span> (1960; ediţia a doua, 1963), care acoperă aproape întreg domeniul disciplinei: palingeneza temelor şi motivelor, tipuri, legende, idei şi sentimente, concepţii de viaţă etc. Un alt teoretician semnificativ al <span class="CharOverride-2">c.</span> în primele decenii postbelice este Al. Dima, care s-a oprit asupra chestiunilor fundamentale ale disciplinei în <span class="CharOverride-1">Conceptul de literatură universală şi comparată</span> (1967) şi în <span class="CharOverride-1">Principii de literatură comparată</span> (1972). Fără a excela prin originalitate, cele două lucrări trec în revistă discuţiile occidentale cu privire la obiectul, metoda şi stadiul curent al <span class="CharOverride-2">c.</span>, insistând, în spiritul epocii, asupra „specificului naţional” şi, în genere, asupra identităţii literaturilor. În anii ’70 – ’80, atât încercările de teoretizare, cât şi studiile aplicate de comparatistică românească se înmulţesc, ca urmare a activităţii unor cercetători precum Adrian Marino, Paul Cornea, Alexandru Duţu, Romul Munteanu, Vera Călin, Edgar Papu, Nicolae Balotă, Dan Grigorescu, Zoe Dumitrescu-Buşulenga, Ioan Constantinescu, Livius Ciocârlie ş.a. Totodată, în Bucureşti apar primele reviste specializate în receptarea literaturii străine. Prima dintre ele este „Secolul 20”, înfiinţată în 1957 şi specializată în traduceri şi comentarii eseistice. Cu un profil comparatist distinct apare şi „Cahiers roumains d’études littéraires”, editată începând din 1973 sub coordonarea lui Adrian Marino. Publicată exclusiv în limbi străine, revista îşi va câştiga până la căderea comunismului un statut comparabil cu acela al „Neohelicon”-ului maghiar (de altfel, ambele publicaţii au fost înfiinţate în acelaşi an), reuşind să reunească în paginile sale prestigioşi teoreticieni şi comparatişti străini, precum René Étiemble, Marcel Raymond, Jean Starobinski, Jean Rousset, Tzvetan Todorov, A.-J. Greimas, Hans Robert Jauss sau Claudio Guillén. O altă revistă importantă a epocii este „Synthesis”, înfiinţată în 1974, ca buletin al Comitetului Naţional de Literatură Comparată, şi condusă de Alexandru Duţu. Numele cele mai reprezentative pentru starea de spirit a <span class="CharOverride-2">c.</span> românesc în deceniile opt şi nouă sunt Adrian Marino şi Paul Cornea, a căror activitate se caracterizează printr-o serie de paralelisme: mai întâi, ambii autori au pus sub semnul întrebării complexele provinciale ale culturii române, pledând în mod hotărât pentru deschidere europeană; apoi, amândoi au reuşit să depăşească un anume izolaţionism tradiţional al criticii româneşti şi să desfăşoare o bogată activitate ştiinţifică în limbi străine; nu în ultimul rând, ei se situează la antipodul modelului impresionist dominant în critica literară autohtonă, apelând din plin la metodele mai noi ale cercetării literare europene: hermeneutică, istoria ideilor, sociologie post-marxistă, estetica receptării etc. Astfel, Adrian Marino şi-a stabilit, încă de la începutul  anilor ’70, o nişă proprie de cercetare, pe care a brevetat-o sub denumirea de „critica ideilor literare”, chiar dacă proiectul său a cunoscut în următoarele trei decenii o serie de completări şi reformulări. Inspirat în mod evident de lucrările lui René Wellek asupra conceptelor criticii, programul lui Marino se concentrează în jurul „ideii literare”, în care comparatistul român vede o „denumire convenţională pentru totalitatea «fondului» sau conţinutului teoretic [...] al literaturii”; totuşi, pentru Marino „ideea” nu se reduce la concept, întrucât posibilităţile de reformulare şi amplificare semantică ale celei dintâi o fac să aibă statutul unei veritabile „opere” sau „creaţii”. Aceste premise vor sta la baza unui ambiţios proiect enciclopedic, pe care Marino îl va concretiza, mai întâi, sub forma unui <span class="CharOverride-1">Dicţionar de idei literare</span> (1973, ajuns doar până la litera G), iar apoi, printr-un ciclu (<span class="CharOverride-1">Hermeneutica ideii de literatură</span>, 1987; <span class="CharOverride-1">Biografia ideii de literatură</span>, I–VI, 1991–2000) dedicat evoluţiei „ideii” de literatură, inclusiv a termenilor derivaţi din ea (literatură naţională/universală, paraliteratură, antiliteratură etc.), din Antichitate până în secolul al XX-lea. Deşi „critica ideilor literare” a lui Marino constituie o întreprindere preponderent teoretică, ea implică şi o importantă dimensiune comparatistă, întrucât „ideile literare” constituie nişte „invarianţi”, iar invariantul, indiferent de natura lui, rămâne „modalitatea esenţială prin care literatura participă la universalitate, mijlocul de a atribui elementelor sale comune o semnificaţie universală”. Din acest motiv, dimensiunea enciclopedică e mereu dublată la Marino de o dimensiune „militantă”, pe care acesta şi-a asumat-o ca urmare a contactului cu opera lui René Étiemble, căruia, de altfel, comparatistul român i-a consacrat şi o monografie. Pe urmele modelului său francez, Marino a pledat pentru o <span class="CharOverride-1">littérature (vraiment) générale</span> şi a repudiat în mod programatic eurocentrismul. Ca şi Marino, Paul Cornea şi-a început activitatea ca istoric al literaturii române, optând pentru sociologia literară într-o epocă în care aceasta era puternic marcată de clişeele marxist-leniniste. Totuşi, criticul s-a distanţat treptat de spiritul dogmatic al acestei metode. Astfel, sinteza sa <span class="CharOverride-1">Originile romantismului românesc</span> (1972), o analiză detaliată a raporturilor dintre mentalităţi, ideologie şi literatură în perioada 1780–1840, indică deja o îndepărtare de marxismul canonic şi apropierea de istoria mentalităţilor profesată de şcoala de la „Annales”. Ulterior, apropierea lui Paul Cornea de teoriile lui Lucien Goldmann şi Robert Escarpit s-a concretizat într-o serie de studii privind sociologia lecturii şi a succesului, valoarea literară, periodizarea, relaţiile interliterare şi imagologia. Într-o a doua etapă a activităţii sale, care începe după 1980, comparatistul se interesează în primul rând de teoria lecturii şi de hermeneutică. Spre deosebire de Marino, el se arată preocupat nu atât de elaborarea unui sistem ideologic sofisticat, ci de găsirea unor soluţii practice pentru problemele teoretice ale literaturii comparate. Aceasta explică şi aria vastă a investigaţiilor sale, care acoperă diverse alte sectoare, precum problema canonului, teoria sistemelor, istoria literară ca gen, intenţionalismul şi relativismul. </p>
			<p class="Heuristica-BASE">După 1989, fundalul instituţional al <span class="CharOverride-2">c.</span> românesc se schimbă radical. Diversele restructurări administrative din mediul academic vor determina fuziunea sau chiar dispariţia unor departamente de literatură comparată. Totodată, trecerea la o economie de tip capitalist afectează în mod semnificativ şi piaţa editorială. Traducerea lucrărilor străine continuă, dar într-un ritm mult mai redus în comparaţie cu epoca precedentă şi, mai ales, cu posibilităţile pe care se presupunea că le va aduce desfiinţarea cenzurii; colecţia „Studii”, de pildă, va dispărea la începutul anilor 2000. Revistele vor resimţi şi ele efectele schimbării de sistem. În 1993 „Cahiers roumains…” îşi va schimba numele în „Euresis”, dar nu va mai reuşi să-şi redobândească prestigiul anterior – nu atât din cauza materialelor, care vor rămâne de cea mai bună calitate (printre colaboratorii noii serii sunt de amintit Jacques Derrida, J. Hillis-Miller, Gianni Vattimo, Linda Hutcheon, Mihály Szegedy-Maszák, precum şi majoritatea comparatiştilor de origine română din Occident), cât din cauza difuzării reduse. Pe de altă parte, după 1989 apar noi reviste. Cea mai importantă dintre ele este, probabil, „Caietele Echinox” (Cluj-Napoca, înfiinţată în 2001), dar din această categorie fac parte şi „A Treia Europă”<span class="CharOverride-1"> </span>(editată la Timişoara, în cinci numere, între 1997 şi 2001) şi „Acta Iassyensia Comparationis” (Iaşi, din 2003). Alt moment semnificativ pentru <span class="CharOverride-2">c.</span> românesc este înfiinţarea Asociaţiei de Literatură Comparată din România în 1997, devenită din 2001 Asociaţia de Literatură Generală şi Comparată din România. Avându-l ca preşedinte până în 2010 pe Paul Cornea, actualmente pe Mircea Martin, asociaţia a organizat, începând din 2001, un colocviu anual, care a contribuit în mod vizibil la consolidarea <span class="CharOverride-2">c.</span> în România. În ceea ce priveşte aspectele metodologice, e de remarcat că, după 1989, comparatistica românească tinde să se polarizeze în funcţie de anumite afilieri instituţionale (în special universitare). Din acest punct de vedere, se pot delimita mai multe „şcoli” sau grupări. Sub raport cronologic, prima tentativă de coagulare instituţională a comparatiştilor români o reprezintă grupul de la Timişoara, care şi-a desfăşurat activitatea mai ales prin intermediul Fundaţiei „A Treia Europă”. Având în centrul său critici de la Universitatea din Timişoara (Adriana Babeţi, Cornel Ungureanu şi Mircea Mihăieş), gruparea şi-a propus să delimiteze şi să studieze specificitatea (inter)culturală a Europei Centrale. Concentrată în perioada 1997–2003, activitatea „şcolii” s-a manifestat prin editarea revistei „A Treia Europă”, prin publicarea unei colecţii cu acelaşi nume (cuprinzând volume de ficţiune, studii academice şi eseuri, atât româneşti, cât şi străine), precum şi prin realizarea unor antologii destinate promovării conceptului aferent în România. Ulterior, membrii grupării şi-au orientat atenţia către alte domenii (studii culturale, imagologie, anglistică ş.a). Doar Cornel Ungureanu a continuat să exploreze şi în anii următori spaţiul central-european, din perspectiva utopiei şi, nu mai puţin, a nostalgiei imperiale, pe care le va descrie prin intermediul unor „cercuri concentrice” de scriitori, generate de continua dialectică între centru şi periferie. Cea mai solidă „şcoală” a comparatisticii româneşti din ultimele decenii pare a fi aceea de la Cluj-Napoca. În acest sens pledează nu numai existenţa Centrului de Cercetare a Imaginarului Phantasma, fondat în 2002, şi a revistei „Caietele Echinox”, ci şi o metodologie comună şi desfăşurarea mai multor proiecte colective. Câmpul definitoriu al comparatisticii clujene îl constituie teoria imaginarului şi domeniile conexe (psihanaliză, mitocritică şi arhetipologie), iar liderul său teoretic este Corin Braga. Eseistul şi-a început activitatea la începutul anilor ’90 cu o serie de analize ale unor autori români (Nichita Stănescu, Lucian Blaga ş.a.), afinităţile sale teoretice fiind încă de atunci psihanaliza jungiană, arhetipologia lui Gilbert Durand şi mitologia comparată. Elaborarea unei concepţii proprii s-a produs prin contactul cu teoriile lui Jean-Jacques Wunenburger, care l-au condus pe Braga la câteva rezultate notabile, atât teoretice, cât şi practice. Sub raport teoretic, probabil cea mai importantă contribuţie este elaborarea conceptului de „anarhetip”, pe care comparatistul îl opune arhetipurilor din mitocritica tradiţională. Alte nume reprezentative ale comparatisticii clujene sunt Vasile Voia, Ştefan Borbély şi Ruxandra Cesereanu. Dintre „şcolile” româneşti actuale, cea mai sincronă cu noile direcţii ale <span class="CharOverride-2">c. </span>occidental pare a fi „şcoala de la Braşov”, care s-a arătat preocupată cu precădere de critica culturală şi de teoria poeziei. În ceea ce priveşte critica culturală, „capul” teoretic al grupării braşovene este Caius Dobrescu, ale cărui eseuri recurg la o perspectivă interdisciplinară, situată la conjuncţia dintre istoria ideilor, sociologie, politologie şi studii culturale. Pe baza acestei platforme conceptuale, subordonată perspectivei ideologice a liberalismului burghez, Dobrescu a abordat o gamă largă de probleme – multe dintre ele în premieră în spaţiul academic românesc –, precum raportul dintre literatura modernă şi politică sau dintre avangardă şi totalitarism, condiţia intelectualului în societatea burgheză modernă, efectele perverse generate de fenomenul modernizării culturilor şi societăţilor comuniste din Europa de Est şi, în general, pluralitatea complexă a procesului (post)modernizării, care a generat o serie de evoluţii alternative, în funcţie de particularităţile locale. Cercetările mai recente ale autorului se concentrează asupra culturii critice europene în secolul al XX-lea. Cealaltă temă constantă de reflecţie a membrilor „şcolii de la Braşov” este teoria poeziei (în special moderne). În acest domeniu, sunt de amintit lucrările lui Alexandru Muşina şi Gheorghe Crăciun. Astfel, Muşina şi-a propus să definească „paradigma poeziei moderne”, care s-ar caracteriza în primul rând prin faptul că descrie „o lume în care omul (desacralizat) a devenit, el, sistemul de referinţă” al textului. Cea mai importantă lucrare de poetică a „şcolii de la Braşov” rămâne însă aceea a lui Gheorghe Crăciun, care îşi propune să descopere „faţa ascunsă” a „aisbergului poeziei moderne”. În opoziţie cu majoritatea teoriilor esenţialiste contemporane, care tind să reducă fenomenul poetic la categoriile conotaţiei, reflexivităţii, metaforicului, opacităţii şi/sau vizionarismului, Crăciun afirmă, pornind de la o disociere a lui Tudor Vianu, că, pe lângă o asemenea „poezie reflexivă”, lirica modernă găzduieşte şi o altă tradiţie, aceea a unei „poezii tranzitive”. Această tradiţie latentă, care porneşte nu de la Charles Baudelaire, ci de la Walt Whitman şi continuă prin Ezra Pound, Fernando Pessoa, Robert Frost, Konstantinos Kavafis, William Carlos Williams, „ultimul” Eugenio Montale, Francis Ponge, Charles Olson, Robert Lowell, Frank O’Hara ş.a., se caracterizează prin denotaţie, transparenţă, „prozaism” deliberat, biografism şi directeţe, fără ca aceste proprietăţi să-i anuleze statutul poetic sau să o plaseze într-o poziţie de inferioritate faţă de lirica „reflexivă”. Spre deosebire de cele trei „şcoli” amintite, situaţia <span class="CharOverride-2">c.</span> din capitala României este în momentul de faţă mai degrabă incertă. Deşi Bucureştiul a fost centrul universitar care a instituţionalizat literatura comparată ca disciplină în România şi care a dominat <span class="CharOverride-2">c.</span> autohton până la căderea comunismului, acesta nu pare să mai fi reuşit să-şi susţină şi după 1989 o direcţie de cercetare proprie, în ciuda activităţii unor autori precum Dan Grigorescu (anglist de formaţie, autor al unor importante studii despre curentele literare ale secolului al XX-lea, dar şi de istorie a artei), Cornel Mihai Ionescu (care a dezvoltat o manieră de interpretare acut personală, bazată pe teoriile poststructuraliste), Mihaela Constanti&#173;nescu (cu contribuţii despre postmodernism şi post-postmodernism), Romaniţa Constanti&#173;nescu (în imagologie şi naratologie comparată) sau Alexan&#173;dra Vrânceanu (preocupată de studiile intermediale, în special de tema ekphrasisului). O cauză a acestui recul poate fi lipsa unei reviste proprii de literatură comparată sau a unor mecanisme instituţionale convergente (centre de cercetare, proiecte comune ş.a.). Semnificativ în această privinţă este şi faptul că, în ultimul deceniu, cele mai importante contribuţii comparatiste bucureştene le aparţin nu atât comparatiştilor de profesie, cât specialiştilor în literatura română şi ele tind să se concentreze în jurul analizei fenomenului postmodernismului în context românesc. O situaţie aparte ocupă, în contextul bucureştean, Monica Spiridon, al cărei statut profesional ilustrează perfect această „stare de excepţie”, întrucât actualmente autoarea nu este profesoară de literatură comparată, ci de semiotică şi comunicare. Cât priveşte activitatea de comparatist, se pot distinge în activitatea ei două faze. Până în jurul anului 2000, Monica Spiridon s-a preocupat îndeosebi de studiul literarităţii şi al intertextualităţii. E de reţinut mai ales <span class="CharOverride-1">Melancolia descendenţei</span> (1989), care, recurgând la numeroase exemple româneşti şi străine, contrapune conceptului „anxietate a influenţei” al lui Harold Bloom un tip de creativitate regresivă („me&#173;lancolia descendenţei”), bazată nu pe încercarea de emancipare paricidă faţă de modele, ci pe demersul de recuperare a lor. În schimb, lucrările mai recente ale autoarei indică o reorientare către imagologia comparată, concretizată prin demersul de a situa identitatea culturală românească în context european. Dincolo de cazurile discutate mai sus şi cu referire la studiul genurilor şi al curentelor literare, merită amintite lucrarea de pionierat a lui Liviu Petrescu despre poetica postmodernismului (1995) sau ampla sinteză a lui Eugen Simion despre jurnalul intim (I–III, 2001). Totodată, după 1989 au continuat cercetările comparatiste asupra relaţiilor literaturii române cu alte literaturi. Sunt de notat la acest capitol lucrările semnate de Pia Brînzeu (despre europenitatea prozei româneşti şi britanice), Sanda Cordoş (despre problema crizei în literaturile română şi rusă din secolul al XX-lea), Mircea Muthu (despre balcanismul literaturii române) ş.a. Perioada de după 2000 înregistrează şi apariţia unei noi generaţii de comparatişti români, reprezentată de nume precum Mihaela Ursa, Rodica Ilie, Adrian Lăcătuş, Rodica Grigore, Cătălin Ghiţă, Cătălin Constanti&#173;nescu sau Andrei Terian.</p>
			<p class="Heuristica___m_RPR"><span class="CharOverride-2">Repere bibliografice:</span> Titu Maiorescu, <span class="CharOverride-1">Literatura română şi străinătatea</span> [1882], în <span class="CharOverride-1">Opere</span>,<span class="CharOverride-1"> </span>I, îngr. D. Vatamaniuc, pref. Eugen Simion, Bucureşti, 2005,<span class="CharOverride-1"> 37–50</span>; Pompiliu Eliade, <span class="CharOverride-1" lang="en-US">De l’Influence française sur l’</span><span class="CharOverride-2" lang="en-US"> </span><span class="CharOverride-1" lang="en-US">esprit public en Roumanie. Les origines</span><span lang="en-US">. </span><span class="CharOverride-1" lang="en-US">Étude sur l’état de la société roumaine à l’époque des règnes phanariotes</span><span lang="en-US">, Paris, 1898; </span>N.I. Apostolescu, <span class="CharOverride-1">L’Influence des romantiques français sur la poésie roumaine</span>, pref. Émile Faguet, Paris, 1909; N. Iorga, <span class="CharOverride-1">Istoria literaturilor romanice în dezvoltarea şi legăturile lor</span>, I–III, <span lang="en-US">Bucureşti, 1920–1925</span>; Ovid Densusianu, <span class="CharOverride-1">Sufletul latin şi literatura nouă</span>, I–II, București, 1922; D. Popovici, <span class="CharOverride-1">Ideologia literară a lui I. Heliade-Rădulescu</span>, Bucureşti, 1935; N.I. Popa, <span class="CharOverride-1">Un umanism modern</span>, IIŞ, 1937, 15 septembrie;<span class="CharOverride-1"> </span>Călinescu,<span class="CharOverride-1"> Ist. lit.</span> (1941), <span class="CharOverride-1">Ist. lit. </span>(1982); Alexandru Ciorănescu, <span class="CharOverride-1">Literatura comparată</span>, Bucureşti, 1944; Tudor Vianu, <span class="CharOverride-1">Studii de literatură universală şi comparată</span>, ed. 2, Bucureşti, 1963; G. Călinescu, <span class="CharOverride-1">Scriitori străini</span>, București, 1967; Al. Dima, <span class="CharOverride-1">Conceptul de literatură universală şi comparată. Studii teoretice şi aplicative</span>, Bucureşti, 1967; <span class="CharOverride-1">Probleme de literatură comparată şi sociologie literară</span>, Bucureşti, 1970; N.I. Popa, <span class="CharOverride-1">Comparatismul românesc</span>, ALIL, t. XXII, 1971; Paul Cornea, <span class="CharOverride-1">Originile</span>, <span class="CharOverride-1">passim</span>; Al. Dima, <span class="CharOverride-1">Principii de literatură comparată</span>, ed. 2, Bucureşti, 1972; <span class="CharOverride-1">Istoria şi teoria comparatismului în România</span>, îngr. Al. Dima şi Ovidiu Papadima, Bucureşti, 1972; Adrian Marino, <span class="CharOverride-1">Dicţionar de idei literare</span>, I <span class="CharOverride-1">(A–G)</span>, Bucureşti, 1973; Papu, <span class="CharOverride-1">Clasicii</span>, <span class="CharOverride-1">passim</span>; Cornea, <span class="CharOverride-1">Regula</span>, <span class="CharOverride-1">passim</span>; Romul Munteanu, <span class="CharOverride-1" lang="en-US">Clasicism şi baroc în cultura europeană din secolul al XVII-lea</span><span lang="en-US">, I–III, Bucureşti, 1981–1985; </span>Al. Duţu, <span class="CharOverride-1">Literatura comparată şi istoria mentalităţilor</span>, Bucureşti, 1982;<span class="CharOverride-1"> Le Comparatisme roumain</span>, I–II, îngr. Romul Munteanu, București, 1982–1985; Adrian Marino, <span class="CharOverride-1">Comparatisme et théorie de la littérature</span>, Paris, 1988; Monica Spiridon, <span class="CharOverride-1">Melancolia descendenţei</span>, Bucureşti, 1989;<span class="CharOverride-1"> </span>Adrian Marino, <span class="CharOverride-1">Biografia ideii de literatură</span>, I–VI, Cluj-Napoca, 1991–2000; Liviu Petrescu, <span class="CharOverride-1">Poetica postmodernismului</span>, Piteşti, 1995; Velea, <span class="CharOverride-1">Universalişti</span>, <span class="CharOverride-1">passim</span>;<span class="CharOverride-1"> </span>Dan Grigorescu, <span class="CharOverride-1">Introducere în literatura comparată. Teoria</span>, Bucureşti, 1997;<span class="CharOverride-1"> </span>Corin Braga, <span class="CharOverride-1">10 studii de arhetipologie</span>, Cluj-Napoca, 1999; <span class="CharOverride-1">Comparatismul azi</span>, îngr. Dim. Păcurariu, Bucureşti, 2000;<span class="CharOverride-1"> </span>Ştefan Borbély, <span class="CharOverride-1">De la Herakles la Eulenspiegel. Eroicul</span>, Cluj-Napoca, 2001; Vasile Voia, <span class="CharOverride-1">Aspecte ale comparatismului românesc</span>, Cluj-Napoca, 2002; Simion, <span class="CharOverride-1">Ficţiunea</span>, I–III, <span class="CharOverride-1">passim</span>; Sanda Cordoş, <span class="CharOverride-1">Literatura între revoluţie şi reacţiune. Problema crizei în literatura română şi rusă a secolului XX</span>, Cluj-Napoca, 2002; Gheorghe Crăciun, <span class="CharOverride-1">Aisbergul poeziei moderne</span>, postfaţă Mircea Martin, Piteşti, 2002; Monica Spiridon, <span class="CharOverride-1">Les Dilemmes de l’identité aux confins de l’Europe: le cas roumain</span>, Paris, 2004; Corin Braga, <span class="CharOverride-1">De la arhetip la anarhetip</span>, Iaşi, 2006; Paul Cornea, <span class="CharOverride-1">Interpretare şi raţionalitate</span>, Iaşi, 2006, <span class="CharOverride-1">passim</span>; Monica Spiridon, „<span class="CharOverride-1">Cum poţi să fii român?”. Variaţiuni pe teme identitare</span>, Craiova, 2006; Caius Dobrescu, <span class="CharOverride-1">Revoluţia radială. O critică a conceptului de </span>postmodernism<span class="CharOverride-1"> dinspre înţelegerea plurală şi deschisă a culturii burgheze</span>, Braşov, 2008; Muthu, <span class="CharOverride-1">Balcanismul</span>; Paul Cornea, <span class="CharOverride-1">Delimitări şi ipoteze. Comunicări şi eseuri de teorie literară şi studii culturale</span>, Iaşi, 2009. &#9;<span class="Semnatura">A.T., V.V.</span></p>
			<p class="Heuristica-PRIMUL"><span class="titlu-12">COMŞA, Ioan</span> (26.XI.1912, Bucureşti – 6.XII.2006, București), traducător, publicist. Este fiul Otiliei (n. Garfunkel) şi al lui Aron Comşa, contabil. Absolvent al Liceului „Matei Basarab” (1928) din Capitală şi tot aici licenţiat al Facultăţii de Ştiinţe Juridice (1933), face şi studii la Pitman’s College din Londra. Membru al Baroului de Ilfov, este secretar în biroul consilierului juridic al Legaţiei Britanice (1935–1941), avocat pledant la Institutul Central de Statistică (1944–1947) şi, concomitent, redactor al publicaţiilor „Rumanian Press Review” pentru Misiunea Militară Americană (octombrie 1944–martie 1945), apoi pentru Misiunea Politică Americană (aprilie 1945–iulie 1947). Ocupă ulterior cu totul alte funcţii: documentarist la Biblioteca Americană din Bucureşti (1947–1950), planificator şi apoi muncitor la Cooperativa Micii Muncitori Metalurgişti (1952–1953), redactor pentru texte în limbile franceză, germană şi engleză la Editura Medicală (1956–1973), la Editura de Stat pentru Literatură şi Artă (1957–1961), la Editura pentru Literatură Universală (1961–1970) şi la Editura Minerva (1970–1973). Între 1990 şi 2000 este secretar al Asociaţiei Amicii Statelor Unite, care editează „Revista româno–americană” (relansată în 1997, unde figurează ca secretar general de redacţie la primul număr). Colaborează cu studii, eseuri şi traduceri la „Manuscriptum”, „Revista bibliotecilor”, „Pembroke Magazine” (Carolina de Nord, SUA), „Secolul 20”, „România literară”, „Tribuna României” ş.a.</p>
			<p class="Heuristica-BASE">Prieten cu Mihail Sebastian, în al cărui jurnal este evocat de câteva ori, <span class="CharOverride-2">C.</span> a lăsat imaginea unui cărturar rafinat, de o deosebită modestie şi discreţie. Poliglot înzestrat, se afirmă ca un bun traducător din literaturile engleză şi americană, mai ales din opera lui Charles Dickens şi a lui Erskine Caldwell. <span class="CharOverride-1">Viaţa lui David Copperfield </span>de Charles Dickens, în transpunerea lui <span class="CharOverride-2">C.</span> (I–III, 1965), se distinge prin fidelitatea faţă de sensurile originalului. Scrupulozitatea traducătorului se vădeşte şi în grija cu care şi-a revizuit prima ediţie. Pentru <span class="CharOverride-1">Njala. Saga despre Njal</span>, transpusă din islandeză (parţial mai întâi în 1963) este distins cu Premiul Asociaţiei Scriitorilor din Bucureşti (1980). <span class="CharOverride-2">C.</span> are, de asemenea, numeroase alte contribuţii: studii şi comunicări despre scriitorii americani, traduceri risipite în publicaţii (unele chiar fără semnătură), îngrijiri de ediţii din critica literară americană (de pildă, bibliografia traducerilor în româneşte din această literatură ca anexă la volumul lui Marcus Cunliffe, <span class="CharOverride-1">Literatura Statelor Unite</span>, 1969) sau versiuni în engleză ale unor ecranizări după opere clasice româneşti. În „Revista româno–americană” a publicat o valoroasă cercetare bibliografică intitulată <span class="CharOverride-1">Cronologia relaţiilor româno–americane. Contacte directe, relații economice consulare și diplomatice</span>, privind perioada de la 1630 la 1930, unica sursă de documentare pentru specialiștii care studiază difuzarea literaturii americane în străinătate, de interes pentru istoriografia literară şi politică din ambele ţări.</p>
			<p class="Heuristica___mici"><span class="CharOverride-2">Traduceri:</span> Ernest Thompson Seton, <span class="CharOverride-1">Povestiri despre animale</span>, Bucureşti, 1956, <span class="CharOverride-1">Vulpea din Springfield</span>, București, 1964; Ralph Fox, <span class="CharOverride-1">Gingis-han</span>, Bucureşti, 1958; Erskine Caldwell, <span class="CharOverride-1">În genunchi, cu faţa la soare</span>,<span class="CharOverride-1"> </span>București, 1958, <span class="CharOverride-1">Moartea unei haimanale</span>, pref. Silvian Iosifescu, Bucureşti, 1961, <span class="CharOverride-1">Pământ american</span>, pref. trad., Bucureşti, 1969; <span class="CharOverride-1">Saga despre Njal</span>, București, 1963; ed.<span class="CharOverride-1"> (Njala. Saga despre Njal)</span>, Bucureşti, 1980; Charles Dickens, <span class="CharOverride-1">Viaţa lui David Copperfield</span>, I–III, pref. Ana Cartianu, Bucureşti, 1965; Eugene O’Neill, <span class="CharOverride-1">Marco Milionul</span>, în Eugene O’Neill, <span class="CharOverride-1">Teatru</span>, I, pref. Petru Comarnescu, București, 1968.</p>
			<p class="Heuristica___m_RPR"><span class="CharOverride-2">Repere bibliografice:</span> Grigore Vereş, <span class="CharOverride-1">Opera lui Charles Dickens în România</span>, Bucureşti, 1982, <span class="CharOverride-1">114–115</span>; Ion Horea, <span class="CharOverride-1">Profil de cărturar – Ioan Comșa</span>, „Biblioteca Bucureştilor”, 2000, 2; <span class="CharOverride-1">„Revista româno–americană”. Profil</span>, OC, 2003, 158; Gheorghe Istrate, <span class="CharOverride-1">Ioan Comşa</span>, RL, 2006, 51–52.<span class="Semnatura">&#9;</span><span class="Semnatura">I.D.</span></p>
			<div class="_idGenObjectLayout-1">
				<div id="_idContainer046">
					<div id="_idContainer044" class="Basic-Text-Frame">
						<p class="Titlu-Nume-H">CONACHI, Costache </p>
						<p class="Titlu-mic-DATE">(14.IX.1778, Ţigăneşti, j. Galaţi – 4.II.1849, Ţigăneşti, j. Galaţi), poet, autor </p>
						<p class="Titlu-mic-DATE">de piese de teatru, traducător. </p>
					</div>
					<div id="_idContainer045" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/5_662__Costache_Conachi.jpg" alt="" />
					</div>
				</div>
			</div>
			<p class="Heuristica-PRIMUL">Fiu al Ilenei, descendentă din Cantacuzini, şi al vornicului Manolachi Conachi, <span class="CharOverride-2">C.</span> primeşte la botez prenumele Alexandru, cel de Costache fiindu-i dat mai târziu, potrivit unui vechi obicei, pentru răscumpărarea postumă a unui copil. Învaţă la început în familie, cu refugiatul francez Fleury, continuând şi terminându-şi studiile la Şcoala Domnească din Iaşi. Inteligent, sociabil şi dornic de afirmare, se impune repede ca unul din cei mai instruiţi tineri din protipendada Moldovei; stăpâneşte limbile greacă, franceză, turcă şi slavonă şi este solicitat de timpuriu în câteva importante dregătorii. La vârsta de douăzeci şi opt de ani era ispravnic de Tecuci, între 1814 şi 1818 vornic de aprozi şi vornic de politie la Iaşi, între 1823 şi 1827 era al doilea răspunzător de vistierie şi conducea Departamentul Afacerilor Străine, iar între 1831 şi 1838 mare logofăt al Dreptăţii în Moldova. Se număra printre membrii comitetului de redactare a Regulamentului Organic, el fiind autorul articolelor care preconizau unirea Principatelor. Spirit întreprinzător şi deschis înnoirilor, în măsura în care acestea nu anulau bunele tradiţii preluate de la înaintaşi, <span class="CharOverride-2">C.</span> sprijină înfiinţarea Societăţii de Medici şi Naturalişti din Iaşi şi este iniţiator al industriei extractive din Moldova. Deşi la moartea tatălui său, renumit pentru felul în care îşi risipise averea în chefuri, nu moştenise aproape nimic, izbuteşte, prin pricepere, ingeniozitate şi tenacitate, să agonisească imense moşii şi valori care, alăturate autorităţii sale culturale şi juridice, îi permit să aspire, în 1834, la scaunul de domnitor al ţării, în competiţie cu Mihail Sturdza, dar tentativa eşuează.</p>
			<p class="Heuristica-BASE">Dacă în planul activităţilor practice a manifestat o neobişnuită abilitate, sub raport spiritual <span class="CharOverride-2">C.</span> se vădeşte un adept moderat al filosofiei Luminilor, susţinând şi promovând idei care vizau schimbări favorabile bunului mers al comunităţii. Preia şi recomandă din ideologia iluministă concepte esenţiale, atrăgând atenţia asupra importanţei raţiunii şi a rolului ştiinţelor în toate domeniile existenţei imediate, declarându-se partizan al dreptului natural şi al încurajării concrete a creaţiei artistice originale. Într-o <span class="CharOverride-1">Scrisoare către mitropolitul Veniamin</span> (1837) dezvoltă puncte de vedere privitoare la folosul transformărilor în apropierea ritmului social autohton de acela al ţărilor cu o tradiţie economică şi culturală superioară. Schimbările, credea <span class="CharOverride-2">C.</span>, trebuie să aibă loc prin acumulări fireşti, nu sub impulsul imitării, al impunerii sau sub cel al înlăturării bunelor obiceiuri ale pământului, pentru că nimic nu este mai păgubitor decât „zgomotul de cuvinte fără fapte”. Consideră absolut necesară utilizarea limbii ţării ca instrument de culturalizare şi de îmbogăţire a valorilor spirituale naţionale, pentru aceasta trebuind ca limba română să pătrundă în şcoli ca prim obiect de studiu. Nu refuză ideea îmbogăţirii limbii vorbite prin asimilarea de neologisme, dar crede că ele se cer admise cu precauţie, prin adaptarea la specificul limbii române. S-ar putea spune că, modest, anticipează, ca și alții, aspecte din activitatea culturală a lui Titu Maiorescu: problema formelor fără fond şi aceea a atitudinii faţă de neologisme. Familiarizat, prin lecturi directe sau prin intermediare greceşti, cu literatura şi filosofia Franţei din a doua jumătate a secolului al XVIII-lea, <span class="CharOverride-2">C.</span> consideră necesară traducerea sau adaptarea în limba română a unor lucrări, preluarea unor motive sau teme din poezia neoclasică franceză, ca şi din operele unor autori aliniaţi ideologiei Luminilor. El însuşi dă transpunerile <span class="CharOverride-1">Istoria lui Velisarie</span> şi <span class="CharOverride-1">Alchibiad sau Iubirea de sânăş, fără măsură</span> de Marmontel, <span class="CharOverride-1">Narchez amorezatul de sâniş</span>, recomandată ca fiind „după <span class="CharOverride-1">Metamorfozurile</span> lui Ovidiu asupra mitologhiei”, probabil o versiune franceză a scrierii lui Ovidiu, <span class="CharOverride-1">Către Leandru că nu venea</span> şi <span class="CharOverride-1">Iulia cătră Ovidie</span> de Claude-Joseph Dorat, fragmente din tragediile <span class="CharOverride-1">Alzire</span> (sub forma <span class="CharOverride-1">Arzili</span> la <span class="CharOverride-2">C.</span>), <span class="CharOverride-1">Zaïre, Oreste</span> şi din poemul <span class="CharOverride-1">Henriade</span> de Voltaire, eseul <span class="CharOverride-1">Cercare de voroavă</span> după Alexander Pope, cuprinzând reflecţii asupra relaţiei om–natură, un rechizitoriu făcut războiului şi comportamentului inuman al conchistadorilor spanioli, dar şi un elogiu adus raţiunii umane. În aceeaşi categorie de preocupări se înscrie şi traducerea lucrării <span class="CharOverride-1">Privire politicească a Evropii toate din anul 1825</span> de Pierre d’Herbigny, studiu analitic incluzând observaţii şi comentarii asupra situaţiei socio-economico-politice a continentului. Dincolo de interesul cunoaşterii propriu-zise a unor astfel de scrieri, traducerile lui <span class="CharOverride-2">C.</span>, cu toate că au circulat în versiune manuscrisă, au contribuit la o relativă limpezire a personalităţii limbii române, prin efortul de găsire a unor corespondenţe lexicale convenabile, într-o vreme când limba ţării era prea puţin folosită ca mijloc de exprimare literară şi artistică. El este şi autor al unui mic îndreptar de prozodie, <span class="CharOverride-1">Meşteşugul stihurilor româneşti</span>, în cuprinsul căruia se arată interesat de conţinutul şi de tehnica versificaţiei. Semnează, singur sau în colaborare, primele comedii culte din istoria literaturii române, având ca obiect al demonstraţiei satirice aspecte din realitatea vremii sale, considerată critic sub raport social şi moral. Aceste texte, care „nefiind teatru, s-au giucat la păpuşării”, au meritul de a fi încercat trasarea unor caractere în acţiune şi de a cuprinde replica personajelor în versuri destul de fluide, cu o vădită dispoziţie către amuzamentul motivat. <span class="CharOverride-1">Comedie banului Costandin Canta, ce-i zâc Căbujan şi Cavaler Cucoş</span>, scrisă în colaborare cu Neculai Dimachi şi Dumitrache Beldiman, este o satiră împotriva zgârceniei şi arghirofiliei. <span class="CharOverride-1">Giudecata femeilor</span>, datată 1 decembrie 1806, admonestează, într-un limbaj uneori cel puţin nonconformist, moravuri şi năravuri ale boierimii, printre personaje numărându-se autorul însuşi. O altă comedie condamnând imoralitatea protipendadei este <span class="CharOverride-1">Amoriul şi toate harurile</span>.</p>
			<p class="Heuristica-BASE">Notorietatea în epocă şi atenţia posterităţii critice i le-a adus însă lui <span class="CharOverride-2">C.</span> lirica sa, preponderent erotică, dar care cuprindea şi cântece de lume sau compuneri meditative, circulând în copii manu&#173;scrise sau intrând în repertoriile lăutăreşti. Prima ediţie, <span class="CharOverride-1">Poezii. Alcătuiri şi tălmăciri</span>, apare postum, la Iaşi, în 1856. Între 1800 şi 1830, interval în care produce un număr important de versuri, scrisul lui <span class="CharOverride-2">C.</span> cunoaşte două etape distincte: una, până în preajma anului 1820, este bogată în compuneri ocazionale, acrosti&#173;huri, cântece de lume, stihuri erotice declarative; muza inspiratoare, mereu alta, a acestui permanent îndrăgostit este idealizată şi impersonală, frumuseţea ei, „nurii” îl îndeamnă la extaz şi la exclamaţii superlative, adunate în strofe sufocate de lamentări, oftaturi şi leşinuri, pentru uzul saloanelor, dar şi al serenadelor cu lăutari. În cea de-a doua etapă, de după 1820, tonul devine meditativ, elegiile iau locul entuziasmelor celebrând iubiri pasagere; dragostea mistuitoare pentru Smaranda Negri, Zulnia, cum o alintă el, introduce accente tragice în clamarea sentimentului („Cine-o iubit pe Zulnia, a iubi alta nu poate”). Poate fi stabilită şi o legătură între poezii cum ar fi <span class="CharOverride-1">Amoriul din prieteşug</span> sau <span class="CharOverride-1">Scrisoare către Zulnia</span> şi poemul <span class="CharOverride-1">Eloiza către Abeliard</span>, din ciclul „eroidelor” lui Collardeau, lucrare tradusă de <span class="CharOverride-2">C.</span> Versificările, până acum de circumstanţă, se transformă într-un discurs patetic, stând sub semnul unei mari intensităţi a trăirilor intime. Argumente etice, generate de conflictul dintre sentiment şi convenţia socială, conferă dicţiunii o anume gravitate, nesprijinită însă şi de calitatea limbajului, tributar unui clasicism întârziat. Apropieri, teoretic posibile, s-au făcut cu lirica lui Petrarca, pornindu-se de la nefericirile petrecute în viaţa sentimentală a celor doi poeţi. În lirica meditativă <span class="CharOverride-2">C.</span> elogiază munca ţăranului (<span class="CharOverride-1">Răspunsul unei scrisori</span>), egalitatea originară a oamenilor (<span class="CharOverride-1">Cine are gust să-mi creadă</span>) sau, cu accente de relevabilă vibraţie a imaginilor, comentează caracterul efemer al vieţii (<span class="CharOverride-1">Pe năsălie</span>). Iluminist în fond, dar alăturând trăsăturilor clasice semne ale romantismului care se definea în poezia occidentală, <span class="CharOverride-2">C.</span> rămâne prezenţa cea mai interesantă pentru începuturile poeziei moderne româneşti, fiind considerat chiar „părintele (re)găsit al poeziei româneşti” (Mihai Zamfir).</p>
			<p class="Heuristica_CITAT">Originalitatea lui Conachi constă în specializarea erotică, în cultul exclusiv al eului, iar savoarea vine din ineditul mediului. Căci Conachi este un Petrarca ras în cap, cu chip de faun oriental, cu işlic, antereu şi iminei, obişnuit a subtiliza pe sofale şi a-şi trimite mesagiile prin ţiganii lăutari, neverosimil în pădure, ducând omagiul până la târârea în pulbere şi la închinarea ortodoxă, şi tristeţea occidentală până la pandalii şi istericale.</p>
			<p class="Heuristica_CITAT_semnat">G. Călinescu</p>
			<p class="Heuristica_CITAT">Judecând cu miturile propuse de Denis de Rougemont, Conachi este un Don Juan care se ia drept un Tristan. Seducător profesionist, el cântă (plânge) o pasiune aflată mereu pe marginea prăpastiei. O substituire, o corupere a miturilor se observă în aceste versuri prefăcute în care seducătorul reclamă suferinţa cea mai adâncă. Un seducător care se preface a fi victimă. Arma lui nu e cinismul, ci umilinţa. Ca să câştige, el îşi strigă netrebnicia. Iată o nuanţă pe care Denis de Rougemont n-o observă în literatura erotică a Occidentului. Orientul a subţiat şi corupt simţurile sau le-a adaptat unei mentalităţi care face din femeie un obiect exclusiv erotic. Un obiect ce trebuie corupt prin daruri, cucerit printr-un complicat ceremonial.</p>
			<p class="Heuristica_CITAT_semnat">EUGEN SIMION</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Poezii. Alcătuiri şi tălmăciri</span>, îngr. Neculai Ionescu, Iaşi, 1856; ed. 2, îngr. Miron Pompiliu, pref. Caterina Konaki Vogoride, introd. Emanuil Vogoride Konaki, Iaşi, 1887; ed. I–II, Iaşi, 1893; Poeţii Văcăreşti, Costache Conachi, <span class="CharOverride-1">Poezii</span>, îngr. şi pref. Ion Pillat, Bucureşti, 1942; <span class="CharOverride-1">Scrieri alese</span>,<span class="CharOverride-1"> </span>îngr. Ecaterina şi Alexandru Teodorescu, pref. Alexandru Teodorescu, Bucureşti, 1963; <span class="CharOverride-1">Opere</span>, îngr. şi pref. Efim Levit, Chişinău, 1978; <span class="CharOverride-1">Visul amoriului</span>, îngr. Lucian Vasiliu, pref. Emil Iordache, Iaşi, 2000. <span class="CharOverride-2">Traduceri:</span> M-me Cottin, <span class="CharOverride-1">Matilda</span>, I–III, Iaşi, 1844 (în colaborare cu Iacob Fătu); [Claude–Joseph Dorat, Alexander Pope], în <span class="CharOverride-1">Scrieri alese</span>, Bucureşti, 1963.</p>
			<p class="Heuristica___m_RPR"><span class="CharOverride-2">Repere bibliografice:</span> Iorga, <span class="CharOverride-1">Ist. lit. XVIII</span>, II, <span class="CharOverride-1">402–414</span>; G. Ibrăileanu, <span class="CharOverride-1">Curs de istoria literaturii române moderne. Epoca</span> <span class="CharOverride-1">Conachi</span>, Iaşi, 1920, <span class="CharOverride-1">309–357</span>; Perpessicius, <span class="CharOverride-1">Opere</span>, XI, <span class="CharOverride-1">152–156</span>; Caracostea, <span class="CharOverride-1">Scrieri</span>, II, <span class="CharOverride-1">181–184</span>; Călinescu, <span class="CharOverride-1">Ist. lit.</span> (1941), <span class="CharOverride-1">88–95</span>, <span class="CharOverride-1">Ist. lit.</span> (1982), <span class="CharOverride-1">85–91</span>; Popovici, <span class="CharOverride-1">Studii</span>, I, <span class="CharOverride-1">402–422</span>; Călinescu, <span class="CharOverride-1">Opere</span>, VI, <span class="CharOverride-1">633–637</span>,<span class="CharOverride-1"> </span>VII, <span class="CharOverride-1">370–374</span>, <span class="CharOverride-1">1003–1009</span>, XII, <span class="CharOverride-1">704–707</span>;<span class="CharOverride-1"> </span>Cornea, <span class="CharOverride-1">Studii</span>, <span class="CharOverride-1">79–102</span>; Anghelescu, <span class="CharOverride-1">Preromant. rom</span>., <span class="CharOverride-1">134–136</span>,<span class="CharOverride-1"> 143–173</span>; Cornea, <span class="CharOverride-1">Originile</span>,<span class="CharOverride-1"> 302–320</span>; <span class="CharOverride-1">Dicţ. lit. 1900</span>, <span class="CharOverride-1">203–204</span>; Simion, <span class="CharOverride-1">Dimineaţa</span>,<span class="CharOverride-1"> 231–292</span>; Piru, <span class="CharOverride-1">Ist. lit.</span>,<span class="CharOverride-1"> 35–36</span>; Scarlat, <span class="CharOverride-1">Ist.</span> <span class="CharOverride-1">poeziei</span>, I, <span class="CharOverride-1">180–186</span>,<span class="CharOverride-1"> passim</span>;<span class="CharOverride-2"> </span>Manolescu, <span class="CharOverride-1">Istoria</span>, I, <span class="CharOverride-1">204–206</span>; Negoiţescu, <span class="CharOverride-1">Ist. lit.</span>, I, <span class="CharOverride-1">16–19</span>;<span class="CharOverride-1"> </span>Sorescu, <span class="CharOverride-1">Bibliotecă</span>,<span class="CharOverride-1"> 95–104</span>;<span class="CharOverride-1"> Dicţ. analitic</span>, I, <span class="CharOverride-1">36–37</span>; Perian, <span class="CharOverride-1">Pagini</span>,<span class="CharOverride-1"> 30–45</span>; <span class="CharOverride-1">Dicţ. esenţial</span>,<span class="CharOverride-1"> 195–197</span>; Micu, <span class="CharOverride-1">Ist. lit.</span>, <span class="CharOverride-1">65–66</span>, Ștefan Andronache, <span class="CharOverride-1">Costache Conachi – biobibliografie</span>, Tecuci, 2000; Paul Păltănea, <span class="CharOverride-1">Neamul logofătului Costache</span> <span class="CharOverride-1">Conachi</span>, Bucureşti, 2001; Ursu, <span class="CharOverride-1">Contribuții ist. culturii</span>, <span class="CharOverride-1">401–407</span>;<span class="CharOverride-1"> </span>C. D. Zeletin, <span class="CharOverride-1">Lumina eșecurilor din căutarea lui Conachi</span>, ATN, 2006, 3–7; Ursu, <span class="CharOverride-1">Alte contribuții</span>,<span class="CharOverride-1"> 199–237</span>; Zamfir, <span class="CharOverride-1">Panorama</span>, I, <span class="CharOverride-1">77–86.</span> &#9;<span class="Semnatura">C.P.</span></p>
			<div class="_idGenObjectLayout-1">
				<div id="_idContainer047" class="_idGenObjectStyleOverride-1">
					<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/CONCORDISA.jpg" alt="" />
				</div>
			</div>
			<p class="Heuristica_PRIMUL_Semnat"><span class="titlu-12">CONCORDIA</span>, jurnal politic şi literar apărut la Bucureşti, bisăptămânal, de la 6 februarie până la 6 august 1857. Redactor-şef: C.A. Creţulescu; editor: Effingham Grant, fratele Mariei Rosetti. De altfel, lui C.A. Rosetti i se propusese conducerea comitetului de redacţie, iar redactorii s-au aflat tot timpul sub influenţa lui. Intenţia iniţiatorilor era de a edita o publicaţie în care să-şi dea mâna toţi unioniştii din cele două principate, pe deasupra intereselor de partid sau de grupare politică. Ei nutreau în egală măsură şi ambiţii literare, încercând să realizeze la Bucureşti ceea ce izbutise V. Alecsandri la Iaşi prin „România literară” cu doi ani înainte. Jurnalul a concentrat un grup de scriitori de valoare, în frunte cu V. Alecsandri, Gr. Alexandrescu şi D. Bolintineanu. La partea politică, alături de C.A. Creţulescu colaborează I.A. Filipescu, Grigore Ioranu şi Petre I. Cernătescu. Fără să fie o gazetă literară propriu-zisă, <span class="CharOverride-2">C.</span>, care avea un program politic bine stabilit, dispune şi de un program literar limpede, în linii mari asemănător cu cel de la „Dacia literară”, adaptat la cerinţele momentului. Versurile lui V. Alecsandri, în care poetul cânta idealul Unirii sau gloriosul trecut istoric, constituie arma cea mai de preţ a gazetei. În acelaşi spirit, Gr. Alexandrescu dădea aici satire şi versuri patriotice, printre care <span class="CharOverride-1">Cometei anonsate pentru 13 iunie </span>şi<span class="CharOverride-1"> Răspunsul cometei, </span>iar Dimitrie Ralet semna articole politice în spirit unionist. G. Creţeanu colabora cu versuri patriotice, cu un poem în proză, în care imita cadenţele înflăcărate ale <span class="CharOverride-1">Cântării României</span>, şi cu o traducere din versurile admiratorului austriac al lui Napoleon, J. C. von Zedlitz. Tot versuri publică G. Baronzi, Al. Depărăţeanu şi Al. Sihleanu, iar A. Costiescu îi închina lui V. Alecsandri o odă cu accente patriotice. Ceea ce lipseşte însă <span class="CharOverride-2">C.</span> pentru a juca, în pregătirea Unirii, rolul de catalizator, spre care se îndreptau ambiţiile redactorilor, sunt articolele de directivă şi de critică literară. După şase luni de apariţie, publicaţia se autodesfiinţează, cu trei zile înainte ca de sub teascurile tipografiei lui Ferdinand Ohm să iasă primul număr din „Românul” lui C.A. Rosetti. Gestul redactorilor de la <span class="CharOverride-2">C. </span>nu era întâmplător şi nici doar simbolic. Ei considerau că îşi făcuseră datoria, mai ales în ceea ce priveşte acţiunea propagandistică şi literară, iar acum se concentrau în jurul unei gazete militante, mai potrivită împrejurărilor politice. &#9;<span class="Semnatura">R.Z.</span></p>
			<p class="Heuristica_PRIMUL_Semnat"><span class="titlu-12">CONCORDIA</span>, gazetă politică şi literară apărută la Pesta, bisăptămânal, între 3 august 1861 şi 25 decembrie 1870. Până la 3 ianuarie 1863 a fost redactată de Sigismund V. Pop, care de la această dată, în calitate de proprietar al periodicului, îi transferă sarcina de „redactor răspunzător” lui Al. Roman, profesor de limba şi literatura română la Universitatea din Pesta. Divergenţe de natură politică, privitoare la orientarea gazetei, îl fac pe Al. Roman să renunţe la conducerea ei, după mai bine de trei ani. Mai ales în primii ani, apariţia periodicului a fost deseori oprită de cenzură. <span class="CharOverride-2">C.</span> se citea în întreaga Transilvanie şi, pentru a răspunde interesului cititorilor, îşi organizase o reţea de corespondenţi în comitate şi în marile oraşe. După retragerea lui Al. Roman, care din 1868 va edita „Federaţiunea”, <span class="CharOverride-2">C.</span> îşi pierde treptat colaboratorii, mai ales pe cei literari, şi cititorii. Politiceşte, gazeta lui Sigismund V. Pop încerca o mediere între interesele naţionale ale românilor din Transilvania şi autorităţile de la Pesta şi Viena. Programul cultural şi literar era mai vag. Notabilă este grija, statornic anunţată şi în editoriale, pentru cultivarea limbii române. Gazeta a fost totuşi criticată de Titu Maiorescu, odată cu celelalte jurnale româneşti din Imperiul Austro-Ungar, pentru exagerări etimologiste şi forme străine de spiritul limbii noastre. În primii ani de apariţie la <span class="CharOverride-2">C.</span> au scris mulţi dintre cei mai cunoscuţi literaţi transilvăneni ai epocii. Spre deosebire însă de „Gazeta de Transilvania” sau de „Familia”, Sigismund V. Pop şi Al. Roman nu au avut intenţia să facă din gazeta lor organul unei orientări literare precise, aşa cum nu-l făcuseră nici organul unei direcţii politice ferme. Din acest motiv, colaboratorii literari s-au îndepărtat cu timpul, atraşi de alte periodice. De la primele numere au colaborat cu versuri Iosif Vulcan, I. Papiu, Justin Popfiu, At. M. Marienescu, Iulian Grozescu, Moise Sora Noac, apoi Aron Densuşianu, Ioniţă Scipione Bădescu, I.C. Drăgescu, Vasile Bumbac. În <span class="CharOverride-2">C. </span>Iosif Vulcan publică şi nuvele, la fel Constanţa Dunca-Schiau, Mihail Besanu, I.C. Drăgescu. Aici şi-a tipărit I. Codru-Drăguşanu (începând cu numărul 22/1863) însemnările din călătoriile sale prin Europa. Foarte des au apărut şi numele unor scriitori din Principate: V. Alecsandri, D. Bolintineanu – cu versuri şi articole politice –, C. Bolliac, C.D. Aricescu, G. Baronzi, Gr. H. Grandea, Gh. Tăutu şi V.A. Urechia. Cele mai multe texte literare sunt republicări după gazetele din Iaşi sau Bucureşti, dar grija cu care sunt alese semnalează că în spatele neutralităţii politice afişate se ascundea adeziunea la cauza naţională. Iosif Vulcan a tradus din Jókai Mór (nuvela <span class="CharOverride-1">Capul lui Iordachi</span>). S-a mai tălmăcit din Montesquieu şi din alţi scriitori francezi şi germani. At. M. Marienescu şi T. Catone colaborau cu folclor cules din Ardeal şi Banat. După gazeta bucureşteană „Reforma” se retipăreşte comentariul lui D. Bolintineanu la colecţia de poezii populare a lui V. Alecsandri, iar lui Iulian Grozescu i se republică articolul apărut în publicaţia maghiară „Fövárosi Lapok”, în care recenza critic, restabilind adevărul, culegerea de balade secuieşti ale lui Kriza János, în care culegătorul inclusese multe balade populare româneşti. <span class="CharOverride-2">C.</span> mai adăposteşte un studiu al lui I.G. Sbiera despre colindele de Crăciun şi un articol al lui Aron Densuşianu consacrat poeziei populare. Acesta din urmă tipărea şi o ambiţioasă încercare de definire a operei lui Dante, însoţită de un documentat preambul biografic şi de traducerea unor fragmente din <span class="CharOverride-1">Divina Comedie</span>. Câteva recenzii, câteva articole cu caracter mai general, unele având intenţii polemice, precum discuţia dintre Mihai Besanu şi I. Pop-Florantin privitoare la datoriile criticii literare sau aceea dintre Timotei Cipariu şi Al. Papiu-Ilarian în legătură cu modul în care se face critica unui text, vădesc preocuparea redacţiei de a se racorda la viaţa literară a epocii. &#9;<span class="Semnatura">R.Z. </span></p>
			<p class="Heuristica-PRIMUL"><span class="titlu-12">CONDEESCU, Dan Alexandru </span>(15.II.1950, Bucureşti – 15.08.2007, Bucureşti), critic şi istoric literar, editor. Este fiul Genovevei Milea şi al lui Alexandru Milea, economişti. A urmat cursurile Facultăţii de Limba şi Literatura Română a Universităţii din Bucureşti, absolvite în 1974. Din 1978 a susţinut rubrici de critică în diverse reviste literare, între 1982 şi 1987 deţinând, de pildă, rubrica „Debut” la „Luceafărul”. În 1990 ajunge redactor-şef adjunct la „România pitorească”, unde fusese angajat încă din 1979. Tot din 1990 va fi director al Muzeului Literaturii Române şi din 1992 redactor-şef al revistei „Manuscriptum”. A înfiinţat Editura Muzeul Literaturii Române. A debutat în revista „Limbă şi literatură” în 1973, iar editorial în 1997 cu <span class="CharOverride-1">Planeta Moft</span> (Premiul Asociaţiei Scriitorilor din Bucureşti). A mai colaborat la „Amfiteatru”, „Viaţa românească”, „Contemporanul”, „România literară”, „Calende”, „Adevărul literar şi artistic”, „Literatorul”, „Convorbiri literare” ş.a.</p>
			<p class="Heuristica-BASE">Volumul de debut al lui <span class="CharOverride-2">C.</span>, <span class="CharOverride-1">Planeta Moft</span>, subintitulat „o utopie critică despre rolul celei de-a patra puteri constituţionale (Sfinte Sisoie!) în opera lui I.L. Caragiale”, constituie o insolită sinteză critică scrisă cu nerv, într-un stil degajat şi ironic, preluând cu voluptate modelul „carnavalului textual” caragialian. „Utopia critică” propusă, o mostră de demers critic postmodern, analizează în principal publicistica lui Caragiale, cu referiri la momente relevante ale biografiei scriitorului, cu detalii savuroase despre lumea şi obiceiurile contemporanilor săi, elementele de istorie şi critică literară, de istorie culturală şi a mentalităţilor subordonându-se conceptului central al cărţii – „moftul”, echivalentul modernului kitsch. <span class="CharOverride-2">C.</span> abordează scrisul, lumea şi omul Caragiale din perspectiva kitschului ca fenomen cultural şi ontologic definitoriu pentru „locuitorii Planetei Moft”. Este vorba despre crearea unui univers de hârtie, gol de substanţă, a unei lumi alienate, închise, aflate sub fascinaţia şi dominaţia presei. Fenomenul mass-media paşoptist şi postpaşoptist este studiat ca factor declanşator al unei existenţe falsificate, de care însuşi omul şi gazetarul Caragiale a încercat să se salveze prin opera sa „literară”, molipsită şi ea de ticurile şi de clişeele limbajului publicistic. <span class="CharOverride-1">Rică Venturiano c’est moi</span> (titlul unui capitol) se referă tocmai la „lupta cu omul-kitsch care-l pândeşte dinăuntru” pe Caragiale şi pe care îl exorcizează prin intermediul unei „duble parodii”, parodia unei lumi-parodie. „Mitologia moftului” cuprinde varii subspecii, toate invenţii ale presei şi efecte ale existenţei-kitsch: „mitul revoluţiei”, „mitul progresului modern”, modelul cetăţeanului responsabil, răsturnate parodic în imaginea rabelaisiană a unei „edenice” mahalale de trai absurd şi perpetuu carnaval. Deşi ia de multe ori forma unui joc speculativ, <span class="CharOverride-1">Planeta Moft</span> este, în substanţa ei, o temeinică cercetare a relaţiilor dintre scriitorul (de literatură) şi publicistul Caragiale, dintre universul său interior, cel al personajelor şi lumea contemporanilor săi, o analiză a publicisticii caragialiene din perspectiva retoricii discursului gazetăresc. Concomitent, <span class="CharOverride-2">C. </span>este cel mai aplicat editor al operei lui Nichita Stănescu: a îngrijit şi prefaţat ediţiile <span class="CharOverride-1">Ordinea cuvintelor</span> (I–II, 1985), <span class="CharOverride-1">Fiziologia poeziei</span> (1990), <span class="CharOverride-1">Opera poetică</span> (I–II, 1999–2000), <span class="CharOverride-1">Opera magna</span>, ediţie integrală (I–V, 2004–2006). În 2003 a editat şi integrala operei lui Virgil Mazilescu. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Planeta Moft</span>, Bucureşti, 1997. <span class="CharOverride-2">Ediţii:</span> Nichita Stănescu, <span class="CharOverride-1">Ordinea cuvintelor</span>, I–II, pref. edit., Bucureşti, 1985, <span class="CharOverride-1">Fiziologia poeziei</span>, Bucureşti, 1990, <span class="CharOverride-1">Colindă pentru inimă</span>, Galaţi, 1991, <span class="CharOverride-1">Opera poetică</span>, I–II, Bucureşti, 1999–2000, <span class="CharOverride-1">Opera magna</span>, I–V, introd. edit., Bucureşti, 2004–2006; Nichifor Crainic, <span class="CharOverride-1">Memorii</span>, vol. II: <span class="CharOverride-1">Pribeag în ţara mea</span>, pref. Alexandru Cojan, Bucureşti, 1996; M. Eminescu, <span class="CharOverride-1">Versuri lirice</span>, Bucureşti, 2000; Virgil Mazilescu, <span class="CharOverride-1">Opere</span>, pref. Mariana Marin, Bucureşti, 2003. </p>
			<p class="Heuristica___m_RPR"><span class="CharOverride-2">Repere bibliografice:</span> Nicolae Manolescu, <span class="CharOverride-1">Moştenirea lui Nichita</span>, RL, 1985, 44; Daniel Cristea-Enache, <span class="CharOverride-1">Orbitor, </span><span class="CharOverride-1">kitschul</span>, ALA, 1997, 383; Laurenţiu Ulici, „<span class="CharOverride-1">Planeta Moft”</span>, „Privirea”, 1997, 77; Dan-Silviu Boerescu, <span class="CharOverride-1">Existenţe-kitsch</span><span class="CharOverride-1"> sau Blestemul lui Caragiale</span>, „ArtPanorama”, 1997, 2; Dimisianu, <span class="CharOverride-1">Lumea</span>, <span class="CharOverride-1">407–410</span>; Pavel Şuşară, <span class="CharOverride-1">Creaţia lui Dan Alexandru Condeescu</span>, RL, 2008, 6. &#9;<span class="Semnatura">R.D.</span></p>
			<p class="Heuristica-PRIMUL"><span class="titlu-12">CONDEESCU, N.N. [Nicolae N.]</span><span class="CharOverride-2"> </span>(19.X.1904, București – 5.XII.1966, București), filolog, comparatist. Este fiul Mariei și al lui Nicolae Condeescu. Urmează Facultatea de Litere și Filosofie a Universității din București, obținând licența în 1925 cu calificativul <span class="CharOverride-1">magna cum laude. </span>Devine bursier la École Normale Supérieure din Paris (1925–1928). Întors în țară, intră în învățământul secundar ca profesor de franceză la Liceul „Ioan Maiorescu” din Giurgiu, apoi predă la liceele „Gheorghe Șincai” și „Matei Basarab” din București (1929–1939) și la Seminarul Pedagogic Universitar. În 1942 este lector de limba și literatura română la Universitatea din Lyon. Din 1943 funcționează la Catedra de limba franceză a Academiei de Înalte Studii Comerciale și Industriale din Cluj–Brașov, fiind și rector între 1945 și 1947. Din 1949 va fi profesor la Facultatea de Filologie a Universității din București, decan al Facultății de Limbi Romanice, Clasice și Orientale (1963–1965). A colaborat cu studii la numeroase publicații, printre care „Studii italiene”, „Analele Universității București”, „Analele Academiei Române”, „Revista de filologie romanică și germanică”, „Beiträge zur romanischen Philologie” ș.a. A fost membru fondator al Societății Române de Lingvistică Romanică. Guvernul francez l-a distins cu Palmes Académiques.</p>
			<p class="Heuristica-BASE">Bogata activitate a lui <span class="CharOverride-2">C.</span>, încheiată în plină putere creatoare, lasă imaginea<span class="CharOverride-2"> </span>unui cărturar profund implicat în domeniile abordate: filologie, lingvistică, lexicografie, istoria ideilor, literatură franceză și comparată. Profesorul a creat necesare instrumente de lucru, manuale și dicționare (a coordonat <span class="CharOverride-1">Dicționar francez–român</span>, 1959,<span class="CharOverride-1"> </span>care a avut ediții succesive), tratate de filologie și lingvistică foarte apreciate în mediile academice (<span class="CharOverride-1">Initiation à la philologie française</span>, <span class="CharOverride-1">Traité d’histoire de la langue française</span>,<span class="CharOverride-1"> </span>publicate postum, în 1969 și 1973), de istoria ideilor economice (<span class="CharOverride-1">L’Histoire économique en France. Ses problèmes et ses meilleurs représentants</span>,<span class="CharOverride-1"> Le Mercantilisme français et l’économie de la France sous le ministériat de Colbert</span>,<span class="CharOverride-1"> Cours d’histoire économique et sociale de la France. Le XVIII-e siècle</span>,<span class="CharOverride-1"> </span>cursuri ținute la Brașov în perioada 1943–1947) și numeroase alte studii de natură științifică (de pildă, <span class="CharOverride-1">Sistemul lui Galileo Galilei și opinia publică franceză din secolul al XVII-lea</span>,<span class="CharOverride-1"> </span>tipărit în 1942 în revista „Studii italiene”) și literară, unele apărute ca introduceri la opere ale scriitorilor francezi traduse în românește (La Bruyère, La Fontaine, Rabelais, poeții Pleiadei, Lesage, Voltaire, Victor Hugo, Anatole France, Paul Verlaine ș.a.). A alcătuit ediții din Molière (<span class="CharOverride-1">Opere</span>,<span class="CharOverride-1"> </span>I–IV, 1955–1958, în colaborare cu Valentin Lipatti) și din povestitorii Renașterii franceze. Preocupat și de literatura română, i-a consacrat lui A.I. Odobescu studiul <span class="CharOverride-1">Al. Odobescu și „scenele” sale istorice </span>(1943). Demonstrația întreprinsă de <span class="CharOverride-2">C. </span>schițează imaginea unui Odobescu oarecum ezitant între istorie romanțată și nuvelistică, prin modalitatea de folosire a materialului istoric. Lipsit de simțul arhitectural al marilor proporții, prozatorul s-ar individualiza prin „știința compunerii în mic”, cu pasiune arheologică și cu talent de cizelator, printr-o tehnică de aglomerare a elementelor, reconstituind verosimil scene pitorești, după rețetarul cunoscut al culorii locale impuse de Walter Scott, Alfred de Vigny, Victor Hugo, sau fantazând misterioase conjurații romantice. Analizându-i nuvelele, <span class="CharOverride-2">C. </span>conchide: „Cu mentalitate junimistă, cu solidă cultură clasică, cărturar puțin torturat de excese de imaginație, Odobescu n-ar fi avut nimic romantic în el fără influențele literare absorbite în tinerețe”. Calitatea esențială a scriitorului i se pare a fi comunicarea sa auditivă cu lumea exterioară, criticul de artă fiind dublat de un meloman. Studiile de literatură universală și comparată ale lui <span class="CharOverride-2">C.</span>, rămase în publicațiile vremii, reprezintă până astăzi modele, asemenea celor ale lui Tudor Vianu, fie de analiză a ideilor literare, fie de urmărire a circulației unor motive, teme, opere sau a interdependențelor franco–române, cu excursuri și în alte spații de cultură. De pildă, în <span class="CharOverride-1">Istoria lui Alțidalis și a Zelidei </span>(1931), roman de aventuri de Vincent Voiture, personaj din anturajul marchizei de Rambouillet, exegetul glosează nu numai asupra structurii operei, ci și în jurul editării sale postume și a difuzării de care s-a bucurat în străinătate (Anglia, Italia), în Moldova existând nu mai puțin de cinci manuscrise tălmăcite. Cărturarul insistă asupra surselor de inspirație antice (Longos, Heliodor), a circumstanțelor de pătrundere a romanului în conștiința publică, a modalităților de traducere (condensarea textului, amputări pentru înviorarea narațiunii, adaptarea toponimelor, după moda timpului, și a fonetismelor dialectale locale), încât circulația sa în mediul micii boierimi ar fi fost „printre cele mai de seamă evenimente culturale de la noi din ultimul pătrar al secolului al XVIII-lea”. Cu egală disponibilitate erudită a cercetat influența lui Giambattista Marino în spațiul francez (<span class="CharOverride-1">Contribution à l’étude de la fortune littéraire du cavalier Marin en France</span>, „Studii italiene”, 1942), a cărui perioadă de glorie s-ar fixa între 1625 și 1660, intrând în declin odată cu triumful generației clasicilor – în ciuda traducerii operei sale complete chiar în această perioadă –, lăsând astfel mai dinainte loc dreptului la fantezie și întârziind raționalismul clasic aproape cu o generație. Sunt doar câteva exemple în care <span class="CharOverride-2">C. </span>se mișcă elegant printre fapte și evenimente, idei și personaje, evocă agreabil atmosfera epocilor, stabilește posibile filiații, sugerează subtilități ideatice. Cartea care l-a impus, <span class="CharOverride-1">La Légende de Geneviève de Brabant et ses versions roumaines </span>(1938), la origine teză de doctorat, răsplătită cu mențiunea <span class="CharOverride-1">summa cum laude</span>,<span class="CharOverride-1"> </span>se înscrie ca o solidă lucrare de tematologie (surse de autoritate avute în vedere fiind Paul Hazard, Fernand Baldensperger, Paul van Tieghem din critica franceză, iar din cea germană cercetările de <span class="CharOverride-1">Stoffgeschichte</span>) și deopotrivă de literatură comparată. Ivită în ținutul renan, din aglutinarea temelor romanești transformate în secolul al XV-lea în legendă de fondare a abației Fraukirch, înfrumusețată de hagiografi ce mânuiau abil latina bisericească, legenda Genovevei a suportat de-a lungul secolelor suișuri și coborâșuri. Deși respinsă (istoric) din panteonul sfinților romani, limitată la o arie geografică restrânsă, către sfârșitul secolului al XVI-lea savanți renani, flamanzi și din Brabant iau cunoștință de legenda ei prin intermediul călugărilor din Laach, o versiune fiind publicată în 1612 de un anume Marquard Freher. Ea determină o răspândire de amploare, în centrul căreia se va afla romanul iezuitului René de Cériziers, <span class="CharOverride-1">L’Innocence reconnue ou Vie de Sainte Geneviève de Brabant </span>(pe la 1640), cu numeroase retipăriri în franceză, cu traduceri și prelucrări în germană, italiană, spaniolă, engleză și olandeză. Dintre acestea, adaptarea olandeză anonimă și una germană, aparținând unui Cochemius, s-au bucurat de voga ulterioară a cărților populare. Încetinită în veacul al XVIII-lea, faima legendei renaște în preromantism și romantism, detașându-se de literatura pioasă și teatrul de colegiu, atingând totodată apogeul cu drame de Friedrich Müller, Ludwig Tieck și Christian Friedrich Hebbel (cu renumita sa <span class="CharOverride-1">Genoveva</span> din 1843), iar în muzică, prin opere de Robert Schumann, Jacques Offenbach ori Eric Satie. Ca un ecou întârziat, din povestea lui Christoph von Schmid, cunoscută în Franța în mai multe versiuni, tradusă la noi de Grigore Pleșoianu în 1838 într-o frumoasă limbă românească, Mihail Sadoveanu a creat <span class="CharOverride-1">Măria Sa, Puiul Pădurii. </span>Legenda a beneficiat – arată autorul refăcând biografia ei – de mișcări de anvergură europeană: de intenția iezuiților de a forma tineretul prin lecturi și spectacole pioase și de predilecția romantismului pentru Evul Mediu. Dincolo de constatările ce țin de istoria și răspândirea europeană a legendei sub diferite forme, cu filiații dificil demonstrabile, <span class="CharOverride-2">C. </span>decriptează cu subtilitate deplasarea continuă de la popular la individual, de la versiunea de colportaj la cartea de autor, interesul arătat legendei datorându-se simplității emoționante a întâmplărilor relatate, precum și moralității pe care o propagă, conforme gustului public. Totodată, epocile pe care le-a străbătut au integrat și alte valori. Rod al colaborării franco–germane – conchide exegetul –, subiectul Genovevei „s-a transmis și retransmis” în cursul veacurilor ca între „două familii care și-au trecut una alteia un sipet prețios la care fiecare a adăugat vechi suveniruri”. Apreciat în epocă (de pildă, de critici ca Perpessicius, care îi recunoaște însemnătatea în cultura noastră), studiul lui <span class="CharOverride-2">C.</span>, din păcate uitat astăzi, rămâne exemplar prin demonstrația erudită și neinhibată, prin rafinamentul interpretării conduse la toate palierele, istorico-literar, comparatist, estetic.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Istoria lui Alțidalis și a Zelidei. Unul din primele romane franceze în limba noastră</span>, București, 1931; <span class="CharOverride-1">La Légende de Geneviève de Brabant et ses versions roumaines</span>,<span class="CharOverride-1"> </span>București, 1938; <span class="CharOverride-1">Les Jugements littéraires de Tallement des Réaux</span>,<span class="CharOverride-1"> </span>București, 1940; <span class="CharOverride-1">Une Muse du XVII-e siècle: Madame de la Lane</span>, Cluj, 1940; <span class="CharOverride-1">Al. Odobescu și „scenele” sale istorice</span>, Craiova, 1943. <span class="CharOverride-2">Ediții, antologii: </span>Molière, <span class="CharOverride-1">Opere</span>,<span class="CharOverride-1"> </span>I–IV, tr. și introd edit., București, 1955–1958 (în colaborare cu Valentin Lipatti); Voltaire, <span class="CharOverride-1">Naivul</span>,<span class="CharOverride-1"> </span>tr. Al. A. Philippide, introd. edit., București, 1962; <span class="CharOverride-1">Povestitori francezi din Renaștere</span>,<span class="CharOverride-1"> </span>tr. Al. Hodoș, pref. Cornelia Comorovski, București, 1969. <span class="CharOverride-2">Traduceri: </span>Honoré de Balzac, <span class="CharOverride-1">Vărul Pons</span>, pref. Al. Piru, București, 1964 (în colaborare cu Theodosia Ioachimescu). </p>
			<p class="Heuristica___m_RPR"><span class="CharOverride-2">Repere bibliografice: </span>N. Iorga, <span class="CharOverride-1">„La Légende de Geneviève de Brabant et ses versions roumaines”</span>, „Revue historique du Sud-Est européen”, 1938, 4–5; Perpessicius, <span class="CharOverride-1">Opere</span>,<span class="CharOverride-1"> </span>VIII, <span class="CharOverride-1">95–100</span>;<span class="CharOverride-1"> </span>Louis Mourin, <span class="CharOverride-1">„La Légende de Geneviève de Brabant et ses versions roumaines”</span>, „Revue belge de philologie et d’histoire”, 1949, 1–2; Ion Brăescu, <span class="CharOverride-1">Nicolae N. Condeescu</span>,<span class="CharOverride-1"> </span>„Revista învățământului superior”, 1967, 1; Gh. Mihoc, <span class="CharOverride-1">Profesorul Nicolae N. Condeescu</span>,<span class="CharOverride-1"> </span>RITL, 1967, 2; Manuella Borsatti, <span class="CharOverride-1">Opera științifică a lui Nicolae N. Condeescu</span>,<span class="CharOverride-1"> </span>AUB, limbi romanice, 1972; Bucur, <span class="CharOverride-1">Istoriografia</span>, <span class="CharOverride-1">272—273.&#9;</span><span class="Semnatura">G.Dn.</span></p>
			<p class="Heuristica_PRIMUL_Semnat"><span class="titlu-12">CONDEIUL</span>, publicaţie literară, critică şi artistică apărută la Craiova, lunar, între 15 octombrie 1938 şi octombrie 1942, sub direcţia lui Eugen Constant. Articolul-program (nesemnat) e o colecţie de generalităţi puse sub „emblema sincerităţii”. Asumându-şi o misiune istorică, <span class="CharOverride-2">C.</span> pretinde să devină „cerberul care va apăra, cu vigoare cenzorială, porţile Demnităţii omeneşti de năvala mistificatorilor cartelaţi”. Mijloacele de „pază” şi „protecţie” a valorii şi concordiei sunt cele verificate în timp: refuzul imitaţiei, spiritul de independenţă, luciditatea critică, stigmatizarea mediocrităţii, condamnarea imposturii şi neacceptarea lirismului de circumstanţă. Faţă de acest program pretenţios, realizările sunt mai mult decât modeste. Se publică mai ales poezie (Eugen Constant, Savin Constant, I.Gr. Perieţeanu, Constantin Barcaroiu, Al. Iacobescu, Vlaicu Bârna, Mircea Florentin), eseuri (Eugen Constant, la rubrica „Însemnări în rama bibliotecii”) şi, rareori, traduceri (Villon, R.M. Foerster, Shelley). Colaborează cu proză Ştefan Roll, Aurel Tita, Dem. Bassarabeanu, Tiberiu Iliescu. Dramaturgia lipseşte, în schimb e apreciabil numărul contribuţiilor critice şi de istorie literară: Florin Stănescu-Gighera (<span class="CharOverride-1">Destinul lui Panait Istrati</span>), I.P. Şugulescu (<span class="CharOverride-1">I.Gr. Perieţeanu</span>), I.C. Popescu-Polyclet (<span class="CharOverride-1">Cincinat Pavelescu</span>), Petre Bellu (<span class="CharOverride-1">Panait Istrati</span>), I.Gr. Perieţeanu (<span class="CharOverride-1">Corneliu Moldovanu</span>), Sergiu Cristian (<span class="CharOverride-1">D-l Constantin Fântâneru şi critica literară</span>, <span class="CharOverride-1">Cultul luminii în poezia d-lui Nichifor Crainic</span>, <span class="CharOverride-1">Opera de artă şi reprezentările ei</span>), Scarlat Preajbă (<span class="CharOverride-1">Originea Cantemirilor</span>). Sergiu Cristian e şi autorul unor glose la <span class="CharOverride-1">Artă şi valoare</span> de Lucian Blaga. Alţi colaboratori: C. Graur, N. Plopşor (C.S. Nicolăescu-Plopșor), Al. Balaci, C. Săteanu, Ion Pavelescu, Paul I. Papadopol. &#9;<span class="Semnatura">A.S.</span></p>
			<div class="_idGenObjectLayout-1">
				<div id="_idContainer050">
					<div id="_idContainer048" class="Basic-Text-Frame">
						<p class="Titlu-Nume-H">CONDIESCU, N.M. [Nicolae M.] </p>
						<p class="Titlu-mic-DATE">(2.X.1880, Craiova – 15.VI.1939, Bucureşti), prozator. </p>
					</div>
					<div id="_idContainer049" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/Condiescu_N_M.jpg" alt="" />
					</div>
				</div>
			</div>
			<p class="Heuristica-PRIMUL">Orfan de mamă de la vârsta de cinci ani, aflat în grija unei bunici hipoacuzice, întâiul născut al Mariei (n. Panu) şi al căpitanului Matei Condiescu parcurge cu dificultate ciclul secundar, mai întâi la Liceul „Carol I” din Craiova (1891–1894), apoi la școala fiilor de ofiţeri. În 1897 debuta cu versuri în ziarul „Voinţa Craiovei”, în anul următor colabora la „Foaia pentru toţi” şi la „Foaia populară”, iar la începutul lui 1899 scotea placheta <span class="CharOverride-1">Din lacrămi</span>. După bacalaureat <span class="CharOverride-2">C.</span> optează totuşi pentru cariera armelor şi, la terminarea Şcolii Militare de Infanterie din oraşul natal (1902), este afectat batalionului de vânători de munte însărcinat cu paza Peleşului. O vreme continuă să scrie poezii, dintre care unele, iscălite N. Corbu şi N.C. Corbu, îi apar în „Revista modernă” şi „Revista idealistă”. În 1914 va absolvi Şcoala Superioară de Război din Bucureşti, unde va preda, până în 1916, istoria militară. În timpul campaniei militare din 1916–1917 e încadrat în Biroul Operaţii de la Marele Cartier General. Avansat colonel, adjutant al prinţului moştenitor, în 1920 <span class="CharOverride-2">C.</span> îl însoţeşte pe acesta într-o călătorie de şapte luni în jurul lumii. Publicarea în revistele „Flacăra”, „Lamura”, „Cugetul românesc” şi „Gândirea” (unde în 1923 e în redacție) a unor însemnări de drum şi apariția a două volume din <span class="CharOverride-1">Peste mări şi ţări</span> (<span class="CharOverride-1">Grecia, Egiptul</span> – 1922, <span class="CharOverride-1">Indiile</span> – 1923) marchează adevărata sa intrare în viaţa literară. După 1926, când demisionează din armată ca urmare a renunţării la tron a prinţului Carol, <span class="CharOverride-2">C.</span> se dedică scrisului. Semnează în „Gândirea”, „Năzuinţa”, „Scrisul românesc”, „Bilete de papagal”, „Viaţa literară”, „Ramuri” ş.a. articole, schiţe şi nuvele, din care o parte sunt strânse în volumul <span class="CharOverride-1">Conu Enake</span> (1928). Ar fi fost redactor la „Rampa” – unde totuşi numele nu-i apare – şi la „Cuvântul”. „Restauraţia” din 1930 îi aduce numeroase funcţii şi onoruri: general de brigadă, adjutant regal, bibliotecar al lui Carol al II-lea, secretar general al Uniunii Fundaţiilor Regale şi secretar general la Societatea Română de Radiodifuziune; membru din 1923, este ales în 1935 preşedinte al Societăţii Scriitorilor Români şi în 1938 membru onorific al Academiei Române. Prezent mai rar în presă – în „Revista Fundaţiilor Regale” (pe care o dirijează discret), în „Viaţa românească” şi în efemerele „Oraşul”, „Veac nou” şi „Ronsard” –, <span class="CharOverride-2">C.</span> îşi reeditează <span class="CharOverride-1">Peste mări şi ţări</span> (în 1936–1937), mai publică proză scurtă sub titlul <span class="CharOverride-1">Schiţe</span> (1936) şi primul volum din <span class="CharOverride-1">Însemnările lui Safirim</span> (1936), sfârşitul prematur împiedicând definitivarea scrierii.</p>
			<p class="Heuristica-BASE">Cartea de debut a lui <span class="CharOverride-2">C.</span>, <span class="CharOverride-1">Din lacrămi</span>, adună versificări de adolescent, inspirate de trăiri în parte reale, în parte imaginare, toate exagerate până la marginile neverosimilului. Nici poeziile publicate între 1901 şi 1909 în reviste, deşi relevă mai mult discernământ şi capacitate de expresie, nu ajung să impună o voce distinctă. La maturitate <span class="CharOverride-2">C.</span> le-a renegat explicit, dar, neîndoielnic, lirismul constituia un dat al firii sale, care îşi va pune amprenta pe tot ce scrie. Mai puţin evidentă este această componentă în prima parte din <span class="CharOverride-1">Peste mări şi ţări</span>. Timorat oarecum, memorialistul s-a cenzurat sever, mărginindu-se să comunice doar expansiunile ce convin turistului comun, de unde impresia de literaturizare. Şi apelul masiv la opiniile experţilor în istoria artei şi în arheologie ascunde reacţia subiectivă. Totuşi, pe alocuri, aceasta răzbate la suprafaţă, mai ales în faţa stihiilor naturii şi a genunii timpului, devenind mai frecventă în partea a doua a călătoriei, unde se renunţă la călăuzele prestigioase. Mai atent la mişcările interioare iscate de contemplarea peisajului indian, mai personal în reflexia colorată de scepticism, <span class="CharOverride-2">C.</span> prinde acum câte ceva şi din spectacolul uman. Din „misiunea” ce-l însoţeşte pe prinţul Carol se conturează bine „doctorul Ali” şi „poliţistul” C., iar dintre ocazionalii tovarăşi de drum capătă relief un ansamblu de operă rus, cu un impresar obez şi cu o primadonă trecută, dar cu o voce extraordinară. Câteva portrete de indigeni – rajahi, dar şi umili servitori –, transcrierea unei poveşti de dragoste dau variaţie jurnalului. Împletirea dintre liric şi epic caracterizează schiţele şi nuvelele publicate după 1923. În personajul Iisus din <span class="CharOverride-1">Fiul Omului</span> autorul îşi proiectează propria-i frământare sufletească, veritabilă luptă între credinţă şi tăgadă, provocată de imensa suferinţă umană. O altă schiţă, <span class="CharOverride-1">Revenire</span>, relatează o întâmplare ce probează personajului-narator infinita reîntrupare a sufletelor, iar câteva „inscripţii pe cristalul de gheaţă” se desfăşoară poematic pe arcul unei simţiri delicate, subtile. În schimb, <span class="CharOverride-1">Subiect de nuvelă</span> şi îndeosebi <span class="CharOverride-1">Truică şefu</span> arată o înclinaţie spre zugrăvirea unui personaj şi a unui mediu. Pe această traiectorie se plasează şi <span class="CharOverride-1">Conu Enake</span>, considerat „roman comprimat”, „cu cheie”, întrucât trimite fără dubii la un cunoscut om politic, fost ministru al Domeniilor şi academician. În pagini puţine se mişcă în mod cert unul dintre marii arivişti şi avari ai literaturii noastre. Efectul însă e diminuat de implicarea pasionată a autorului, care îşi condamnă direct personajul, chiar cu virulenţă pamfletară. O valorizare mai largă a însuşirilor lui <span class="CharOverride-2">C.</span> se vede în romanul <span class="CharOverride-1">Însemnările lui Safirim</span>, proiectat în cinci-şase volume. În partea realizată – primul volum şi câteva capitole din al doilea, publicate în periodice –, substanţa este evident autobiografică. <span class="CharOverride-1">Însemnările…</span> sunt de fapt memoriile autorului, organizate romanesc. Procedeul – atribuirea „însemnărilor” unui fost om de acţiune omnipotent, călugărit în urma unei tragice întâmplări – e livresc, cum e şi dialogul repetat dintre protagonist şi statuia lui Pan. Dar în această ramă se aşază o sumedenie de icoane vii: rudele (bunicii şi străbunicii – „conu Manolache” şi Katy, „jupân” Ţenea Dupin şi focoasa Profi –, unchiul Tache Mărcuş şi fiii săi), tovarăşii de joacă şi colegii de şcoală, câțiva concetăţeni cu diverse ocupaţii. Forţa şi căldura evocării, într-un stil ce aminteşte deseori de Mateiu I. Caragiale, fac ca fragmentarismul iniţial să dispară. <span class="CharOverride-1">Însemnările lui Safirim</span> se transformă astfel într-o frescă a Craiovei sfârşitului de secol XIX, când realistă, chiar cu accente naturaliste, când de un melancolic, duios lirism.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Din lacrămi</span>, Craiova, 1899; <span class="CharOverride-1">Peste mări şi ţări</span>, I–II, Bucureşti, 1922–1923; <span class="CharOverride-1">Conu Enake</span>, Craiova, [1928]; <span class="CharOverride-1">Schiţe</span>, Bucureşti, [1936]; <span class="CharOverride-1">Însemnările lui Safirim</span>, Bucureşti, 1936; ed., îngr. şi postfaţă Octavian Lohon, pref. Al. Piru Craiova, 1983.</p>
			<p class="Heuristica___m_RPR"><span class="CharOverride-2">Repere bibliografice:</span> Mihail Sadoveanu, <span class="CharOverride-1">„Peste mări şi ţări”</span>, VR, 1922, 6, 1924, 9; Şerban Cioculescu, <span class="CharOverride-1">„Conu Enake”</span>, ADV, 1928, 13 638; Perpessicius, <span class="CharOverride-1">Opere</span>, VI, <span class="CharOverride-1">373–377</span>, VII, <span class="CharOverride-1">242–244</span>, VIII, <span class="CharOverride-1">282–284</span>, X, <span class="CharOverride-1">143–144</span>; Arghezi, <span class="CharOverride-1">Scrieri</span>, XXV, <span class="CharOverride-1">307–308</span>; Lovinescu, <span class="CharOverride-1">Scrieri</span>, VI, <span class="CharOverride-1">243–244</span>; Călinescu, <span class="CharOverride-1">Opere</span>, III, <span class="CharOverride-1">205–207</span>; Octav Şuluţiu,<span class="CharOverride-1"> „Însemnările lui Safirim”</span>, F, 1936, 5; Papadima, <span class="CharOverride-1">Creatorii</span>, <span class="CharOverride-1">167–172</span>; Pompiliu Constantinescu,<span class="CharOverride-1"> „Însemnările lui Safirim”</span>, VRA, 1936, 448; Şerban Cioculescu,<span class="CharOverride-1"> „Însemnările lui Safirim”</span>, RFR, 1936, 11; Mihail Sebastian, <span class="CharOverride-1">Notă despre Safirim</span>,<span class="CharOverride-1"> </span>RFR, 1936, 12; Munteano, <span class="CharOverride-1">Panorama</span>, <span class="CharOverride-1">225–226</span>; Mircea Eliade, <span class="CharOverride-1">Scriitorul N.M. Condiescu</span>,<span class="CharOverride-1"> </span>UVR, 1939, 25; Al. Rosetti, <span class="CharOverride-1">N. M. Condiescu</span>, RFR, 1939, 10; Nicolae Roşu, <span class="CharOverride-1">Critică şi sinteză</span>, Bucureşti, 1939, <span class="CharOverride-1">226–235</span>; Călinescu, <span class="CharOverride-1">Ist. lit. </span>(1941), <span class="CharOverride-1">838</span>, <span class="CharOverride-1">Ist. lit.</span> (1982), <span class="CharOverride-1">923</span>; Micu, <span class="CharOverride-1">„Gândirea”</span>,<span class="CharOverride-1"> 777–781</span>;<span class="CharOverride-1"> </span>D.I. Suchianu,<span class="CharOverride-1"> Foste adevăruri viitoare</span>, Bucureşti, 1978, <span class="CharOverride-1">129–142</span>;<span class="CharOverride-1"> </span>Antonescu, <span class="CharOverride-1">Scriitori</span>,<span class="CharOverride-1"> 72–83</span>; Pavel Ţugui, <span class="CharOverride-1">Nicolae M. Condiescu</span>, AUC, ştiinţe filologice, t. IX, 1981; <span class="CharOverride-1">Dicţ. scriit. rom.</span>,<span class="CharOverride-1"> </span>I, <span class="CharOverride-1">636–637</span>. &#9;<span class="Semnatura">V.D.</span></p>
			<p class="Heuristica-PRIMUL"><span class="titlu-12">CONDREA DERER, Doina</span> (26.I.1940, Ploiești), italienistă. Este fiica Stelianei Condrea (n. Rășină), funcționară, și a lui Ioan Condrea, laborant. Urmează în orașul natal Liceul „A. Toma” (1953–1956) și la Universitatea din București Facultatea de Filologie, secția italiană–română (1956–1961). Își susține tot aici doctoratul, în 1971, sub îndrumarea Ninei Façon, cu teza <span class="CharOverride-1">Arcadia – moment de sinteză în istoria esteticii italiene</span>, iar în anul următor al doilea doctorat, la Universitatea din Pisa, sub conducerea lui Mario Fubini, cu lucrarea <span class="CharOverride-1">Muratori e Gravina, teorici letterari</span>. Beneficiază de mai multe specializări și stagii la Perugia, Milano, Recanati, Veneția și la Scuola Normale Superiore din Pisa (1970–1972). Din 1961 va fi preparator, asistent, lector la Catedra de limba și literatura italiană până în 1990, conferențiar (1990–1992), profesor (1992–2010), șefă a Catedrei de limbi romanice (1996–1998) și a Catedrei de limba și literatura italiană (2000–2004), membră a Senatului Universității (2000–2004). Între 1990 și 1994 este lector de limba și literatura română la Università degli Studi din Milano. Debutează în „Analele Universității București” (1968), iar editorial în calitate de coautor la <span class="CharOverride-1">Dicționar român–italian</span> (1967), sub redacția Ninei Façon. Colaborează la numeroase publicații din țară („România literară”, „Secolul 20”, „Observator cultural” ș.a.) și din străinătate, coordonând, printre altele, „Buletin”, editat de Associazione Latina di Studi Romeni (Milano, 1990–1995) și „Analele Universității București”, seria limbi și literaturi străine (1997–2002). Este membră a unor societăți științifice și academice, precum Societatea Română de Lingvistică Romanică, Società Linguistica Italiana, Associazione Italiana di Romenistica ș.a. Pentru activitatea sa a fost recompensată de statul italian cu Ordine Stella della Solidarietà Italiana în grad de Comandor (2004). </p>
			<p class="Heuristica-BASE">Formată sub îndrumarea Ninei Façon, <span class="CharOverride-2">C.D.</span> se profilează ca o italienistă completă, care abordează atât aspectul lingvistic, cât și pe cel literar. Elaborează numeroase lucrări lexicografice perechi, unele apărute la Milano, culminând cu un mare <span class="CharOverride-1">Dicționar român–italian </span>(în<span class="CharOverride-1"> </span>colaborare), pe care îl coordonează (1999), publicat în mai multe ediții, precum și auxiliare pentru însușirea limbii italiene, alcătuieşte mai multe antologii de literatură, de uz didactic, precum și <span class="CharOverride-1">Mihai Eminescu. Antologia critica</span> (1993), punând la dispoziția studioșilor texte de referință netraduse până atunci în italiană.<span class="CharOverride-1"> </span>Primul dintr-o serie și printre puținele de la noi, dicționarul cronologic <span class="CharOverride-1">Literatura italiană</span> (1974), realizat de <span class="CharOverride-2">C.D.</span> (în colaborare cu Andreia Vanci Birtolon și sub coordonarea Ninei Façon), unde investighează originile acestei literaturi până în secolul al XVIII-lea, are drept criteriu de includere a bogatei informații continuarea scrisului pe teritoriul italian de la Boethius <span class="CharOverride-1">(De</span> <span class="CharOverride-1">consolatione philosophiae)</span> până la latina macaronică a lui Teofilo Folengo, deoarece cultura italiană a vremii este în bună parte bilingvă, înglobând, pe măsura ivirii lor, și producțiile în <span class="CharOverride-1">volgare</span>. Abordând istoria literaturii italiene, <span class="CharOverride-2">C.D.</span> se oprește asupra câtorva momente esențiale în lucrările <span class="CharOverride-1">Il romanzo</span> <span class="CharOverride-1">italiano dal verismo al Tozzi</span> (1973), <span class="CharOverride-1">La trattatistica italiana dal Rinascimento all’età arcadica</span> (1978), <span class="CharOverride-1">La lirica italiana del Novecento</span> (I–II, 1983–1989), valoroase contribuții critice la definirea unor epoci și genuri revelatoare. În prima dintre acestea autoarea și-a propus să discearnă specificul romanului verist pornind de la arta poetică explicită, formulată de unii reprezentanți, ca Luigi Capuana. Verismul pune accent pe realitatea provinciei, îndeosebi a Italiei meridionale, pe culoarea regională în prezentarea păturilor modeste. <span class="CharOverride-2">C.D.</span> întreprinde o foarte interesantă analiză a discursului la Giovanni Verga. Contemporan cu verismul, și nu succesiv, insistă autoarea, este momentul primilor „decadenți” italieni, care compun o proză impresionistă, estetizantă, cu accent pe disoluția personajului și proiecția narcisiacă a eului, cu etalarea sensibilității morbide și ambiguizarea limbajului, adesea prețios, moment ilustrat cu precădere de Antonio Fogazzaro și Gabriele D’Annunzio. Cu Luigi Pirandello, autor al faimoasei teorii despre umorism, ce ilustrează propria sa viziune artistică, romanul italian pune în evidență profunzimile conștiinței, scrutarea discontinuității temporale a eului. Meritul lui Pirandello constă mai ales în relativizarea narațiunii, permițând totodată multiplicitatea punctelor de vedere în aventura (auto)analitică a individului, cu predominarea stilului direct, intens subiectiv. <span class="CharOverride-1">La trattatistica italiana dal Rinascimento all’età arcadica</span> analizează un gen specific culturii italiene, tratatul, uneori sub formă dialogată, care consacră interesul pentru istoria ideilor, cu consecințe imediate în circulația europeană, prin câțiva reprezentanți ai săi: Baldasare Castiglione, Niccolò Machiavelli, Francesco Guicciardini, Paolo Sarpi, Tommaso Campanella, Pietro Giannone. A doua parte a lucrării se ocupă de tratatele de poetică și retorică din aceeași perioadă. Perpetuarea tratatelor, subliniază exegeta, se datorează convingerii medievale, larg difuzată, că arta e o activitate practică, meșteșugărească, presupunând pregătire tehnică, așadar reguli și modele pentru însușirea „meseriei” de a scrie în versuri sau în proză, normate în diverse <span class="CharOverride-1">artes</span> ale timpului. Consecința de perspectivă a fost strânsa dependență între creație și teorie, însă cu predominarea retoricii asupra poeziei la umaniști, până dincolo de Renaștere, „principiul imitației transformându-se treptat în principiu de normă tehnică, uneori foarte rigidă” la unii reprezentanţi precum Giulio Cesare Scaligero sau Lodovico Castelvetro. În paralel, după resuscitarea platonismului, cu varianta sa plotiniană, se impun noi concepte şi teorii, ca inspiraţie (<span class="CharOverride-1">furore poetico o divino</span> la Giordano Bruno), originalitate, gust, specificul artei, în perioada barocă (Alessandro Tassoni, Giambattista Marino), dezlănţuind o polemică anticlasicistă ce precedă cu mai bine de o jumătate de veac cunoscuta <span class="CharOverride-1">querelle des anciens et des modernes</span> din spaţiul francez. Benedetto Croce a sesizat contribuţia majoră a secolului al XVII-lea italian în dobândirea conştiinţei autonomiei artei. Aceeași disponibilitate pentru construcția temeinică, sprijinită pe argumentări teoretice, bazată pe autorități critice de prestigiu, probează <span class="CharOverride-2">C.D.</span> și în studiul <span class="CharOverride-1">La lirica italiana del Novecento</span>. În prima parte discută poezia „decadenților”, îndeosebi Giovanni Pascoli și Gabriele D’Annunzio, a „crepuscularilor” (poeți modești, melancolici, provinciali) și a „vocienilor”, dintre ei detașându-se Dino Campana, prin lirica lui elaborată, vizionară, orfică. Momentul definitoriu al creației poetice italiene din secolul XX îl constituie triada Giuseppe Ungaretti, Umberto Saba, Eugenio Montale, analizată din perspectiva ermetismului, a esențializării lirismului, cristalizat în expresia concentrată până la obscuritate la Montale, exegeta având în vedere, în nuanțate abordări ale textelor, tensiunea specifică, potențialitatea metaforică, stilistica temelor. În monografia (2009) dedicată lui Silvio Guarnieri, prozator și critic literar, vreme de zece ani director al Institutului Cultural Italian din Timișoara, <span class="CharOverride-2">C.D.</span> reconstituie personalitatea acestui prieten al României. Risipite în publicații rămân o sumedenie de eseuri, studii, articole, cronici închinate de <span class="CharOverride-2">C.D. </span>unor momente și figuri ale literaturii italiene, mărturii ale unui lector și critic avizat, atent la demersurile contemporaneității. Cu aceeași generozitate, cu care a îndrumat și urmărit destinul a zeci de generații de studenți, profesoara s-a implicat și în aniversarea unui centenar de la înființarea învățământului de italiană, concretizat într-o ediție comemorativă – <span class="CharOverride-1">Un secol de italienistică la</span> <span class="CharOverride-1">București</span> (I–III, 2009–2011). Dintre traducerile italienistei, se detașează contribuția substanțială la seria „Arte poetice” apărută la Editura Univers, consacrată Renașterii (1986) și romantismului (1982), precum și excelentele versiuni din proza lui Umberto Saba (în presă), romane de Primo Levi, Fulvio Tomizza și Marco Santagata, exeget al lui Petrarca, care fabulează în <span class="CharOverride-1">Copistul</span> pe marginea vieții și a bătrâneții poetului, dintr-o perspectivă demitizantă, în fine, nu în ultimă instanță, ediţia bilingvă a corespondenței lui Ramiro Ortiz cu Nina Façon (2007), prevăzută cu utile tabele cronologice despre ambii cărturari.</p>
			<p class="Heuristica___mici"><span class="CharOverride-2">SCRIERI:</span><span class="CharOverride-1"> Il romanzo italiano moderno dal verismo al Tozzi</span>, București, 1973; <span class="CharOverride-1">Literatura italiană. Dicționar cronologic</span> (în colaborare cu Andreia Vanci Birtolon), coordonare și pref. Nina Façon, București, 1974;<span class="CharOverride-1"> La trattatistica italiana dal Rinascimento</span> <span class="CharOverride-1">all’età arcadica</span>, București, 1978; <span class="CharOverride-1">La lirica italiana del Novecento</span>, I–II, București, 1983–1989; <span class="CharOverride-1">Silvio Guarnieri. Universitar în România și în Italia</span>,<span class="CharOverride-1"> </span>București<span class="CharOverride-1">,</span> 2009. <span class="CharOverride-2">Ediții, antologii:</span> Nina Façon, <span class="CharOverride-1">Dicționar enciclopedic</span> <span class="CharOverride-1">de literatură italiană</span>, București, 1982; <span class="CharOverride-1">Mihai Eminescu. Antologia critica</span>, trad. edit., Milano–București, 1993; Ramiro Ortiz – Nina Façon, <span class="CharOverride-1">Carteggio </span>– <span class="CharOverride-1">Corespondență</span>, ed. bilingvă, tr. și introd. edit., prezentare Alberto Castaldini, București, 2007; <span class="CharOverride-1">Un secol de italienistică la București</span>, I–III, București, 2009–2011 (în colaborare cu Hanibal Stănciulescu). <span class="CharOverride-2">Traduceri:</span> Matilde Serao, <span class="CharOverride-1">Țara făgăduințelor</span>, București, 1970 (în colaborare cu Georgeta Dulgheru); Primo Levi, <span class="CharOverride-1">Mai e acesta oare un om?</span>, București, 1974, <span class="CharOverride-1">Armistițiul</span>, Iași, 2004; Federico Tozzi, <span class="CharOverride-1">Trei cruci</span>, pref. trad., București, 1975; <span class="CharOverride-1">Arte poetice</span>. <span class="CharOverride-1">Romantismul</span>, îngr. trad., coordonator Angela Ion, introd. Romul Munteanu, București, 1982, <span class="CharOverride-1">359–433</span>; Fulvio Tomizza, <span class="CharOverride-1">În lumea celor drepți</span>, pref. trad., București, 1985, <span class="CharOverride-1">Amiciția. Soții din strada</span> <span class="CharOverride-1">Rossetti</span>, Timișoara, 1989, <span class="CharOverride-1">Materada</span>, Timișoara, 1998; <span class="CharOverride-1">Arte poetice. Renașterea</span>, îngr. și introd. trad., București, 1986, <span class="CharOverride-1">7–213</span>; Mario Fortunato, <span class="CharOverride-1">Zilele inocente ale războiului</span>, pref. trad., București, 2007; Marco Santagata, <span class="CharOverride-1">Copistul</span>, București, 2008; Eugenio Barba, <span class="CharOverride-1">Teatru: singurătate</span>, <span class="CharOverride-1">meșteșug, revoltă</span>, București, 2010. </p>
			<p class="Heuristica___m_RPR"><span class="CharOverride-2">Repere bibliografice:</span> Gabriela Danțiș, <span class="CharOverride-1">Un triestin contemporan</span>, RL, 1989, 23; Corina Popescu, <span class="CharOverride-1">Mihai Eminescu. Antologia critica a cura di Doina Derer</span>, RITL, 1994, 2; Corina Anton, <span class="CharOverride-1">Fără prejudecăți despre Ausc&#173;hwitz</span>, RL, 2004, 17; Georgiana Sârbu, <span class="CharOverride-1">Despre lagăre și supraviețuitori</span>, RL, 2004, 49; Catrinel Popa, <span class="CharOverride-1">Meseria de a trăi</span>, RL, 2004, 49; <span class="CharOverride-1">D come devozione, d come durevole. Studi in onore della prof.ssa Doina Derer</span>, îngr. Roxana Utale, București, 2009; Geo Vasile, <span class="CharOverride-1">Europa în cincizeci de</span> <span class="CharOverride-1">romane</span>, Iași, 2010, <span class="CharOverride-1">22–26</span>,<span class="CharOverride-1"> 67–71.</span>&#9;<span class="Semnatura">G.Dn. </span></p>
			<div class="_idGenObjectLayout-1">
				<div id="_idContainer053">
					<div id="_idContainer051" class="Basic-Text-Frame">
						<p class="Titlu-Nume-H">CONDURACHE, Val [Valeriu] </p>
						<p class="Titlu-mic-DATE">(2.VIII.1950, Iaşi – 25.VIII.2007, Iași), critic literar, poet. </p>
					</div>
					<div id="_idContainer052" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/Condurache_V.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Nataliei Condurache şi al lui Gheorghe Condurache, profesori. A urmat la Iași Liceul „C. Negruzzi” și a absolvit Facultatea de Filologie, secţia română–franceză a Universităţii „Al. I. Cuza” în 1973, ulterior fiind profesor de franceză, secretar literar (1974–1990) şi director general (1992–1994) al Teatrului Naţional „V. Alecsandri” din Iaşi, redactor, împreună cu Mircea Filip, al revistei „Arlechin”, director (1994–1997) al Editurii Nord-Est. După 1989 a fost prezent în diferite publicaţii ieșene cu caracter politic şi cultural, a primit o bursă Soros pentru creaţie literară, a devenit cercetător la Fundaţia Academică „Petre Andrei” din Iaşi (1997–2000), director general al Complexului Muzeal Naţional Moldova de la Iaşi (din 2000), a intrat în politica activă (consilier municipal din 1996) şi a părăsit exerciţiul criticii de întâmpinare. A colaborat, după debutul din „Familia” (1967), la „Cronica”, „Alma Mater”, „Convorbiri literare”, „România literară” ş.a. A debutat editorial în 1983 cu volumul <span class="CharOverride-1">Fantezii critice</span>, distins cu Premiul Uniunii Scriitorilor şi cu Premiul UTC. A mai semnat C. Valerian şi Valeriu Vlad. În 1990 a obţinut Premiul de critică teatrală al UNITER.</p>
			<p class="Heuristica-BASE">Cu toate că a publicat sute de cronici literare, antologate parțial în două volume – <span class="CharOverride-1">Fantezii critice</span> şi <span class="CharOverride-1">Portret al criticului în tinereţe</span> (1984) –, <span class="CharOverride-2">C.</span> are o accentuată structură de prozator. Scriind despre cărţile altora (în majoritate cărţi de proză), el tatonează propriul teritoriu imaginar, împrăştie în discursul evaluativ mininaraţiuni personale, reverii critice şi digresiuni, practică limbajul aluziv, jocurile lexicale, ironia şi alterizarea eului critic, într-un cuvânt, face o „critică artistică”, situată între hotare. Dispoziţia histrionică şi experimentalismul jovial ar fi notele dominante în volumul de debut, unde aplicaţiile la caragialianism sunt urmate de o suită de parodii critice în care <span class="CharOverride-2">C.</span> se joacă (absolut convingător) de-a Şerban Cioculescu, Perpessicius, Pompiliu Constantinescu ş.a., scriind despre Nicolae Breban, Paul Anghel sau Teodor Mazilu. Regizându-şi exerciţiul critic în mod spectacular – şi specular –, el aruncă întotdeauna pe „masa de joc” mize mari. O carte devine sursă de gimnastică agilă, opera unui moralist se încarcă de semnificaţiile unei lecturi critice cu bătaie în istoria mentalităţilor politico-literare, iar cotrobăitul după sensuri în răspăr asigură forţa de percutare a verdictelor, ca în aplicaţiile la Marin Preda, Nicolae Breban, Adina Kenereş, Al. Ivasiuc, Mircea Ciobanu, Gabriel Liiceanu, Alexandru Paleologu, George Bălăiţă. „Nu am ales meseria ciudată de cronicar literar, recunoaşte scriitorul. Ea, vorba vine, m-a ales pe mine. Mi s-a cerut o recenzie. Inconştient, aveam doar douăzeci de ani, am scris-o […]. Debutasem cu pagini de proză, scriam câte zece pagini pe noapte, începusem două romane ş.a.m.d. Critica era pentru mine un exerciţiu secund…”. În aşteptarea romancierului, scrie însă versuri: <span class="CharOverride-1">La Belle Époque</span> (1992), <span class="CharOverride-1">Domnişoara cu nefericirea la tâmple</span> (2002).</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Fantezii critice</span>, Iaşi, 1983; <span class="CharOverride-1">Portret al criticului în tinereţe</span>, Bucureşti, 1984; <span class="CharOverride-1">La Belle Époque</span>, Iaşi, 1992; <span class="CharOverride-1">Exerciţii de îndoială</span>, Iaşi, 1999; <span class="CharOverride-1">Domnişoara cu nefericirea la tâmple</span>, Iaşi, 2002.</p>
			<p class="Heuristica___m_RPR"><span class="CharOverride-2">Repere bibliografice: </span>Laurenţiu Ulici, <span class="CharOverride-1">„3…”</span>, RL, 1983, 41; Mihai Dinu Gheorghiu, <span class="CharOverride-1">Singur printre critici</span>, VR, 1984, 1; Dan C. Mihăilescu, <span class="CharOverride-1">„Fantezii critice”</span>, T, 1984, 2; Gheorghe Grigurcu, <span class="CharOverride-1">„Fantezii critice”</span>, F, 1984, 6; Dobrescu, <span class="CharOverride-1">Foiletoane</span>, III, <span class="CharOverride-1">198–206</span>; Adrian Marino, <span class="CharOverride-1">Procedee critice şi literare</span>, TR, 1985, 21; Ion Bogdan Lefter, <span class="CharOverride-1">Fantezii şi ipoteze</span>, AFT, 1986, 6; Călinescu, <span class="CharOverride-1">Biblioteci</span>, <span class="CharOverride-1">234–239</span>; Andreea Deciu, <span class="CharOverride-1">Nostalgii</span>, RL, 1992, 33; Ţeposu, <span class="CharOverride-1">Istoria, 193–195</span>; Holban, <span class="CharOverride-1">Salonul</span>, <span class="CharOverride-1">205–206</span>; <span class="CharOverride-1">Dicţ. scriit. rom.</span>, I, <span class="CharOverride-1">638–639</span>; Alex. Ştefănescu, <span class="CharOverride-1">În vârtejul publicisticii</span>, RL, 1999, 46; Manolescu, <span class="CharOverride-1">Lista</span>, III, <span class="CharOverride-1">403–406</span>; Holban, <span class="CharOverride-1">Ist. lit.</span>, III, <span class="CharOverride-1">205–211. &#9;</span><span class="Semnatura">T.R.</span></p>
			<p class="Heuristica-PRIMUL"><span class="titlu-12">CONSTANT, Eugen</span> (25.X.1890, Craiova – 27.II.1975, Craiova), poet, prozator, gazetar. O darnică ursită a făcut ca Dumitru Constantinescu, meşter plăpumar, şi nevasta lui, Eufrosina (n. Ghindeanu), să aducă pe lume opt copii, dintre care cinci vor ajunge oameni de condei: Iancu, Eugen, Paul, Savin, Lucia. Însă <span class="CharOverride-2">C.</span> pare la început atras de lumea cifrelor. La Craiova, după absolvirea unei şcoli comerciale (1902–1904), el urmează Şcoala Superioară de Comerţ „Gh. Chiţu” (1905–1909), obţinând diploma de expert contabil. Suplinindu-l pe Mihail Cruceanu, va deţine timp de un an Catedra de limba română la această şcoală. De-a lungul unui deceniu şi jumătate a funcţionat ca profesor la Şcoala Industrială de Ucenici „Obedeanu” şi la o şcoală industrială de pielari. A mai fost – experienţă neplăcută pentru <span class="CharOverride-2">C.</span> – secretar-contabil la Teatrul Naţional din capitala Băniei. Preşedinte al Sindicatelor Unitare Muncitoreşti, membru al colegiului redacţional al foii „Apărarea ceferiştilor” (Craiova, 1934), condeierul oltean îşi nutreşte din învrăjbirea de clasă spiritul de frondă. A debutat cu un sonet în „Acţiunea română” (Iaşi, 1917). A mai colaborat la „Ramuri”, „Gândul nostru”, „Adevărul literar şi artistic”, „Datina”, „Actualitatea”, „Bilete de papagal”, „Familia”, „Fulgerul”, „Presa”, „Gorjanul”, „Jurnalul”, „Meridian”, „Gând şi slovă oltenească”, „Tribuna Olteniei”, „Oltenia muncitoare”, unde a fost redactor, şi la multe altele. A înfiinţat, la Craiova, publicaţiile „Garda” (1928–1931), „Strigătul oltean” (1929), „Condeiul” (1938–1942) şi a contribuit la apariţia cotidianului „Înainte” (1944). Împreună cu Paul Constant editează la Sibiu, între 1932 şi 1934, „Provincia literară” şi „Armonia literară”. A folosit şi pseudonimele Inimosu, Evghenie, Silvirgil, Condeierul, Vulcan.</p>
			<p class="Heuristica-BASE">Doar volumul de sonete <span class="CharOverride-1">Oglinzi aburite</span> (1918) poartă pe copertă iscălitura Eugen Constantinescu. Celelalte sunt semnate Eugen Constant, nume care în 1950 devine oficial. Publică în timp şi alte cărţi de poezie, de la <span class="CharOverride-1">Galerii de ceară</span> (1924) la <span class="CharOverride-1">Elanuri răstignite</span> (I, 1943). <span class="CharOverride-1">Amurg prin vitralii</span> este un ciclu din placheta <span class="CharOverride-1">Poezii</span> (1926), la care coautori sunt Paul şi Savin Constant. Caracter antologic au câteva volume apărute după mai bine de două decenii: <span class="CharOverride-1">Poezii. Articole</span> (1964), <span class="CharOverride-1">Gravuri şi rezonanţe</span> (1967), <span class="CharOverride-1">Vibraţii republicane</span> (1973). Depresiv şi sceptic în primele poeme, vădind înrâuriri din Al. Macedonski şi profesând un baudelairianism apăsat, <span class="CharOverride-2">C.</span> urzeşte o imagistică întunecată, convulsivă, sugerând irezolvabile nelinişti. Un livresc spăimos, de coşmar uzual, invadează spaţiul liric, aglomerându-l cu tocite semne ale „nimicului final”. Schelete, morminte, stafii, un „hohot satanic”, un „rânjet spectral” şi alte lugubre vedenii conturează o lume de umbre în care straniul şi grotescul se învălmăşesc. Treptat, halucinaţiile descresc, lăsând în urmă o oboseală cu aburiri de tristeţe şi resemnare. „Setea de infinit”, din care se nasc himere, pare a se stinge, făcând loc, într-o gestică afectată, unui sentiment al zădărniciei ce pulsează în „strofe amare” şi „reverii tombale”. Impasul se traduce prin stări de însingurare, retorica deziluziei scoţând la iveală o interioritate stăpânită nu de credinţă, ci de tăgadă, nu de elanuri, ci de dezgust şi, câteodată, de exasperare. Mizantrop, misogin, găsindu-şi seninătatea doar în natura care îl tămăduieşte de nevroze, poetul se încarcă de înverşunare şi, cu frustrări de proletar, fierbe de ură atunci când se loveşte de strâmbătatea care, în profitul câtorva paraziţi, îmbrânceşte în mizerie neagră plugari şi salahori, şomeri şi prostituate. Un scrâşnet de mânie aspreşte aceste congestionate, grandilocvente „poezii sociale” cu verb dur, tăios, metalic, în care invectiva, imprecaţia, profetismul sonor nu exclud împroşcările de sarcasm. În anii „puterii populare” semeţul coboară de pe baricade, ancorând ţanţoş într-un festivism înstrăinat de poezie. Cântând, în ton cu atâţia alţii, „partidul-părinte”, privind dezmierdător la colectiviştii şi pionierii „patriei socialiste”, răzvrătitul de odinioară îşi trăieşte, în declamaţii sterpe, „ora extazului”. <span class="CharOverride-2">C.</span> a scris şi teatru – <span class="CharOverride-1">Pământ blagoslovit</span> (1938), <span class="CharOverride-1">Muzica stelelor</span> (1947), <span class="CharOverride-1">Făclierii</span>, piesă apărută în ziarul „Înainte” (1972) –, însă de o totală insignifianţă. Şi în publicistică incisivitatea lui are răbufniri de pamflet. Compasiunea faţă de dezmoşteniţii soartei se întovărăşeşte cu ostilitatea faţă de spoliatori, demagogi şi alţi farsori care se pitesc îndărătul unor caraghioase „măşti de carnaval”. Denunţând, cu un limbaj de stângă vehementă, „putrigaiul” atotstăpânitor, utopistul visează la „o perfecţiune a arhitecturii sociale”. În „panopticul” de politică externă încondeiază în fraze acidulate hitlerismul tentacular şi pe „frumosul Adolf”. Un stil alambicat, pretenţios, gongoric înzorzonează notaţiile adesea judicioase şi nu lipsite de nuanţă din <span class="CharOverride-1">Încrustări în rama bibliotecii</span> (I–II, 1930–1940). Preferând „eticul” „esteticului pur”, intransigentul, încruntatul comentator atribuie criticii un rol profilactic, ceea ce presupune o purificare de „toxine” a vieţii literare. De aici, destule aprecieri tranşante, chiar brutale. Lăudând ceea ce crede că e de lăudat, <span class="CharOverride-2">C.</span> nu menajează nonvaloarea. Răzleţ, se ivesc unele caracterizări inspirate, şi tot aşa în <span class="CharOverride-1">Evocări</span> (1980), carte postumă ce însumează portrete de scriitori, deformate de o abuzivă tuşă sociologizantă. Plin de rele umori, şarjând gros şi într-o scriitură întortocheată, indigestă, păcate ale vieţii de provincie, romanul <span class="CharOverride-1">Condicar de lume nouă</span> (1935) nu poate ascunde o dorinţă de răfuială. Înveninări, răutăţi, ricanări şi ranchiune trădează sensibilitatea ulcerată a unui inadaptabil părăsit de iluzii.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Oglinzi aburite</span>, Craiova, 1918; <span class="CharOverride-1">Galerii de ceară</span>, Craiova, 1924; <span class="CharOverride-1">Amurg prin vitralii</span>, în Eugen, Paul şi Savin Constant, <span class="CharOverride-1">Poezii</span>, Craiova, 1926; <span class="CharOverride-1">Cu dalta pe lespezi</span>, Craiova, 1928; <span class="CharOverride-1">Punte peste veacuri</span>, Craiova, 1929; <span class="CharOverride-1">Încrustări în rama bibliotecii</span>, I–II, Craiova, 1930–[1940]; <span class="CharOverride-1">Socluri devastate</span>, Craiova, 1933; <span class="CharOverride-1">Condicar de lume nouă</span>, Craiova, 1935; <span class="CharOverride-1">Crater scufundat</span>, Craiova, 1936; <span class="CharOverride-1">Lumini la orizont</span>, Craiova, 1937; <span class="CharOverride-1">Versuri</span>, Craiova, 1937; <span class="CharOverride-1">Pământ blagoslovit</span>, Craiova, 1938; <span class="CharOverride-1">Sărutul însingurărilor</span>, Craiova, 1940; <span class="CharOverride-1">Melancolii sub arcade florale</span>, Focşani, 1942; <span class="CharOverride-1">Elanuri răstignite</span>, I, Craiova, 1943; <span class="CharOverride-1">Poezii. Articole</span>, pref. Mihail Cruceanu, Bucureşti, 1964; <span class="CharOverride-1">Gravuri şi rezonanţe</span>, Bucureşti, 1967; <span class="CharOverride-1">Vibraţii republicane</span>, Craiova, 1973; <span class="CharOverride-1">Evocări</span>, postfaţă Darie Novăceanu, Craiova, 1980.</p>
			<p class="Heuristica___m_RPR"><span class="CharOverride-2">Repere bibliografice:</span> Pericle Martinescu, <span class="CharOverride-1">„Condicar de lume nouă”</span>, „Reporter”, 1935, 75–77;<span class="CharOverride-1"> </span>Paul I. Papadopol, <span class="CharOverride-1">„Condicar de lume nouă”</span>, U, 1936, 47; Alexandru Firescu, <span class="CharOverride-1">Un poet al revoltei: Eugen Constant</span>, în <span class="CharOverride-1">Rezonanţe culturale oltene</span>, Craiova, 1971, <span class="CharOverride-1">79–88</span>; Popa, <span class="CharOverride-1">Dicţ. lit. </span>(1977), <span class="CharOverride-1">159</span>; Firan, <span class="CharOverride-1">Profiluri</span>,<span class="CharOverride-1"> </span>I, <span class="CharOverride-1">210–215</span>; Ştefan Baciu, <span class="CharOverride-1">Praful de pe tobă</span>, Bucureşti, 1995, <span class="CharOverride-1">276–278</span>;<span class="CharOverride-1"> Dicţ. scriit. rom.</span>,<span class="CharOverride-1"> </span>I,<span class="CharOverride-1"> 639–640</span>;<span class="CharOverride-1"> </span>Faifer,<span class="CharOverride-1"> Pluta</span>,<span class="CharOverride-1"> 71–74. &#9;</span><span class="Semnatura">F.F.</span></p>
			<div class="_idGenObjectLayout-1">
				<div id="_idContainer056">
					<div id="_idContainer054" class="Basic-Text-Frame">
						<p class="Titlu-Nume-H">CONSTANT, Paul </p>
						<p class="Titlu-mic-DATE">(pseudonim al lui Paul Constantinescu; 29.I.1895, Craiova – 9.XI.1981, Sibiu), poet, prozator. </p>
					</div>
					<div id="_idContainer055" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/Constant_Paul.jpg" alt="" />
					</div>
				</div>
			</div>
			<p class="Heuristica-PRIMUL">Era unul dintre numeroşii copii ai Eufrosinei (n. Ghindeanu) şi ai meşterului plăpumar Dumitru Constantinescu. După absolvirea Şcolii Superioare de Comerţ „Gh. Chiţu” din Craiova, se angajează la o bancă de credit (1912–1913). Plictisindu-se curând de viaţa anostă de amploiat, pleacă în satul Gârcov (judeţul Romanaţi), ca învăţător suplinitor (1914–1915). Luat la armată, din 1915 se instruieşte la Şcoala Militară de Ofiţeri din Bucureşti, dar ezită, la încheierea stagiului, să urmeze o carieră ostăşească. Nu se înveşniceşte nici în funcţia de contabil la Percepţia din Caracal (1918–1919). Demisionează şi îmbracă uniforma de ofiţer la garnizoana din Fălciu (1919–1920), de unde se mută la Şcoala de Cavalerie din Sibiu, stabilindu-se, în 1921, în acest oraş. Se pensionează cu gradul de colonel. Era încă elev când, în 1911, îşi vede publicată o schiţă umoristică în „Veselia”. Cu versuri, proză, articole avea să mai colaboreze (semnând şi cu pseudonimele Silex şi Tudor Praştie) la „Adevărul literar şi artistic”, „Romanaţul”, „Braşovul literar şi artistic”, „Acţiunea”, „Pagini literare”, „Familia”, „Ramuri”, „Universul literar”, „Vremea”, „Scrisul bănăţean” şi altele, printre care „Tribuna”, „Astra”, „Transilvania”. În asociere cu Şt. N. Ricman scoate la Caracal periodicul „Vremea” (până în 1931 figurând numai el ca director), iar cu Eugen Constant, la Sibiu, „Provincia literară” (1932–1934) şi „Armonia literară”. A contribuit la întemeierea grupării sibiene Thesis (1931). Alături de Şt. N. Ricman, Fr. Iosif, V. Enescu, semnează o monografie a judeţului Romanaţi. Ca profesor de administraţie şi legislaţie militară, a întocmit, singur sau în colaborare, manuale didactice. O piesă, <span class="CharOverride-1">Colivia cu sticleţi</span>, i-a fost jucată la teatrul din Sibiu (1946); alte comedii, uşurele, le-a lăsat în manuscris.</p>
			<p class="Heuristica-BASE">În volumul <span class="CharOverride-1">Poezii</span> (1926), editat împreună cu fraţii lui, Eugen şi Savin, poemele lui <span class="CharOverride-2">C.</span> sunt grupate sub titlul <span class="CharOverride-1">Litanii pentru cei uitaţi</span>. E aici un lirism estompat, în care, fără stridenţe, dar şi fără culoare, sunt plânşi cei necăjiţi, suferinzi, înfometaţi, lipsiţi de un adăpost şi de o mângâiere. În deriva tristă a soartei lor, „gloata de epave” (un vagabond, un cerşetor ş.a.) păstrează, sfielnic, „fărâme de nădejdi”. Tristeţea sporeşte în <span class="CharOverride-1">Ceasuri ostenite</span> (1930), preschimbându-se în durere şi deznădăjduire. De fapt, se accentuează poza, aceea a unui „suflet înrăit şi păcătos”. Hazlii, dar nu din cale-afară, sunt „schiţele şugubeţe” ale lui <span class="CharOverride-2">C.</span>, incluse în <span class="CharOverride-1">Măşti pentru muzeu</span> (1931), <span class="CharOverride-1">În litera legii</span> (1933), <span class="CharOverride-1">Zugrăveli</span> (1935), <span class="CharOverride-1">Mărturisirea unui inculpat</span> (1935), <span class="CharOverride-1">Oameni cu cioc</span> (1939). Volumele <span class="CharOverride-1">Măşti pentru muzeu</span> (1970) şi <span class="CharOverride-1">Colivia cu sticleţi</span> (1977) au o factură antologică. „Tărăşeniile”, de un comic minor, se petrec într-un târguşor amorţit, înecat în plictis, unde doar câte o gâlceavă, vreun adulter sau nesfârşita trăncăneală de la berărie par să împrăştie, pentru moment, monotonia. Şi totuşi, bârfa, scandalul, ofensele care duc la pălmuiri sonore nu alungă „tirania unei vieţi idioate”. Totul se precipită spre farsă. Sinuciderile, bineînţeles, nu izbutesc, duelurile pe chestiuni de onoare au rezolvări burleşti, iar procesele, la tribunal, sunt lovite de caraghioslâc. Mici dezastre caricaturale provoacă „încurcala”, confuzia, care, luxând stereotipii, declanşează în schimb o stare de nervi de un rizibil crescător. Tot necazul cu hazul lui. Grozave îngrijorări stârneşte, în cazarmă, iminenţa unei inspecţii. Speriaţi să nu greşească, zeloşii maiori şi căpitani o cam scrântesc. Temându-se să nu fie daţi afară din slujbă, obscurii „impiegaţi” trăiesc şi ei într-un stres continuu şi orice ieşire din obişnuit îi alarmează. De altfel, în orăşelul searbăd, o întâmplare cât de măruntă poate lua imprevizibile proporţii. Arhivari cu nasul veşnic în hârţoage, contabili tipicari, grefieri umili, medici escroci, magistraţi flecari, cucoane cu pretenţii formează, cu metehnele şi apucăturile lor de un ridicol care, uneori, mai că înduioşează, pestriţa societate din mediul cenuşiu unde au loc asemenea nostime pătăranii „din vremea gramofonului”. Cu exersat simţ de observaţie, <span class="CharOverride-2">C.</span> şarjează pentru a-şi distra cititorul, dar, forţând nota, unele situaţii apar ca fiind trase de păr. Acţiunea romanului <span class="CharOverride-1">Râia</span> (1936; Premiul Academiei Române) se desfăşoară tot într-un colţ de provincie. Foiesc şi aici eternii slujbaşi năclăiţi în rutină, veştejindu-se în „sfoiagul scriptelor” şi tocându-şi timpul în glume insipide şi inepte cancanuri. Dând din coate şi pândind oportunităţile care convin lipsei lui de scrupule, tuciuriul Sofronie Lăzărescu se cocoaţă din treaptă în treaptă, ajungând cogeamite deputat. Nimeni şi nimic nu-l mai clinteşte apoi pe şarlatan, chiar dacă, dezmeticiţi într-un târziu, fraieriţii sar să-l demaşte. Arivistul, încă o „mască” pentru „muzeul” pe care <span class="CharOverride-2">C.</span> şi-l dorea vizitat măcar pe „timp urât”. Cu o documentare minuţioasă, dar şi cu o economicoasă investiţie de fantezie, <span class="CharOverride-2">C.</span> alcătuieşte trei romane cu haiduci şi cu panduri, plasate în vremea lui Caragea: <span class="CharOverride-1">Iancu Jianu</span> (1940), <span class="CharOverride-1">Haiducii</span> (1957), <span class="CharOverride-1">Tudor Vladimirescu</span> (1960). Dominat de un maniheism ireductibil, naratorul pune în stare de conflict două tabere: jefuitorii, încărcaţi de grele păcate, şi masa de nevoiaşi, care printre vaiete şi blesteme îndură necurmatele silnicii. Din ura mocnită creşte „volbura mâniei” şi din cătun în cătun se întinde un „duh al răzvrătirii”. Împotriva „câinilor de boieri” se ridică haiducii, olteni aprigi care dau norodului speranţa izbăvirii. Însă vremurile sunt încă potrivnice, şi dacă legendarul Iancu Jianu şetrarul se dă prins până la urmă, resemnându-se să devină un gospodar potolit, slugerul Tudor, pornit să schimbe „rânduiala”, cade ucis mişeleşte. Epicul vioi, deşi fără suflu, ticsit cu o puzderie de amănunte ce aspiră să imprime naraţiunii un colorit de epocă, este servit de un limbaj care se vrea cronicăresc, şi în mimetismul lui e de o plasticitate căutată, arhaizant peste măsură. Povestiri istorice „din zilele revoluţiei din 1848”, din vremea răscoalei de la 1907 şi mai de demult conţin volumele <span class="CharOverride-1">Stâlpi de foc</span> (1967), <span class="CharOverride-1">Primăvară, focuri şi gloanţe</span> (1973), <span class="CharOverride-1">Volburi peste veacuri</span> (1973). Lăsându-se în voia unui tendenţionism vârtos, prozatorul strecoară sugestia că în revoltele năpăstuiţilor contra boierimii lacome şi „îndobitocite” sălăşluieşte „acel duh al comunismului” ce va să vină. Istorisirile sunt incolore, figurile desprinse din file de letopiseţ nu au contur, singurul merit al acestor evocări fiind acela că ele încearcă să resuscite, pentru cei tineri, crâmpeie de istorie.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Litanii pentru cei uitaţi</span>, în Eugen, Paul şi Savin Constant, <span class="CharOverride-1">Poezii</span>, Craiova, 1926;<span class="CharOverride-2"> </span><span class="CharOverride-1">Ceasuri ostenite</span>, Caracal, 1930; <span class="CharOverride-1">Măşti pentru muzeu</span>, Caracal, 1931; <span class="CharOverride-1">În litera legii</span>, Sibiu, 1933; <span class="CharOverride-1">Zugrăveli</span>, Craiova, 1935; <span class="CharOverride-1">Mărturisirea unui inculpat</span>, Sighişoara, 1935; <span class="CharOverride-1">Râia</span>, Craiova, 1936; <span class="CharOverride-1">Oameni cu cioc</span>, Craiova, 1939; <span class="CharOverride-1">Iancu Jianu</span>, Bucureşti, 1940; ed. Bucureşti, 1969; <span class="CharOverride-1">Haiducii</span>, Bucureşti, 1957; <span class="CharOverride-1">Tudor Vladimirescu</span>, Bucureşti, 1960;<span class="CharOverride-1"> Stâlpi de foc</span>, Bucureşti, 1967; <span class="CharOverride-1">Măşti pentru muzeu</span>, Bucureşti, 1970; <span class="CharOverride-1">Primăvară, focuri şi gloanţe</span>, Bucureşti, 1973; <span class="CharOverride-1">Volburi peste veacuri</span>, Bucureşti, 1973; <span class="CharOverride-1">Colivia cu sticleţi. Întâmplări din vremea gramofonului</span>, îngr. şi pref. G. Nistor, Timişoara, 1977.</p>
			<p class="Heuristica___m_RPR"><span class="CharOverride-2">Repere bibliografice:</span> Perpessicius, <span class="CharOverride-1">Opere</span>, X, <span class="CharOverride-1">43–45</span>, XII, <span class="CharOverride-1">308–309</span>; Constantin Fântâneru, <span class="CharOverride-1">„Iancu Jianu”</span>, UVR, 1940, 25; Mircea Braga, <span class="CharOverride-1">„Haiducii”</span>, TR, 1958, 8; Alexandrescu, <span class="CharOverride-1">Confesiuni</span>, I, <span class="CharOverride-1">81–91</span>; Firan, <span class="CharOverride-1">Profiluri</span>,<span class="CharOverride-1"> </span>I, <span class="CharOverride-1">215–217</span>; Ştefan Baciu, <span class="CharOverride-1">Praful de pe tobă</span>, Bucureşti, 1995, <span class="CharOverride-1">276–278</span>; <span class="CharOverride-1">Dicţ. scriit. rom.</span>, I, <span class="CharOverride-1">640–641</span>; Faifer, <span class="CharOverride-1">Pluta</span>, <span class="CharOverride-1">74–76</span>. &#9;<span class="Semnatura">F.F.</span></p>
			<p class="Heuristica-PRIMUL"><span class="titlu-12">CONSTANT, Savin</span> (pseudonim al lui Dumitru Constantinescu; 12.VIII.1902, Craiova – 25.X.1928, Recea, j. Olt), poet, prozator. Cei care l-au cunoscut pe <span class="CharOverride-2">C.</span>, fiu al Eufrosinei (n. Ghindeanu) şi al lui Dumitru Constantinescu, meşter plăpumar, şi-l amintesc, impresionaţi de tragicul lui sfârşit, ca pe un om timid, cu secrete ardori, parcă mereu zorit de obscura alarmă a unui presentiment. După terminarea claselor primare, învaţă timp de trei ani la Gimnaziul „Fraţii Buzeşti” din Craiova; clasa a patra o urmează în Iaşi, la Liceul Naţional. Întors acasă, este înscris la Liceul „Carol I”, după absolvirea căruia se decide pentru Facultatea de Litere şi Filosofie. Dar îl atrag şi cursurile Facultăţii de Drept din Bucureşti. Ca să se întreţină, se angajează funcţionar la Ministerul Agriculturii şi al Domeniilor. De la un moment dat, soarta pare să-i surâdă. Profesorul Mihail Dragomirescu îl opreşte ca asistent la Catedra de estetică literară, iar „Adevărul literar şi artistic” îl cooptează în redacţie. Îşi luase licenţa în litere şi efectua stagiul militar, când, printr-o absurdă răsucire de destin, cade victimă unui groaznic accident feroviar. A fost înmormântat în cimitirul Ungureni din Craiova. În afară de „Adevărul literar şi artistic”, semnătura lui <span class="CharOverride-2">C.</span> poate fi găsită în „Ramuri”, „Revista Carol I”, „Gazeta şcoalei”, „Foaia tinerimii”, „România nouă”, „Flacăra”, „Icoane maramureşene”, „Cuvântul literar şi artistic”, „Săptămâna”, „Clipa”, „Tribuna nouă”, „Falanga literară şi artistică”, „Ritmul vremii”, „Familia” şi în alte câteva periodice, îndeosebi craiovene, unde îi vor fi publicate şi nişte postume.</p>
			<p class="Heuristica-BASE">Atât în <span class="CharOverride-1">Idoli de humă,</span> secţiune din placheta<span class="CharOverride-1"> Poezii</span> (1926), scoasă împreună cu fraţii săi, Eugen şi Paul Constant, cât şi în <span class="CharOverride-1">Versuri</span> (volum postum, 1935), <span class="CharOverride-2">C.</span> e un poet care se caută pe sine. Sensibilitatea lui înfiorată de ciudate presimţiri (poezia <span class="CharOverride-1">Teama de întunerec</span> are un puls de acute nelinişti) îl predispune fie la deprimări glisând într-o retorică a eşecului, fie la îndârjiri cu iz proletar. Filosofări în notă elegiacă, pe care se înfăşoară un fir de parabolă tras din motive biblice, alternează cu o gestică mai zvâcnită, compasiunea pentru gloatele de truditori înfometaţi iscând schime de revoltă. În proză fizionomia tânărului scriitor se schimbă – <span class="CharOverride-1">Autentice…</span> (1926), <span class="CharOverride-1">Pata de cerneală</span> (1928). El apare aici destins, bine dispus, glumeţ. Numai că umorul schiţelor e în suferinţă. Tentat de comicul factual şi de stropşelile de limbaj, <span class="CharOverride-2">C.</span> practică un caricatural ce forţează ilaritatea. Obtuzi, maniaci, nevricoşi, protagoniştii, botezaţi cu nume caraghioase, sunt slujbaşi, belferi, galonaţi, puşi în situaţii din care se vede bine că autorul se chinuie să stârnească râsul. <span class="CharOverride-2">C.</span>, care a compus şi o piesă pentru copii, <span class="CharOverride-1">Comoara fermecată</span> (pusă în scenă la Bucureşti, în 1927), îşi tipăreşte, în 1926, un mic studiu de istorie literară, <span class="CharOverride-1">Viaţa şi opera poetei Alexandrina Mihăescu</span>. Alegerea nu pare chiar întâmplătoare, junele critic detectând la stihuitoarea care s-a stins pretimpuriu unda de prevestire a tristului sfârşit. Câte o expresie fericită denotă anumite disponibilităţi pentru exerciţiul analitic, deşi, mişcat de soarta suferindei adolescente, <span class="CharOverride-2">C.</span> nu-şi controlează exclamaţiunile.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Idoli de humă</span>, în Eugen, Paul şi Savin Constant, <span class="CharOverride-1">Poezii</span>, Craiova, 1926; <span class="CharOverride-1">Autentice…</span>, Arad, 1926; <span class="CharOverride-1">Viaţa şi opera poetei Alexandrina Mihăescu</span>, Bucureşti, 1926; <span class="CharOverride-1">Pata de cerneală</span>, Bucureşti, 1928; <span class="CharOverride-1">Versuri</span>, Craiova, 1935.</p>
			<p class="Heuristica___m_RPR"><span class="CharOverride-2">Repere bibliografice:</span> Metzulescu, <span class="CharOverride-1">Literile</span>, I, <span class="CharOverride-1">39–43</span>; Eugen Constant, <span class="CharOverride-1">Evocări</span>, postfaţă Darie Novăceanu, Craiova, 1980, <span class="CharOverride-1">96–100</span>; Firan, <span class="CharOverride-1">Profiluri</span>,<span class="CharOverride-1"> </span>I, <span class="CharOverride-1">217–220</span>; Ştefan Baciu, <span class="CharOverride-1">Praful de pe tobă</span>,<span class="CharOverride-1"> </span>Bucureşti, 1995, <span class="CharOverride-1">276–278</span>; <span class="CharOverride-1">Dicţ. scriit. rom.</span>, I, <span class="CharOverride-1">641</span>; Faifer, <span class="CharOverride-1">Pluta</span>, <span class="CharOverride-1">77–78</span>. &#9;<span class="Semnatura">F.F.</span></p>
			<p class="Heuristica-PRIMUL"><span class="titlu-12">CONSTANTE, Lena</span> (18.VI.1909, Bucureşti – 2.XI.2005, Bucureşti), prozatoare. Este fiica mijlocie a Julietei (n. Potop) şi a lui Constantin Constante, profesor, emigrat din Macedonia în Cadrilater, autor al câtorva cărţi despre aromâni. Familia peregrinează o vreme pe un traseu în care intră oraşele Iaşi, Odessa (în anii revoluţiei bolşevice), apoi Siberia, din Murmansk în Anglia, la Londra, şi de aici în Franţa, la Paris. La Bucureşti, după ce urmează şcoala elementară de la Pitar Moş şi Liceul „Regina Maria”, face studii universitare la Şcoala de Arte Frumoase, unde îl are profesor pe Dimitrie Gusti. A participat, împreună cu Mircea Vulcănescu, Henri Stahl, N. Argintescu-Amza, Petru Comarnescu, Xenia Costa-Foru, Paul Sterian ş.a., la campanii monografice organizate de şcoala sociologică de la Bucureşti în localităţile Cornova, Drăguş şi Şanţ. A lucrat covoare cu motive populare stilizate în atelierul propriu, având expoziţii personale de tapiserie în 1934, 1935, 1947, 1970 şi 1971, la Bucureşti şi Ankara, a pictat numeroase icoane pe sticlă. În 1950 a fost arestată în lotul Lucreţiu Pătrăşcanu, ca „uneltitoare” împotriva regimului „democrat-popular”. Este eliberată din temniţă în 1962. În închisoare desenează şi „compune”, păstrând-o în memorie, o piesă de teatru în versuri, prezentată la Radio România Tineret abia peste patru decenii (<span class="CharOverride-1">Zâmbete în floare</span>, 1992). Tot târziu îi apar câteva lucrări literare despre şi pentru copii, cu ilustraţii realizate de ea însăşi, pe muzică de Harry Brauner, soţul ei. Sunt de menţionat savuroasele proze din <span class="CharOverride-1">O poveste cu un tată, o mamă şi trei fetiţe</span> (1995), amintind, ca pregnanţă şi expresivitate a universului celor mici, de <span class="CharOverride-1">Cartea cu jucării</span> a lui Tudor Arghezi. Un film documentar realizat de Thomas Ciulei, <span class="CharOverride-1">Nebunia capetelor</span>, lansat la sfârşitul anului 1997, o avea ca protagonistă pe <span class="CharOverride-2">C. </span>În 1999 Fundaţia Culturală Română i-a acordat Premiul pentru un destin excepţional în cultura română.</p>
			<p class="Heuristica-BASE"><span class="CharOverride-2">C.</span> devine scriitoare de notorietate la vârsta senectuţii, cu două cărţi de excepţie despre Gulagul comunist românesc: <span class="CharOverride-1">L’Évasion silencieuse</span> (Paris, 1990), distinsă în Franţa cu Prix Européen (acordat de Association des Écrivains de Langue Française<span class="CharOverride-1">) </span>şi tipărită în 1992 şi la Bucureşti, în traducere proprie, sub titlul <span class="CharOverride-1">Evadarea tăcută</span> (Premiul „Lucian Blaga” al Academiei Române), şi <span class="CharOverride-1">Evadarea imposibilă</span> (1993), scrisă în limba română. Ambele au fost primite cu entuziasm de critică şi au fost traduse în SUA şi în Marea Britanie. Cărţile mărturisesc despre tinereţea asasinată a autoarei lor. Cea dintâi este o refugiere în sine din faţa torţionarilor, o abstragere într-un spaţiu securizant, imposibil de violat. Singura cale de a nu se lăsa învinsă de acele împrejurări, unica modalitate de a rezista a fost retragerea în inepuizabila bogăţie a interiorităţii, continuul dialog cu sine. <span class="CharOverride-2">C.</span> concepe astfel, în celulă, fără creion şi hârtie, păpuşi şi piese de teatru, ca nişte alcătuiri ale spiritului ce îi ţin tovărăşie şi o ajută să existe clipă de clipă. Aceasta este „evadarea tăcută” dintre zidurile temniţei, evaziunea în vis şi artă ce o salvează, absolvind-o de moartea spirituală de-a lungul a doisprezece ani de detenţie specială. Această îndelungată recluziune, un tunel ce părea fără sfârşit, o noapte continuă, i-a năruit fie şi intermitent fiinţa: „Ochii îmi sunt închişi. Sub pleoape – numai întuneric. Nu îmi mai simt braţele. Nu îmi mai simt picioarele. Mă dizolv…”. Îndârjirea de a se abstrage din realul concentraţionar, ingeniozitatea de a se separa de el n-o ajută pe deţinută să scape totuşi de agresivitatea mizeriilor în avalanşă, dozate de torţionari când savant, progresiv, când grosolan, brutal. Paginile cărţii se precipită, se contorsionează, respiră în sincope: „Dimineaţa, la orele cinci, scularea. Hai! Bruftuluieşte-ţi trupul. Dă-te jos din pat, obligă-l să lase căldura adunată… Scoate-ţi cămaşa… Încălzeşte-te cu lovituri de pumni şi palme. Tratând cu dispreţ miliţianul care, adesea, îşi ţine ochiul lipit de vizetă…”. Infern dantesc, străfulgerat totuşi de lumini ivite din preaplinul unei trăiri interioare profund umane. Eugen Simion crede că se impune de la sine analogia cu memorialul lui N. Steinhardt, de vreme ce autoarea „are tărie, după ce trece din infern, să vorbească <span class="CharOverride-1">fără zgomot şi fără furie </span>despre suferinţa ei”, pentru că, asemenea monahului de la Rohia, ea „evită retorica pamfletului, evită şi retorica umilinţei”; dacă Steinhardt şi-a găsit salvarea în credinţă, <span class="CharOverride-2">C.</span> se salvează prin artă. <span class="CharOverride-1">Evadarea tăcută</span> este o carte a cărei densitate invită la refacerea scării de valori a literaturii de sertar de după decembrie 1989, meritând a fi luată ca reper. Fără a avea aceeaşi vibraţie şi o consistenţă similară, scrisă însă tot cu nervii la pândă, <span class="CharOverride-1">Evadarea imposibilă</span>, cea de-a doua poveste adevărată din Gulagul românesc, este nu mai puţin impresionantă ca mărturie umană. În fond, ţâşnită din acelaşi univers al suferinţei absurde într-o lume a dezumanizării şi contrafacerii, lumea megaminciunii comuniste a secolului al XX-lea.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Păpuşile harnice</span>, Bucureşti, 1972; <span class="CharOverride-1">Păpuşile harnice în grădină</span>, Bucureşti, 1975; <span class="CharOverride-1">L’Évasion silencieuse</span>, Paris, 1990; ed. (<span class="CharOverride-1">Evadarea tăcută. 3000 de zile singură în închisorile din România</span>), tr. autoarei, Bucureşti, 1992; <span class="CharOverride-1">Evadarea imposibilă. Penitenciarul politic de femei Miercurea Ciuc</span>, Bucureşti, 1993; <span class="CharOverride-1">O poveste cu un tată, o mamă şi trei fetiţe</span>, Bucureşti, 1995; <span class="CharOverride-1">Ţăndărică în ţara basmelor</span>, Bucureşti, 2003.</p>
			<p class="Heuristica___m_RPR"><span class="CharOverride-2">Repere bibliografice:</span> Ov. S. Crohmălniceanu, <span class="CharOverride-1">O mărturie excepţională</span>, CC, 1991, 1; Monica Lovinescu,<span class="CharOverride-1"> „Evadarea tăcută”</span>, APF, 1991, 1–2; Ilinca Barthouil-Ionesco, <span class="CharOverride-1">Femei în închisorile comuniste româneşti</span>, CRC, 1991, 23; Tania Radu, <span class="CharOverride-1">Criza de situare</span>, LAI, 1992, 25; Vlad Russo, <span class="CharOverride-1">Timpul singurătăţii</span>, VR, 1993, 1; Hristu Cândroveanu, [<span class="CharOverride-1">Lena Constante</span>], „Deşteptarea”, 1993, 2, 1993, 4; Sanda Cordoş, <span class="CharOverride-1">Izbăvitorul trup al cuvintelor</span>, VTRA, 1993, 4; Octavian Soviany, <span class="CharOverride-1">Închisorile Lenei Constante</span>, CNT, 1993, 44;<span class="CharOverride-1"> </span>Ruxandra Cesereanu,<span class="CharOverride-1"> Doamna Gulagului românesc</span>,<span class="CharOverride-1"> </span>ST, 1994, 6; Cândroveanu, <span class="CharOverride-1">Aromânii</span>, <span class="CharOverride-1">114–118</span>; <span class="CharOverride-1">Dicţ. analitic</span>, II, <span class="CharOverride-1">32–34</span>; Simion, <span class="CharOverride-1">Fragmente</span>, IV, <span class="CharOverride-1">265–274</span>; Săndulescu, <span class="CharOverride-1">Memorialişti</span>, <span class="CharOverride-1">270–276</span>; Liana Cozea, <span class="CharOverride-1">Confesiuni ale eului feminin</span>, Piteşti, 2005, <span class="CharOverride-1">71–101</span>; <span class="CharOverride-1">Lena Constante</span>, ed. bilingvă, îngr. Dragoş Tudor şi Ion Creţu, tr. Ariadna Grădinaru, pref. Dragoş Tudor, Bucureşti, 2005. &#9;<span class="Semnatura">Hr.C.</span></p>
			<div class="_idGenObjectLayout-1">
				<div id="_idContainer059">
					<div id="_idContainer057" class="Basic-Text-Frame">
						<p class="Titlu-Nume-H">CONSTANTIN, Ilie</p>
						<p class="Titlu-mic-DATE"> (16.II.1939, Bucureşti), poet, prozator, critic literar, traducător. </p>
					</div>
					<div id="_idContainer058" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/01_Constantin_Ilie.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Raliţei (n. Constantinescu) şi al lui Stan Constantin, muncitor. Absolvent al Liceului „N. Bălcescu”, a studiat limba şi literatura italiană la Facultatea de Filologie a Universităţii din Bucureşti (1956–1962). Primele poezii îi apar în 1956 în „Tânărul scriitor”, iar în 1960, încă student, debutează editorial cu volumul de versuri <span class="CharOverride-1">Vântul cutreieră apele</span>. Angajat redactor la ziarul „Scânteia” imediat după terminarea studiilor, a fost apoi, din 1965 până în 1967, redactor în secţia pentru scenarii a Studioului Cinematografic Bucureşti. În 1968 devine redactor la revista „Luceafărul”, condusă de Ştefan Bănulescu. În 1970 scrie cronică de poezie la „România literară”, iar între 1971 şi 1973 susţine cronica literară și cronica de film în „Luceafărul”. În 1974 scriitorul a cerut şi a primit azil politic în Franţa. La treizeci şi cinci de ani, tânărul care făcuse deja carieră literară în România şi-a schimbat cu totul modul de viaţă. A trebuit să lucreze ani buni ca paznic într-o parcare subterană pariziană şi abia mai târziu, după ce a fost o vreme funcţionar, a ajuns să fie angajat redactor la o publicaţie a Ministerului Apărării. Reluându-şi existenţa literară aproape de la zero, a publicat sporadic în limba franceză, poezie mai cu seamă – <span class="CharOverride-1">L’ Ailleurs</span> (1983), <span class="CharOverride-1">Rivage antérieur</span> (1986) ş.a. În 1989, pentru romanul <span class="CharOverride-1">La Chute vers le zénith</span>, a primit Le Grand Prix de la Jeunesse oferit de Société des Gens de Lettres de France. Şi-a susţinut doctoratul, condus de Catherine Durandin, în 1991 cu teza <span class="CharOverride-1">La Complicité fertile</span>. După 1989 a revenit în literatura română. Întoarcerea în câmpul literelor româneşti a fost productivă pentru poet ca şi pentru prozator, care continuă să existe de-acum între două culturi. Fructificând şi plecând de la materia cercetării doctorale, <span class="CharOverride-2">C.</span> a publicat în limba română şi câteva cărţi de eseuri critice, dedicate mai ales poeziei române, cu comentarii intuitive, participative, unele originale, substanţiale, a semnat traducerea câtorva cărţi de poezie italiană (Giuseppe Ungaretti, Salvatore Quasimodo), după ce, înainte de plecarea în Franţa, apăruseră o antologie din lirica italiană şi versiuni din Eugenio Montale şi Umberto Saba, a transpus în franceză pagini din lirica românească, dar mai cu seamă a dat mai multe volume de poezie şi o ediţie definitivă a scrierilor sale. În Franţa a fost distins cu Ordinul Cavaler al Literelor (1999), iar în ţară primeşte în 2002 Premiul Opera Omnia al Uniunii Scriitorilor şi în 2010 Premiul Naţional de Poezie „Mihai Eminescu”.</p>
			<p class="Heuristica-BASE">Pe cât de greu îi va fi fost lui <span class="CharOverride-2">C. </span>să înceapă să scrie în ţara adoptivă, pe atât de bine i-a suflat vântul în pânze la începuturile literare în cea natală, aflate sub semnul fast al generaţiei ’60 din secolul trecut. Nu era puţin lucru, pentru un student la primul său volum, să fie recomandat într-o prefaţă semnată de Al. A. Philippide. Bătrânul poet vedea în <span class="CharOverride-2">C.</span> un contemplativ, dar şi un căutător de sensuri, înzestrat cu simţul echilibrului şi înclinat spre expresia concisă. În cartea de debut stăruie unele ecouri din Lucian Blaga (<span class="CharOverride-1">Homer</span>,<span class="CharOverride-1"> Trei motive homerice</span>), dar ciclul <span class="CharOverride-1">Corăbii noi… corăbii noi</span> ilustrează tematica oficială a vremii (<span class="CharOverride-1">Zidar</span>,<span class="CharOverride-1"> Miner</span>,<span class="CharOverride-1"> Şarja de oţel</span>,<span class="CharOverride-1"> Gânduri pentru partid</span>). Versurile sunt însă moderne şi, sub aspect formal, nu se integrează în curentul cvasigeneral. Poetul manifestă o anume sensibilitate pentru natură, pentru peisajul cu mesteceni, poieni, luceferi şi este capabil să caligrafieze versuri de dragoste delicate şi discrete. În <span class="CharOverride-1">Desprinderea de ţărm</span> (1964) unele titluri mai evocă referenţialul dominant în epocă (<span class="CharOverride-1">Constructorul</span>,<span class="CharOverride-1"> Şantier naval</span>,<span class="CharOverride-1"> Minerii</span>), dar substanţa poemelor nu este aceea pe care o sugerează titlurile. Înzestrat cu imaginaţie, mai curând dionisiac, dar nu fără conştiinţa efemerităţii, <span class="CharOverride-2">C.</span> transfigurează realul în sens estetizant. Volumele <span class="CharOverride-1">Clepsidra</span> (1966), <span class="CharOverride-1">Bunavestire</span> (1968), <span class="CharOverride-1">Coline cu demoni</span> (1970; Premiul Uniunii Scriitorilor) cuprind versuri muzicale, mici caligrafii alimentate cu resurse livreşti, reverii intelectuale cu unele accente de „neohellenism” (<span class="CharOverride-1">Reversibilitate</span>,<span class="CharOverride-1"> Astoria</span>,<span class="CharOverride-1"> Arhitectul</span> ş.a.). Fantezia brodează stări senine, melancolice, nostalgice sau anxietăţi pe marginea lecturilor, cu frecvente aluzii la aria culturală europeană, evocând însă şi poezia românească (Ion Barbu, Şefan Aug. Doinaş). În <span class="CharOverride-1">Coline cu demoni</span> viziunile nu mai au luminozitate, dar stăruie aspiraţia evaziunii spre undeva, departe (<span class="CharOverride-1">Prore spre sud</span>). Domină totuşi sugestia spaimelor expresioniste, a scenariului misterios, a nesiguranţei, poetul fiind bântuit de himere neprietenoase. Elegiac, livresc, echilibrat şi calofil, înclinat spre reverie, uneori vag oniric, alteori explicativ şi retoric, înclinat spre abstracţii şi confesiune, <span class="CharOverride-2">C.</span> pare marcat de spiritul şi modelele unei epoci revolute a poeziei româneşti: „Dincolo de vorbele mele/ prudente ca pruncii la primii lor paşi,/ se află cel ce le-a rostit:/ şovăielnic,/ neliniştit şi răsucit în aşteptare.// Degeaba mă încurajaţi la fiecare pas/ ce-l îndrăznesc în vadul rostirii,/ ochiul meu pândeşte amabila grimasă/ de îngăduinţă faţă de un literat barbar.// [...] Vin de departe şi, deja bătrân, mă istovesc/ a trece în conceptele voastre însorite/ o frază lansată în cavernele vremii,/ de-a lungul unor raze de memorie latină,/ un strigăt ţâşnit dintr-un popor de muţi:// Şi noi eram – şi rămânem – pe această lume,/ la poalele istoriei, podidiţi de uitare” (<span class="CharOverride-1">Literatul barbar</span>, din volumul omonim, apărut în franceză în 1994 şi în română în antologia <span class="CharOverride-1">Mulţimea singurătate</span>, 2003). În romanul <span class="CharOverride-1">Tinerii noştri bunici</span> (1967), structurat în patru părţi (<span class="CharOverride-1">Pastorala</span>,<span class="CharOverride-1"> Traversarea prin sărituri</span>,<span class="CharOverride-1"> Tinerii noştri bunici</span> şi <span class="CharOverride-1">Viaţa de cuvinte</span>), care sunt variaţiuni pe o temă comună, ficţiunea şi confesiunea se confundă. Sobră, expresivă şi vag sentimentală, scrierea conservă atmosfera, percepută subiectiv, a unui univers citadin-rural pauper, populat de fiinţe umile, dar nu lipsit de valori morale. Volumul <span class="CharOverride-1">Despre poeţi</span> (1971) reuneşte comentarii scrise între anii 1964 şi 1971 şi publicate în „Gazeta literară”, „Ramuri”, „Scânteia tineretului”, „România liberă”, „Luceafărul”. Portrete-profil sau cronici referitoare la o carte anume, textele evaluează şi definesc – din perspectivă declarat subiectivă – fie poeţi contemporani importanţi sau obscuri, fie pe unii din generaţii mai vechi (George Murnu, Dimitrie Stelaru). Sunt prezenţi în volum autorii productivi ai anilor ’50–’70 (Mihai Beniuc, Ştefan Aug. Doinaş, Nicolae Labiş, Mircea Ivănescu, Petre Stoica, Modest Morariu). Criticul, dovedindu-se unul din cei mai buni comentatori de poezie ai momentului, manifestă aici, dar şi în <span class="CharOverride-1">A doua carte despre poeţi </span>(1973), aceeaşi sobrietate şi acelaşi echilibru al expresiei care îi caracterizează şi beletristica. <span class="CharOverride-1">Despre prozatori şi critici</span> (1973) conţine comentarii despre V. Voiculescu, Pompiliu Constantinescu, Zaharia Stancu, Fănuş Neagu, Constantin Ţoiu, D.R. Popescu, Nicolae Velea, Adrian Păunescu, Alexandru George, Dumitru Ţepeneag, Nicolae Manolescu, Laurenţiu Ulici. Cultivat, dispunând de o perspectivă cuprinzătoare, <span class="CharOverride-2">C.</span> face observaţii de fineţe şi aprecieri pe care, în cazul contemporanilor, timpul le-a validat. Preocupat de poezie şi din perspectiva criticii literare, <span class="CharOverride-2">C.</span> a încercat să înţeleagă textele confraţilor sub aspect analitic, dar şi tipologic. În volumul <span class="CharOverride-1">La Complicité fertile</span>, publicat la Paris în 1992 şi tradus în 1994 în limba română, el a studiat aproape un sfert de secol de poezie românească (1950–1973) într-o suită de treizeci şi două de medalioane, consacrate unor identităţi poetice marcante, de la Tudor Arghezi şi Al. A. Philippide, Marin Sorescu şi Dan Laurenţiu până la doi poeţi de la „Echinox”, Ion Mircea şi Adrian Popescu, adică de la scriitori născuţi la finele secolului al XIX-lea până la cei născuţi în 1947. Nu este o selecţie întâmplătoare, ci un demers comparatist, urmărind „ansambluri şi subansambluri tematice”, preponderenţa unor teme, direcţii şi înrudiri stilistice. Titlul sugerează ideea că în climatul epocii poezia a creat o „complicitate fertilă” între public şi creatori, iar cartea încearcă să reconstituie „peisajul poetic” pe patru coordonate: <span class="CharOverride-1">Direcţii şi înrudiri stilistice</span>, <span class="CharOverride-1">Limbaj, conştiinţă artistică, arte poetice</span>, <span class="CharOverride-1">Materialitatea lumii. Dragoste, evanescenţă</span> şi <span class="CharOverride-1">În pragul metafizic</span>. Criticul literar <span class="CharOverride-2">C.</span> îl analizează şi pe poetul<span class="CharOverride-2"> C.</span>, integrându-l între cei care „ezită între discursul liric şi expresia lapidară”, dar recurge şi la opiniile confraţilor pentru a se putea privi „din afară”. Ediţia definitivă a scrierilor lui (I–II, 2000–2003), cuprinde o selecţie a poeziei, dar şi a prozei, ficţionale sau diaristice, incluzând <span class="CharOverride-1">Tinerii noştri bunici</span> (1964–1966), <span class="CharOverride-1">Familia scrisă</span> (1959–2002) şi <span class="CharOverride-1">Căderea spre zenit</span> (1982–1984), anii menţionaţi de autor referindu-se la perioada redactării textelor. „Romanul familiei” şi al memoriei rămâne o preocupare constantă în scrisul lui <span class="CharOverride-2">C.</span>, dovadă <span class="CharOverride-1">Familia scrisă</span>, alcătuită din fragmente de jurnal, grupate în patru capitole, de fapt selecţii, recitiri (deci rescrieri) ale unor jurnale mai vechi (spre exemplu, o notă explicativă din 1999 reia o scenă aflată în jurnalul din 1969). Dincolo de plângerile diaristului despre nesinceritatea jurnalului său, dincolo de micile întâmplări amuzante ori dramatice cu scriitori (lupte pentru putere în redacţia „Luceafărului”, „băute” etc.), jurnalul tinde spre gradul zero al scriiturii, căruia Mihai Zamfir, în prefaţa ediţiei din 1999 (<span class="CharOverride-1">Tinerii noştri bunici. Exorcism în şoaptă</span>),<span class="CharOverride-1"> </span>îi atribuia o „funcţie defensivă”. „Stilistica litotei” acoperă o „impersonalitate” stilistică, dar şi morală, care scade valoarea textului. Diaristul se menajează, viaţa proprie se caracterizează printr-un soi de pragmatism psihologic, gestul de a-şi abandona soţia şi copiii în ţară, fugind din cauza unor vagi ameninţări securiste, apare slab motivat, iar criza morală pe care ar fi trebuit să o declanşeze e lipsită de contur, inautentică; în schimb diaristul prezintă drama persoanelor apropiate, provocată chiar de el. A patra parte a jurnalului, cea mai interesantă, cuprinde portrete ale membrilor familiei (Uxor – prima soţie, Soror – sora, Auctor – „eu”, autorul, Mater – mama ş.a.), alcătuite, în cea mai mare parte, din material furnizat chiar de „personaje”: epistole, mai ales ale soţiei şi ale surorii, multe sfâşietoare, patetice, comentate de un eu auctorial lucid, raţional şi impersonal. Ediţia definitivă se salvează prin <span class="CharOverride-1">Căderea spre zenit</span>, romanul premiat în Franţa în 1989, o deplină reuşită literară, un roman cu o scriitură experimentală, care îmbină stiluri şi tradiţii diferite, alunecând pe nesimţite din realismul romanului istoric şi de aventuri în miraculosul basmului popular sau cult sau în fantasticul de nuanţă filosofică şi poetică. Firescul naraţiunii, dozarea suspansului, ironia şi umorul, intensitatea poetică a unor pasaje, simbolismul aluziv fac din <span class="CharOverride-1">Căderea spre zenit</span> un palpitant roman iniţiatic, alegoric şi filosofic. Ideea nu este originală (mitul omului nemuritor), dar atinge o problematică specială, aceea a condiţiei excepţionale a scriitorului şi a exilatului. Textul urmează până la un punct trama basmului <span class="CharOverride-1">Tinereţe fără bătrâneţe şi viaţă fără de moarte</span>, transplantând acţiunea şi personajele în Franţa secolului al XVII-lea. Incipitul este tipic realist, un amestec de roman istoric şi de aventuri, alunecând treptat spre fantastic.<span class="CharOverride-2"> </span>Protagonistul,<span class="CharOverride-2"> </span>Cristophe, se naşte şi evoluează într-un cadru<span class="CharOverride-2"> </span>realist, cu mici intruziuni fantastice, dar cursul acţiunii se schimbă în momentul în care începe călătoria pe „lumea cealaltă”, coborând, printr-un imens Puţ, într-o lume miraculoasă. Interesant este că, deşi o lume de basm, cu fiinţe, întâmplări miraculoase, „o lume de magie şi de violenţă”, totuşi aceasta are contururi imprecise, asemenea unei lumi plăsmuite de o imaginaţie bolnavă, deosebindu-se astfel de consistenta şi limpedea realitate a miraculosului din basmul popular. Eroul, deşi are atributele clasice, îşi păstrează gândirea omenească, raţională, de aici şi umorul, ironia dialogurilor, amintind uneori de lumea poveştilor lui Ion Creangă. Textul întreţine magistral ambiguitatea: după cum personajul nu ştie cine sau ce este, nici cititorii nu ştiu mai multe, care este adevărata lui identitate, adevărata lui poveste. Stilul narativ este la fel de fluctuant: se recunoaşte ceva din aerul poetic-contemplativ al prozei fantastice eminesciene (tema lumii ca vis, a „avatariilor”), tipicele alunecări în spaţiu şi timp din nuvelele lui Mircea Eliade, cu un plus de melancolie şi poezie, care învăluie lumea ficţională în care se oglindeşte lumea interioară a autorului. Asemenea personajelor din romanele lui Valeriu Anania, <span class="CharOverride-1">Străinii din Kipukua</span> şi <span class="CharOverride-1">Amintirile peregrinului apter</span>, care tratează aceeaşi temă a nemuritorilor (înviaţilor), Cristophe este un desţărat, un exilat, un veşnic călător: nemuritorul nu aparţine nici vieţii, nici morţii, ci unui straniu limb în care lumile, adevărurile, identităţile se amestecă, într-un nou adevăr sau poate într-o veche mascaradă. Lipsa unei chei de lectură, ambiguitatea semnificaţiei, siguranţa şi farmecul scriiturii conferă acestui basm cult o calitate excepţională, fiind probabil scrierea cea mai reuşită şi mai nedatată a lui <span class="CharOverride-2">C.</span> </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Vântul cutreieră apele</span>, pref. Al. A. Philippide, Bucureşti, 1960; <span class="CharOverride-1">Desprinderea de ţărm</span>, Bucureşti, 1964; <span class="CharOverride-1">Clepsidra</span>, Bucureşti, 1966; <span class="CharOverride-1">Tinerii noştri bunici</span>, Bucureşti, 1967; <span class="CharOverride-1">Bunavestire</span>, Bucureşti, 1968; <span class="CharOverride-1">Câinele înlăcrimat</span>, Bucureşti, 1970; <span class="CharOverride-1">Coline cu demoni</span>, Bucureşti, 1970; <span class="CharOverride-1">Fiara</span>, Bucureşti, 1970; <span class="CharOverride-1">Despre poeţi</span>, Bucureşti, 1971; <span class="CharOverride-1">Celălalt</span>,<span class="CharOverride-1"> </span>Bucureşti, 1972; <span class="CharOverride-1">A doua carte despre poeţi</span>, Bucureşti, 1973; <span class="CharOverride-1">Despre prozatori şi critici</span>, Cluj, 1973; <span class="CharOverride-1">Vacanţa, o plecare</span>, Bucureşti, 1973; <span class="CharOverride-1">Desprinderea de ţărm</span>, Paris, 1981; <span class="CharOverride-1">L’Ailleurs</span>, Paris, 1983;<span class="CharOverride-1"> Rivage antérieur</span>, Paris, 1986;<span class="CharOverride-1"> La Chute vers le zénith</span>, Paris, 1989; ed. (<span class="CharOverride-1">Căderea spre zenit</span>), tr. Liliana şi Valentin Atanasiu, pref. Magdalena Popescu, Bucureşti, 1996; <span class="CharOverride-1">La Complicité fertile</span>, Paris, 1992; ed. (<span class="CharOverride-1">Complicitatea fertilă</span>), tr. Liliana şi Valentin Atanasiu, Cluj-Napoca, 1994; <span class="CharOverride-1">Le Lettré barbare</span>,<span class="CharOverride-1"> </span>Paris, 1994; <span class="CharOverride-1">Desprinderea de ţărm</span>, pref. Al. Călinescu, postfaţă I. Negoiţescu, Bucureşti, 1995; <span class="CharOverride-1">Le Marchand de sabres – Neguţătorul de săbii</span>, ed. bilingvă, tr. autorului, Oradea, 1997; <span class="CharOverride-1">De aproape şi de departe</span>, Bucureşti, 1998; <span class="CharOverride-1">Înainte de plecare</span>, Bucureşti, 1998; <span class="CharOverride-1">Lecturi împreună</span>, vol. I, Bucureşti, 1998, vol. II: <span class="CharOverride-1">Departe, în trecutul apropiat</span>, pref. Gheorghe Grigurcu, Bucureşti, 2000; <span class="CharOverride-1">Plecarea prin luptă</span>, pref. Alexandru Condeescu, Bucureşti, 1998; <span class="CharOverride-1">La rădăcinile depărtării – Aux Racines du lointain,</span> ed. bilingvă, pref. Al. Călinescu, Bucureşti, 1999; <span class="CharOverride-1">Plata luntraşului. Poeme (1956–1998)</span>, pref. Gheorghe Grigurcu, Bucureşti, 1999; <span class="CharOverride-1">Tinerii noştri bunici. Exorcism în şoaptă</span>, pref. Mihai Zamfir, Botoşani, 1999; <span class="CharOverride-1">Dublul ochean</span>, pref. Alexandru Condeescu, Bucureşti, 2000; <span class="CharOverride-1">În altă parte</span>, I–III, pref. Constanţa Buzea, Bucureşti, 2000–2003; <span class="CharOverride-1">Intransigenţă în harem</span>, Iaşi, 2002; <span class="CharOverride-1">Limba imperiului – La Langue de l’empire, </span>ed. bilingvă, Bucureşti, 2003; <span class="CharOverride-1">Mulţimea singurătate</span>, pref. Al. Călinescu, Bucureşti, 2003; <span class="CharOverride-1">Eseuri critice</span>, Bucureşti, 2004; <span class="CharOverride-1">Familia scrisă</span>, București, 2004; <span class="CharOverride-1">Scurtă istorie a poeziei</span> <span class="CharOverride-1">române</span>, Bucureşti, 2005; <span class="CharOverride-1">Amnios (antologie de poezie. 1956–2006)</span>, pref. Eugen Negrici, Piteşti, 2006; <span class="CharOverride-1">Entuziasmul melancolic</span>, Bucureşti, 2007; <span class="CharOverride-1">Pânda sufletului – L’</span><span class="CharOverride-1">Â</span><span class="CharOverride-1">me aux aguets (antologie de poezie. 1960–2008)</span>, ed. bilingvă, tr. Miron Kiropol şi Şerban Foarţă, pref. Eugen Negrici, Piteşti, 2008; <span class="CharOverride-1">Sub semnul eseului</span>, Cluj-Napoca, 2009; <span class="CharOverride-1">Ego scriptor</span> <span class="CharOverride-1">(lecturi autocritice, confidenţe, dialoguri)</span>, Cluj-Napoca, 2010; <span class="CharOverride-1">Coline cu demoni</span>, postfaţă Al. Călinescu, Piteşti, 2010;<span class="CharOverride-1"> Bric à brac, tutti frutti, patchwork</span>, Cluj-Napoca, 2011; <span class="CharOverride-1">Din câte adevăruri?</span>, Piteşti, 2011. <span class="CharOverride-2">Traduceri:</span> Cinghiz Aitmatov, <span class="CharOverride-1">Djamilia</span>, Bucureşti, 1962 (în colaborare cu Gheorghe Ciobanu); Giovanni Arpino, <span class="CharOverride-1">Anii maturităţii</span>, Bucureşti, 1963; Eugenio Montale, <span class="CharOverride-1">Poezii</span>, pref. Edgar Papu, Bucureşti, 1967, <span class="CharOverride-1">Ossi di sepia – Oase de sepie</span>, ed. bilingvă, îngr. trad., Piteşti, 2008; Mario de Micheli, <span class="CharOverride-1">Avangarda artistică a secolului XX</span>, Bucureşti, 1970; Umberto Saba, <span class="CharOverride-1">Canţonierul</span>, Bucureşti, 1970; <span class="CharOverride-1">Cântecele altora</span>. <span class="CharOverride-1">Lirică italiană</span>, Iaşi, 1972; Miodrag Pavlović, <span class="CharOverride-1">Versuri</span>, Bucureşti, 1972 (în colaborare cu S. Nămoiu); <span class="CharOverride-1">Poeţi români – Poètes roumains</span>, I–II, ed. bilingvă, îngr. trad., pref. Mihai Zamfir, Bucureşti, 1995–1996; Cezar Baltag, <span class="CharOverride-1">Chemarea numelui – L’ Appel du nom, </span>ed. bilingvă, pref. Mircea Anghelescu, Bucureşti – Paris, 1999 (în colaborare cu Alain Paruit şi Odile Serre); <span class="CharOverride-1">Răscruce. Poeţi români – Carrefour. Poètes roumains</span>, I–III, ed. bilingvă, pref. Gheorghe Grigurcu, Ipoteşti, 2005; Giuseppe Ungaretti, <span class="CharOverride-1">Vita d’un uomo – Viaţa unui om</span>, ed. bilingvă, îngr. trad., Piteşti, 2009; Salvatore Quasimodo, <span class="CharOverride-1">Giorno dopo giorno – Zi după zi</span>, ed. bilingvă, îngr. trad., Piteşti, 2010.</p>
			<p class="Heuristica___m_RPR"><span class="CharOverride-2">Repere bibliografice:</span> Martin, <span class="CharOverride-1">Poeţi</span>, I, <span class="CharOverride-1">223–231</span>; Regman, <span class="CharOverride-1">Cronicari</span>,<span class="CharOverride-1"> 167–170</span>; Balotă, <span class="CharOverride-1">Labirint</span>,<span class="CharOverride-1"> 360–372</span>; Felea, <span class="CharOverride-1">Poezie</span>, <span class="CharOverride-1">55–60</span>; Stănescu<span class="CharOverride-1">, Poeţi şi critici</span>,<span class="CharOverride-1"> 71–74</span>; Caraion, <span class="CharOverride-1">Duelul</span>,<span class="CharOverride-1"> 28–30</span>; George, <span class="CharOverride-1">Sfârşitul</span>, I, <span class="CharOverride-1">300–303</span>,<span class="CharOverride-1"> 347–349</span>; Poantă, <span class="CharOverride-1">Modalităţi</span>,<span class="CharOverride-1"> 173–179</span>; Grigurcu, <span class="CharOverride-1">Idei</span>,<span class="CharOverride-1"> 247–252</span>; Pop, <span class="CharOverride-1">Poezia</span>, <span class="CharOverride-1">143–156</span>; Raicu, <span class="CharOverride-1">Structuri</span>,<span class="CharOverride-1"> 346–351</span>; Al. Călinescu, <span class="CharOverride-1">Ilie Constantin – un destin poetic</span>, RL, 1993, 36; Negoiţescu, <span class="CharOverride-1">Scriitori contemporani</span>,<span class="CharOverride-1"> 114–117</span>; I. Negoiţescu, <span class="CharOverride-1">Ilie Constantin şi poezia elegiacă</span>, RL, 1995, 5; <span class="CharOverride-1">Dicţ. scriit. rom</span>., I, <span class="CharOverride-1">641–644</span>; Titu Popescu, <span class="CharOverride-1">Ilie Constantin, antologator şi traducător</span>, JL, 1996, 1–4; Mircea A. Diaconu, <span class="CharOverride-1">Poeţi din exil</span>, CL, 1997, 11; Pop, <span class="CharOverride-1">Pagini</span>,<span class="CharOverride-1"> 88–93</span>; <span class="CharOverride-1">Dicţ. analitic</span>, I, <span class="CharOverride-1">291–293</span>; Gheorghe Grigurcu, [<span class="CharOverride-1">Ilie Constantin</span>], RL, 1999, 35, 36, 2004, 5, 2005, 10, 46, 2007, 37, 48, 2008, 33, 2012, 15; Alex. Ştefănescu, <span class="CharOverride-1">Ilie Constantin</span>, RL, 1999, 45; Cistelecan, <span class="CharOverride-1">Top ten</span>,<span class="CharOverride-1"> 30–32</span>; Grigurcu, <span class="CharOverride-1">Poezie</span>, I, <span class="CharOverride-1">282–288</span>; Cristea-Enache, <span class="CharOverride-1">Concert</span>,<span class="CharOverride-1"> 26–30</span>; Bogdan-Alexandru Stănescu, <span class="CharOverride-1">Sous le signe du grand Vague</span>, LCF, 2003, 43; Barbu Cioculescu, <span class="CharOverride-1">Criticul poet</span>, RL, 2004, 46; Boldea, <span class="CharOverride-1">Vârstele</span>, <span class="CharOverride-1">156–158</span>; Cristea-Enache, <span class="CharOverride-1">Bucureşti</span>, <span class="CharOverride-1">148–160</span>; Grete Tartler, <span class="CharOverride-1">Istoria poeziei ca jurnal</span>, RL, 2006, 29; Popa, <span class="CharOverride-1">Ist. lit</span>., II, <span class="CharOverride-1">378–380</span>; Sorin Lavric, <span class="CharOverride-1">Dicteu din înalt</span>, RL, 2010, 15; Manolescu, <span class="CharOverride-1">Enciclopedia</span>,<span class="CharOverride-1"> 188–191</span>; Ioan Holban,<span class="CharOverride-1"> Fiul amurgului şi disperarea limitei</span>, CL, 2011, 3; Adrian Dinu Rachieru, <span class="CharOverride-1">Ilie Constantin, un „poeta artifex”</span>, CL, 2012, 3; <span class="CharOverride-1">Literatura română contemporană. Augustin Buzura și Ilie Constantin</span>, coordonator Andrei Bodiu, Cluj-Napoca, 2012. &#9;<span class="Semnatura">S.Cr., R.D.</span></p>
			<p class="Heuristica-PRIMUL"><span class="titlu-12">CONSTANTIN, Theodor</span> (21.XI.1910, Brăila – 29.VIII.1975, Bucureşti), prozator. Este fiul Mariei-Anastasia (n. Spyros Romano) şi al lui Gheorghe Constantin, funcţionar. A absolvit liceul la Galaţi (1931), apoi Facultatea de Teologie la Universitatea din Bucureşti (1937) și Facultatea de Filosofie la Cernăuţi (1939), lucrând în calitate de corector la Editura Cugetarea (1933–1946). A activat ca director în Ministerul Culturii (1952–1955), director al Editurii Ştiinţifice (1955–1958), redactor-şef al Editurii Tineretului (1958–1960). A debutat în 1930 la revista „Luceafărul literar şi artistic” din Brăila, iar editorial în 1934, la Cernăuţi, cu volumul de versuri <span class="CharOverride-1">Stanţe pentru nemurirea altora</span>. A mai colaborat la „Relief dunărean”, „Junimea literară”, „Frize”, „Pagini literare”, „Universul literar”, „Revista Fundaţiilor Regale” ş.a.</p>
			<p class="Heuristica-BASE">În <span class="CharOverride-1">Stanţe pentru nemurirea altora</span> <span class="CharOverride-2">C.</span> încearcă pe rând mai multe maniere, de la G. Bacovia („În mine plânge toamna funerară/ și vechea sinucidere de iluzii”) până la Ion Minulescu („Ți-am dăruit, în salbă, perlele iubirii/ ca să le anini, în gest cucernic de vestală”), cu baza în Tudor Arghezi („soarele are o privire roșie halucinată/ ca o eșarfă țipătoare de prostituată”; „de-ai rătăci/ o clipă în lumea asta care nu-i a ta/ pe piept urechea să ți-o pleci, aș vrea/ să auzi cum viermi prin măruntaie ar clipoci/ săpându-și drum/ și să rostesc cu bucurie ce neînțeleasă îți va fi: Mă descompun! Mă descompun!” – <span class="CharOverride-1">Descompunere</span>). Cu excepțiea plachetei pentru copii <span class="CharOverride-1">Sfat cu făpturile basmului</span> (1955), autorul va abandona genul liric. Volumul <span class="CharOverride-1">Vrăjitoarea </span>(1939) marchează trecerea la o proză de atmosferă fantastică (<span class="CharOverride-1">Vrăjitoarea din casa cu stafii</span>, <span class="CharOverride-1">Vila Maud</span>) sau psihologică, urmărind ca la Cezar Petrescu sau la Gib I. Mihăescu descompunerea unei personalități sub presiunea unei crize sau obsesii (<span class="CharOverride-1">Nebunia părintelui Probiu</span>, <span class="CharOverride-1">Eliberare</span>). Cea dintâi manieră, a similifantasticului grotesc de o factură descinzând din Edgar Allan Poe, îi vine mai bine autorului decât cea de-a doua. O sinteză apare în romanul <span class="CharOverride-1">Casa cu neguri</span> (1946), unde combinația de platonism trivial și literatură senzațională plină de neverosimil produce un efect kitsch. Cartea abundă în <span class="CharOverride-1">qui pro quo</span>-uri, în complicații pe tema dublului și în căutări ale contopirii erotice, cu reminiscențe din experiențialismul sexual scandalos din interbelic. Pe scurt, o sinteză între Mihail Drumeș și Mircea Eliade. <span class="CharOverride-1">Fiul lui Monte Cristo</span> (1958), roman detectivistic și cu spioni, este o compunere mult superioară pentru că limpezește – și sub presiunea contextului realist-socialist – proza lui <span class="CharOverride-2">C.</span> de mofturile abracadabrantului și ale fantasticului. Cartea are în centru tema juvenilă și palpitantă a unei vânători de comori în Brăila din timpul celui de-al Doilea Război Mondial, cu pagini de aventuri băiețești în genul Tom Sawyer și cu o intrigă din literatura cu spioni înrudită cu <span class="CharOverride-1">Moartea fratelui meu</span> de G.M. Vlădescu. <span class="CharOverride-1">Fiul lui Monte Cristo</span> deschide un ciclu de romane având în centru „trustul de spionaj internațional Nebel”, care va continua prin <span class="CharOverride-1">Urmărirea abia începe</span> (1962), <span class="CharOverride-1">Căpitanul de cursă lungă</span> (1965), <span class="CharOverride-1">Doamna în mov</span> (1966), <span class="CharOverride-1">Balthazar soseşte luni</span> (1970), <span class="CharOverride-1">Astă-seară, relache</span> (1971), <span class="CharOverride-1">Doamna cu voaletă din Balt-Orient-Expres</span> (1971), <span class="CharOverride-1">Mătrăguna contra Monseniorului</span> (I–II, 1971), <span class="CharOverride-1">Crizanteme pentru Erna</span> (1973). Ca autor de romane polițiste și de spionaj, <span class="CharOverride-2">C.</span> este unul dintre scriitorii români cei mai reprezentativi, combinând ingenios enigmele, suspansul, literatura sentimentală și crochiul tipologic. A mai scris romane militare plasate în cursul celui de-al Doilea Război Mondial, cărți pentru copii ș.a. Culegerea postumă <span class="CharOverride-1">Achamot</span> (2002) antologhează o parte din nuvelistica autorului. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Stanţe pentru nemurirea altora</span>, Cernăuţi, 1934; <span class="CharOverride-1">Vrăjitoarea</span>, Bucureşti, 1939; <span class="CharOverride-1">Casa cu neguri</span>, Bucureşti, 1946; <span class="CharOverride-1">Sfat cu făpturile basmului</span>, Bucureşti, 1955; <span class="CharOverride-1">La miezul nopţii va cădea o stea</span>, Bucureşti, 1957; <span class="CharOverride-1">Fiul lui Monte Cristo</span>, Bucureşti, 1958; <span class="CharOverride-1">Se destramă noaptea</span>, Bucureşti, 1960; <span class="CharOverride-1">Ultima rafală</span>, Bucureşti, 1962; <span class="CharOverride-1">Urmărirea abia începe</span>, Bucureşti, 1962; <span class="CharOverride-1">A doua repriză</span>, Bucureşti, 1964; <span class="CharOverride-1">Casa de pe colină</span>, Bucureşti, 1964; <span class="CharOverride-1">Căpitanul de cursă lungă</span>, Bucureşti, 1965; <span class="CharOverride-1">Doamna în mov</span>, Bucureşti, 1966; <span class="CharOverride-1">Enigma „Profesor Rebega”</span>, Bucureşti, 1966; <span class="CharOverride-1">Adevărul despre Luca Cristogel</span>, Bucureşti, 1967; <span class="CharOverride-1">Şi a fost din nou dimineaţă…</span>, Bucureşti, 1967; <span class="CharOverride-1">Cum a murit Claudiu Azimioară</span>, Bucureşti, 1968; <span class="CharOverride-1">Johnny Boambă</span>, Bucureşti, 1968; ed. (<span class="CharOverride-1">Răzbunarea lui Ionuţ</span>), Bucureşti, 1980; <span class="CharOverride-1">Cea de-a treia pistă</span>, Bucureşti, 1969; <span class="CharOverride-1">Balthazar soseşte luni</span>, Bucureşti, 1970; <span class="CharOverride-1">Astă-seară, relache</span>, Bucureşti, 1971; <span class="CharOverride-1">Doamna cu voaletă din Balt-Orient-Expres</span>, 1971; <span class="CharOverride-1">Mătrăguna contra Monseniorului</span>, I–II, Bucureşti, 1971; <span class="CharOverride-1">Muntele morţii</span>, Bucureşti, 1972; <span class="CharOverride-1">Crizanteme pentru Erna</span>, Bucureşti, 1973; <span class="CharOverride-1">Magdalena de la miezul nopţii</span>, Bucureşti, 1975; <span class="CharOverride-1">Achamot</span>, București, 2002.</p>
			<p class="Heuristica___m_RPR"><span class="CharOverride-2">Repere bibliografice: </span>Mircea Braga, <span class="CharOverride-1">Note despre romanul de aventuri</span>, TR, 1960, 3; Valeriu Cristea,<span class="CharOverride-1"> Personaje şi conflict în romanul de aventuri</span>, GL, 1962, 40; Gabriel Dimisianu, <span class="CharOverride-1">„Căpitanul de cursă lungă”</span>, GL, 1965, 47; Piru, <span class="CharOverride-1">Panorama</span>, <span class="CharOverride-1">365–367</span>; Cornel Ungureanu, <span class="CharOverride-1">Romanul poliţist</span>, ATN, 1973, 5; Val Condurache, <span class="CharOverride-1">„Crizanteme pentru Erna”</span>, CL, 1974, 4; Pericle Martinescu, <span class="CharOverride-1">Un promotor al literaturii de aventuri</span>, RL, 1979, 14; <span class="CharOverride-1">Dicţ. scriit. rom.</span>, I, <span class="CharOverride-1">644–645</span>; Ioana Bogdan, <span class="CharOverride-1">Theodor Constantin, maestrul suspansului</span>, ALA, 2008, 922; Popa, <span class="CharOverride-1">Ist. lit.</span>, I, <span class="CharOverride-1">252</span>, II, <span class="CharOverride-1">944</span>. &#9;<span class="Semnatura">M.I.</span></p>
			<p class="Heuristica-PRIMUL"><span class="titlu-12">CONSTANTINESCU, Barbu </span>(1839, Ploieşti – 30.XI.1891, Bucureşti), culegător de folclor. După cursul gimnazial la Ploieşti şi la Bucureşti şi studii teologice la Bucureşti (1852–1858), face studii universitare de filosofie şi pedagogie la Leipzig (1860–1866), luându-şi aici doctoratul în filosofie. Revenit la Bucureşti, este profesor de liceu, profesor universitar şi decan la Facultatea de Teologie (1882–1884, 1888–1891), director de studii la Azilul „Elena Doamna” (1882–1886, 1888–1889). A alcătuit, singur sau în colaborare, numeroase manuale și a întemeiat revista de pedagogie „Educatorul” (1883–1884). A colaborat şi la „Columna lui Traian”, „Ghiluşul”, „Învăţătorul”, „Lumina pentru toţi”.</p>
			<p class="Heuristica-BASE"><span class="CharOverride-2">C.</span> publică, sub titlul <span class="CharOverride-1">Probe de limba şi literatura ţiganilor din România</span> (1878), cea dintâi culegere de folclor al romilor din istoria folcloristicii româneşti, în formele originale şi în traducere românească. Culegerea, întocmită cu acurateţe, menţionând tipul de limbaj în care sunt reproduse textele, dând referinţe despre informatori şi localităţi, însoţită de un glosar şi de note explicative pentru câteva construcţii gramaticale caracteristice, cuprinde 75 de cântece lirice, în majoritate erotice, şi 15 poveşti – vădit tributare poveştilor româneşti – adunate de la romii sălaşi din Moldova, Muntenia şi Oltenia.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Probe de limba şi literatura ţiganilor din România</span>, Bucureşti, 1878.</p>
			<p class="Heuristica___m_RPR"><span class="CharOverride-2">Repere bibliografice: </span>St. Negulescu, <span class="CharOverride-1">Dr. Barbu Constantinescu</span>, „Învăţământul primar”, 1896, 11, 12; M. Eminescu, <span class="CharOverride-1">Articole şi traduceri</span>, îngr. Aurelia Rusu, introd. Aurel Martin, Bucureşti, 1971, <span class="CharOverride-1">190–191</span>; <span class="CharOverride-1">Dicţ. lit. 1900</span>, <span class="CharOverride-1">206</span>; Datcu, <span class="CharOverride-1">Dicţ. etnolog.</span>, <span class="CharOverride-1">261</span>.&#9;<span class="Semnatura">I.D.</span></p>
			<p class="Heuristica-PRIMUL"><span class="titlu-12">CONSTANTINESCU, Clitus</span><span class="titlu-12"> </span>(5.III.1905, Agighiol, j. Tulcea – 20.I.1977, Bucureşti), prozator, poet, eseist. Este fiul Ecaterinei Constantinescu şi al lui Iordan Constantinescu, învăţători. După ce urmează la Iaşi şcoala primară şi Liceul Naţional, trecându-şi bacalaureatul în 1926, se înscrie la Universitate şi obţine licenţa în filosofie (1929) şi în drept (1931); termină şi Seminarul Pedagogic Universitar (1935), fiind unul din studenţii preferaţi ai lui I. Găvănescul. Profesor de liceu în judeţele Soroca şi Bălţi, apoi la Iaşi din 1934, se stabileşte la Bucureşti, ca funcţionar la Direcţia Generală a Datoriei Publice din Ministerul de Finanţe. Între 1958 şi 1967 e revizor contabil la Trustul Agricol Piteşti. Înainte de 1940 a făcut parte din gruparea revistei „Cuget moldovenesc”, iar din 1970 va fi unul dintre animatorii cenaclurilor literare „Barbu Delavrancea”, pe care o vreme l-a şi condus, „Tudor Vianu”, „Ion Creangă”. A colaborat rar, cu cronici, recenzii şi articole politice, la „Cuget moldovenesc”, „Epoca”, „Orizont”, „Seara”. <span class="CharOverride-1">Teoria fenomenului comic</span> (1938) este prima carte publicată de <span class="CharOverride-2">C.</span> Va fi urmată de <span class="CharOverride-1">Străbătând Italia</span> (1939), de romanele <span class="CharOverride-1">Lacul blestemat</span> (1942) şi <span class="CharOverride-1">Poiana Sângerului</span> (1943), de un eseu ambiţios, în care schiţează o delimitare a domeniului artei în relaţie cu ştiinţa, filosofia şi religia, <span class="CharOverride-1">Iluzia, stăpâna omenirii</span> (1945), şi de placheta <span class="CharOverride-1">Poemele destinului</span> (1947). În manu&#173;scris a lăsat dramele <span class="CharOverride-1">Simfonia destinului</span>, depusă spre reprezentare la Teatrul Naţional din Iaşi, <span class="CharOverride-1">Vedeniile</span> şi <span class="CharOverride-1">Răzvrătiţii</span>.</p>
			<p class="Heuristica-BASE">În <span class="CharOverride-1">Teoria fenomenului comic</span>, încercare temerară de estetică generală, nu ferită de diletantism, <span class="CharOverride-2">C.</span> discută, cu o informaţie limitată mai ales la aria de limbă franceză, pornind de la Henri Bergson, fenomenul în sine şi manifestările lui artistice. Sunt urmărite „mecanismul psiho-fiziologic de producere a comicului”, interdependenţa dintre comic şi tragic, legăturile cu alte manifestări psihice şi se avansează câteva posibile definiţii care, plecând de la cele clasice, adaugă unele elemente noi prin apelul la lucrările lui Sigmund Freud, privite destul de critic, sau la alte teorii în circulaţie la sfârşitul anilor ’40 din secolul trecut. Romanul <span class="CharOverride-1">Lacul blestemat</span> tratează, în tonuri minore, tema, frecvent dezbătută între cele două războaie, dar cu atât mai pretenţioasă, a raporturilor dintre intelectualul tânăr, talentat, însufleţit de idealuri nobile, de ambiţia construcţiei, a renovării sociale, şi un mediu indiferent, interesat, infestat de politicianism şi necinste. Anton Dumbravă, autor al unei teze de doctorat care l-a impus şi i-a conferit o anume celebritate în mediile universitare şi politice ieşene, conduce gazeta „Politica”. Campania pe care o iniţiază, având ca scop asanarea moravurilor, în primul rând a celor politice, se loveşte de împotrivire, de rea-credinţă şi, cum era de aşteptat, eşuează. Viaţa lui particulară se va dovedi, de asemenea, un eşec, şi Dumbravă alunecă, previzibil, spre demenţă, spre autodistrugere. Unele părţi, puţine, ale naraţiunii sunt reuşite, ca şi portretele personajelor secundare – afaceristul Mişu Horenstein, gazetarul Dumitru Comşa, Erna Theodorini –, trasate cu siguranţă, cum se întâmplă şi cu peisajul oraşului de provincie. Impresia generală rămâne însă de neînchegare, multe episoade sunt tratate superficial, stilul se menţine la nivelul foiletonului de gazetă. Cel de-al doilea roman, <span class="CharOverride-1">Poiana Sângerului</span>, care urmăreşte cu aceleaşi mijloace experienţele erotice ale sculptorului Ştefan Cerna, nu aduce vreun progres de tehnică sau de expresivitate. Un expresionism târziu, oarecum caduc, domină versurile libere din <span class="CharOverride-1">Poemele destinului</span>. Căutările lui <span class="CharOverride-2">C.</span>, neîmplinite în roman şi rămase doar intenţii în eseu, par acum mai aproape de o izbândă; nucleul poetic, prezenţă indiscutabilă, este însă pus în umbră de o tendinţă spre verbiaj şi retorism. Dar obsesia unei „mari taine”, a iminenţei unei alte tragedii, după aceea a războiului de-abia terminat, „blestemul” ce ameninţă deopotrivă omul şi natura sunt motive poetice demne de reţinut.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Teoria fenomenului comic</span>, Bucureşti, 1938; <span class="CharOverride-1">Străbătând Italia, </span>Bucureşti, 1939; <span class="CharOverride-1">Lacul blestemat</span>, Bucureşti, 1942; <span class="CharOverride-1">Poiana Sângerului</span>, Bucureşti, 1943; <span class="CharOverride-1">Iluzia, stăpâna omenirii</span>, Bucureşti, 1945; <span class="CharOverride-1">Poemele destinului</span>, Bucureşti, 1947.</p>
			<p class="Heuristica___m_RPR"><span class="CharOverride-2">Repere bibliografice:</span> Stelian Segarcea, <span class="CharOverride-1">„Străbătând Italia”</span>, „Progresul”, 1939, 80; Olga I. Comănescu, <span class="CharOverride-1">„Lacul blestemat”</span>, CGM, 1943, 3–4; I. Radu, <span class="CharOverride-1">„Poiana Sângerului”</span>, VAA, 1943, 957; Al. Piru, <span class="CharOverride-1">„Poiana Sângerului”</span>, RFR, 1944, 4. &#9;<span class="Semnatura">R.Z.</span></p>
			<p class="Heuristica-PRIMUL"><span class="titlu-12">CONSTANTINESCU, Dan</span> (6.II.1921, Hunedoara – 13.III.1991, Freiburg, Germania), poet, traducător. Descinde dintr-o familie de intelectuali; mama sa, Zoe (n. Nicoară), şi tatăl său, Anghel Constantinescu, director al Şcolii Profesionale din Hunedoara, aveau cultul cărţii şi făcuseră o adevărată pasiune pentru muzică. După terminarea studiilor secundare la Orăştie, <span class="CharOverride-2">C.</span> se va îndrepta spre Facultatea de Filosofie din Cluj, prinzând, ca student, şi momentul dureros al refugiului Universităţii la Sibiu. Va frecventa aici Cercul Literar. Îşi va obţine licenţa cu o teză despre Lucian Blaga, apreciată <span class="CharOverride-1">magna cum laude</span>. Se va dedica apoi profesiunii de dascăl în oraşul natal. O anume reţinere, legată, probabil, şi de insuficienta clarificare a posibilului său destin literar, îl va face să rămână în expectativă timp de decenii. Mereu amânat, debutul lui se va produce în 1965, în paginile revistei „Tribuna”, la vârsta de patruzeci şi patru de ani. Că în toată această vreme a scris şi a fost preocupat de literatură o probează şi faptul că, odată intrat în arenă, se va strădui să-şi facă simţită prezenţa, publicând, fie şi cu intermitenţe, versuri originale şi traduceri în „Gazeta literară” şi, ulterior, în „România literară”, în „Secolul 20”, „Viaţa românească”, „Steaua”, „Familia”, „Ramuri”, „Ateneu”, „Astra”, „Orizont”, „Neue Literatur” ş.a. În 1982 va pleca din ţară şi se va stabili în Germania. O perioadă va fi cooptat într-un colectiv de cercetători care, la iniţiativa Universităţii din Freiburg, lucra la editarea <span class="CharOverride-1">Bibliei de la Bucureşti</span>. Spera să fie acceptat şi ca poet german, sub pseudonimul Dan Nicoară. A lăsat în manuscris un volum de versuri cu un titlu ciudat, <span class="CharOverride-1">Dempreunul-a-fi</span>, iar tălmăcirea completă a poemelor lui Lao-Tse va fi publicată abia postum, în 2004. </p>
			<p class="Heuristica-BASE">Lecturile, ca şi traducerile efectuate sistematic din opera unor importanţi poeţi europeni şi niponi, i-au dat posibilitatea lui <span class="CharOverride-2">C. </span>de a descifra resorturile poeticilor moderne şi de a se defini, în cele din urmă, ca scriitor. Lirica sa va valorifica, în acest sens, mai cu seamă atributele de esenţă ale poeziei japoneze, cu a cărei artă îşi va descoperi, de altminteri, şi surprinzătoare afinităţi. Ele vor fi puse în relief şi în câteva texte puse sub titlul <span class="CharOverride-1">Tuşuri din Orientul Depărtat</span>, pe care poetul le includea în sumarul primului său volum, <span class="CharOverride-1">Unde</span> (1969), pentru a atrage şi astfel atenţia asupra unei poezii în care pare a se regăsi în bună măsură cu propriul mod de a fi. Ele semnalează prezenţa unei <span class="CharOverride-1">realitas</span>, fără să fie, totuşi, numai o simplă adeverire a acesteia. Căci, numind una sau alta dintre seducătoarele înfăţişări ale Firii (<span class="CharOverride-1">Grădina de piatră</span> – „în stil japonez”, <span class="CharOverride-1">Trandafiri</span>,<span class="CharOverride-1"> Flori de piersic</span>,<span class="CharOverride-1"> Toamnă</span>,<span class="CharOverride-1"> Val</span>, <span class="CharOverride-1">vuiet, vânt…</span>,<span class="CharOverride-1"> Frunze</span>,<span class="CharOverride-1"> Pescăruşi </span>ori <span class="CharOverride-1">Ninsoare lină</span>), poetul se simte atras mai ales de principiul ascuns care o guvernează şi o face posibilă. Fascinat de acest „suflet” al lucrurilor, va căuta, de altminteri, să le surprindă fulguranta clipă de taină şi „har”. <span class="CharOverride-2">C.</span> a colaborat şi la realizarea unor importante antologii din poezia germană în ipostaza ei romantică, expresionistă şi modernă (1967, 1968, 1971), precum şi a unei culegeri din proza austriacă modernă (1968), oferind versiuni din opera lui Clemens Brentano, Eduard Mörike, Friedrich Nietzsche, Peter Hille, Karl Wolfskehl, Else Lasker-Schüller, Konrad Weiß, Rudolf Kassner, Felix Braun, Hermann Broch, Gottfried Benn ori Erich Arendt. De asemenea, a transpus în româneşte versurile lui Oskar Pastior. Se va impune, însă, mai cu seamă, prin tălmăcirea lui R.M. Rilke (1966, 1978) şi prin antologia în cinci volume din lirica niponă (1974; Premiul Asociaţiei Scriitorilor din Braşov), pe care o va mai aborda în 1981, într-o selecţie de tanka-haiku, şi împreună cu Ion Acsan, apoi, în 1995, în colaborare cu Ion Acsan şi Ioanichie Olteanu. Critica n-a rămas insensibilă la acest efort, văzând în <span class="CharOverride-2">C.</span> pe unul dintre cei mai importanţi traducători. Edgar Papu era, de altfel, convins că poetul aducea „o excepţională contribuţie românească” la cunoaşterea creaţiei rilkeene, tocmai fiindcă versurile lui deveneau rezonante intenţiilor marelui poet. Iar Nicolae Balotă sesiza faptul că în paginile traducătorului „adie ceva din parfumul originalului, iar tăcerile acelei mici poezii japoneze umflă uşor perdeaua cuvintelor în limba tălmăcirii”, făcând ca peste ele „harul” să coboare „candid”.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Unde</span>, Bucureşti, 1969; <span class="CharOverride-1">Vatră</span>, Bucureşti, 1978. <span class="CharOverride-2">Traduceri:</span> R.M. Rilke, <span class="CharOverride-1">Versuri</span>, Bucureşti, 1966 (în colaborare), <span class="CharOverride-1">Elegiile duineze. Sonetele către Orfeu</span>, pref. Edgar Papu, Bucureşti, 1978; <span class="CharOverride-1">Poezia germană modernă (De la Stefan George la Enzensberger)</span>, I–II, îngr. şi pref. Petre Stoica, Bucureşti, 1967 (în colaborare); <span class="CharOverride-1">Proza austriacă modernă</span>, I–II, îngr. şi pref. Dieter Schlesak, Bucureşti, 1968 (în colaborare); Oskar Pastior, <span class="CharOverride-1">Versuri</span>, Bucureşti, 1968; <span class="CharOverride-1">Antologia poeziei romantice germane</span>, îngr. şi pref. Hertha Perez, Bucureşti, 1968 (în colaborare); <span class="CharOverride-1">Din lirica japoneză</span>, îngr. Ion Acsan, pref. Vasile Nicolescu, Bucureşti, 1970 (în colaborare cu Ion Acsan); <span class="CharOverride-1">Poeţi ai expresionismului</span>, îngr. şi pref. Petre Stoica, Bucureşti, 1971 (în colaborare); <span class="CharOverride-1">Haiku. Lirică niponă (secolele XVI–XX)</span>, I–V, pref. trad., Bucureşti, 1974; <span class="CharOverride-1">Tanka-haiku. Antologie de poezie clasică japoneză</span>, pref. Ion Acsan, Bucureşti, 1981 (în colaborare cu Ion Acsan); <span class="CharOverride-1">Ţara cireşilor în floare. Poezia Japoniei</span>, pref. Vasile Nicolescu, Bucureşti, 1995 (în colaborare cu Ion Acsan şi Ioanichie Olteanu); Lao-Tse, <span class="CharOverride-1">Tao-Te-King (Cartea despre Cale şi Virtute)</span>, pref. Ion Acsan, postfaţă Iv Martinovici, Bucureşti, 2004. </p>
			<p class="Heuristica___m_RPR"><span class="CharOverride-2">Repere bibliografice:</span> Edgar Papu, <span class="CharOverride-1">Perfecţiune dinainte atinsă</span>, SXX, 1968, 9; Al. Covaci, <span class="CharOverride-1">„Unde”</span>, F, 1969, 2; D. Gherghinescu-Vania, <span class="CharOverride-1">„Unde”</span>, AST, 1970, 6; Nicolae Balotă, <span class="CharOverride-1">Arta haikuului</span>, RL, 1974, 37; Cornel Robu, <span class="CharOverride-1">Haiku – poezia de la frontierele tăcerii</span>, ST, 1974, 11; Dan Grigorescu, <span class="CharOverride-1">„Haiku. Lirică niponă”</span>, CNT, 1975, 8; Ion Cristofor, <span class="CharOverride-1">„Vatră”</span>, ST, 1978, 9; Darie Novăceanu, <span class="CharOverride-1">„Antologie de poezie clasică japoneză”</span>, RL, 1982, 11; <span class="CharOverride-1">Dicţ. scriit. rom.</span>, I, <span class="CharOverride-1">645–646</span>; Iv Martinovici, <span class="CharOverride-1">Dan Constantinescu – Dan Nicoară</span>, „Arhipelag”, 1998, 1; Teodor Tihan, <span class="CharOverride-1">Ora cărţilor deschise. Lecturi contemporane</span>, Cluj-Napoca, 2003, <span class="CharOverride-1">188–192</span>. &#9;<span class="Semnatura">T.T.</span></p>
			<p class="Heuristica-PRIMUL"><span class="titlu-12">CONSTANTINESCU, Emilian I.</span><span class="CharOverride-2"> </span>(29.XII.1894, Râmnicu Sărat – 17.I.1977, Bucureşti), critic literar. Este al doilea dintre cei trei copii ai Demetrei (n. Ionescu) şi ai lui Iordache Constantinescu, subchirurg. Primii ani de învăţătură i-a făcut la Școala „Vasile Boerescu” din oraşul natal, unde urmează şi gimnaziul (1902–1910). Devine apoi elev al Liceului „Unirea” din Focşani (1910–1914). Anii petrecuţi în cursul școlar superior îi dau prilejul să citească mult şi debutează cu o schiţă în „Revista noastră” (1914), periodic scos de elevii liceului. În toamna anului 1914 se înscrie la Facultatea de Litere şi Filosofie şi la Facultatea de Drept de la Universitatea din Bucureşti. Nu termină însă decât cursurile Facultăţii de Litere şi Filosofie, în 1919, după ce aproape un an, în timpul războiului, este mobilizat. Student preferat al lui Mihail Dragomirescu, face parte, cu intermitenţe, între 1921 şi 1934, dintre asistenţii Catedrei de estetică. Totodată, este profesor la Liceul „Sf. Sava” (1919–1920), la Râmnicu Sărat (1921–1923), la Liceul „Spiru Haret” din Bucureşti (1923–1924), la Oradea Mare (1925–1930 şi 1943–1946), Câmpulung (1930–1931) şi la Liceul Comercial din Bucureşti (1931–1943 şi 1946–1948). Starea precară a sănătăţii l-a obligat în mai multe rânduri să-şi întrerupă activitatea profesională. O teză de doctorat, <span class="CharOverride-1">Anarhismul poetic, </span>pe care o susţine în primăvara anului 1931 sub îndrumarea lui Mihail Dragomirescu, este revăzută înainte de tipărire şi completată cu puncte de vedere îndrăzneţe, înnoitoare, care ieşeau din cadrul estetic teoretizat de mentorul său. Cartea, apărută în 1932 şi premiată de Academia Română, semnată Const. I. Emilian, va provoca în cercurile literare discuţii aprinse. Reprezentanţii orientărilor avangardiste au protestat, nemulţumiţi de observaţiile critice avansate de <span class="CharOverride-2">C.</span> şi de situarea lor în tabloul general al literaturii române. Mihail Dragomirescu, în schimb, l-a acuzat de „trădare” a principiilor sale şi de „ingratitudine”, ceea ce nu l-a oprit totuşi să-i propună, câţiva ani mai târziu, să fie succesorul său la catedră. În 1920–1921 <span class="CharOverride-2">C.</span> scoate împreună cu Octavian Moşescu, la Râmnicu Sărat, gazeta „Foaia Râmnicului”. A colaborat, mai ales cu contribuţii de istorie a literaturii, la „Analele literare”, „Convorbiri literare”, „Clipa”, „Cele trei Crişuri”, „Săgetătorul”, „Buletinul Institutului de Literatură”, „Revista generală a învăţământului”, iar după 1960 la „Viaţa românească” şi „Steaua”. În manuscris a lăsat textul memorialistic <span class="CharOverride-1">În zorii unui veac nou.</span></p>
			<p class="Heuristica-BASE">Pentru <span class="CharOverride-2">C.</span>, opera literară constituie factorul esenţial care trebuie să intre în atenţia comentatorului, „desprinsă şi indiferentă în raport cu personalitatea creatorului”. Din această perspectivă este urmărită în <span class="CharOverride-1">Anarhismul poetic </span>mişcarea modernistă. Termenul anarhism şi, la fel, înţelesurile date modernismului sunt utilizate însă într-o accepţie largă. Selecţia scriitorilor discutaţi începe cu Tudor Arghezi sau cu N. Davidescu şi Al. A. Philippide, pentru a ajunge la autorii de la revistele „unu” ori „Contimporanul”. Eliberarea de sub autoritatea dogmelor, o aşa-numită „criză a noţiunii de realitate”, disoluţia eului sau o abordare specială, plecând de la Sigmund Freud, a funcţiilor psihice (ilogicul, inconştientul, instinctualul, misticul, patologicul) constituie, în concepţia lui <span class="CharOverride-2">C.</span>, „elementele structurale” ale anarhismului poetic. Originile „poeziei anarhice” autohtone sunt aflate într-un registru divers de surse, pornind de la „evenimentele politico-sociale” (unul din ele este Primul Război Mondial), de la „literatura individualistă” (în care sunt încadraţi F.M. Dostoievski, André Gide, Marcel Proust şi Francis Jammes) sau de la unele direcţii ale filosofiei sfârşitului de secol XIX (Friedrich Nietzsche, Henri Bergson). Centrul de greutate al cercetării se situează în zona exerciţiului literar. Marile curente (romantismul, simbolismul), influenţa exercitată de Charles Baudelaire şi de F.T. Marinetti, tendinţele specifice ale principalelor direcţii lirice europene sunt discutate şi în ele se descoperă, parţial, rădăcinile orientărilor literare apărute la noi după 1920. Nu sunt neglijate nici înrâuririle venite dinspre artele plastice sau dinspre arta populară. Se adaugă pagini consistente consacrate descrierii aplicate a tehnicii „lirismului anarhic”. Se au în vedere lexicul, sintaxa, stilul, „figurile” (epitetul, metafora ş.a.), se urmăresc atent şi adecvat procedeele de versificaţie. <span class="CharOverride-2">C. </span>grupează scriitorii socotiţi ca făcând parte din orientarea discutată în două mari categorii: „extremişti” şi „moderaţi”. Numele citate în prima categorie (poeţii de la „Contimporanul”, „unu”, „Integral” ş.a.), excepţie făcând poate B. Fundoianu, îşi află cu îndreptăţire locul în rândurile „anarhiştilor” poetici. Nu acelaşi lucru se poate spune despre cei „moderaţi”, împărţiţi după sistematica dragomiresciană în exponenţi ai „liricii minore” (F. Aderca, Al. A. Philippide ş.a.) şi ai „liricii de virtuozitate” (G. Bacovia, Lucian Blaga, Tudor Arghezi). Deşi exactitatea unor analize de text sau unele soluţii de amănunt pot fi contestate, ceea ce s-a şi făcut în epocă, deşi multe argumente nu se susţin în totalitate, selecţia scriitorilor fiind numai un exemplu, în ansamblu <span class="CharOverride-1">Anarhismul poetic </span>a marcat la apariţie un eveniment şi l-a impus pe <span class="CharOverride-2">C.</span> între criticii importanţi ai anilor ’30–’40 din secolul trecut.</p>
			<p class="Heuristica___mici"><span class="CharOverride-4">SCRIERI:</span><span class="CharOverride-2"> </span><span class="CharOverride-1">Anarhismul poetic</span>,<span class="CharOverride-1"> </span>Bucureşti, 1932; <span class="CharOverride-1">Valorile literare în critica lui Titu Maiorescu</span>, Bucureşti, 1937; <span class="CharOverride-1">Un aspect al originalităţii lui Ion Creangă</span>,<span class="CharOverride-1"> </span>Bucureşti, 1938; <span class="CharOverride-1">Studii literare</span>, îngr. şi pref. Cristian Popescu, postfaţă Şerban Cioculescu, Cluj-Napoca, 1983. </p>
			<p class="Heuristica___m_RPR"><span class="CharOverride-2">Repere bibliografice:</span> G. Călinescu, <span class="CharOverride-1">„Anarhismul poetic”</span>, ALA, 1932, 599; Şerban Cioculescu, <span class="CharOverride-1">„Anarhismul poetic”</span>,<span class="CharOverride-1"> </span>ADV, 1932, 14 862; Perpessicius, <span class="CharOverride-1">Opere</span>,<span class="CharOverride-1"> </span>V, <span class="CharOverride-1">351–359</span>;<span class="CharOverride-1"> </span>Iorga, <span class="CharOverride-1">Ist. lit. cont. </span>(1934),<span class="CharOverride-1"> </span>II,<span class="CharOverride-1"> 274–275</span>; Virgil Carianopol, <span class="CharOverride-1">Critică şi adevăr</span>,<span class="CharOverride-1"> </span>„Veghea”, 1935, 92; I.E. Torouţiu, <span class="CharOverride-1">Pagini de istorie şi critică literară</span>, Bucureşti, 1936, <span class="CharOverride-1">13–22</span>;<span class="CharOverride-1"> </span>Pompiliu Constantinescu, <span class="CharOverride-1">Eseuri critice</span>, Bucureşti, 1947, <span class="CharOverride-1">161</span>; [<span class="CharOverride-1">Emilian I. Constantinescu</span>],<span class="CharOverride-1"> </span>DCL, I, <span class="CharOverride-1">127–128</span>, II, <span class="CharOverride-1">135–139</span>;<span class="CharOverride-1"> </span>Bucur, <span class="CharOverride-1">Istoriografia</span>,<span class="CharOverride-1"> 377–380</span>; Dorin Teodorescu, <span class="CharOverride-1">Poetica lui Ion Barbu</span>,<span class="CharOverride-1"> </span>Craiova, 1978, <span class="CharOverride-1">13–14</span>;<span class="CharOverride-1"> Scrisori – Densusianu</span>,<span class="CharOverride-1"> </span>I, <span class="CharOverride-1">211–214</span>; Valentin Chifor, <span class="CharOverride-1">O restituire necesară: Emilian I. Constantinescu</span>,<span class="CharOverride-1"> </span>F, 1984, 2; <span class="CharOverride-1">Dicţ. scriit. rom.</span>,<span class="CharOverride-1"> </span>I, <span class="CharOverride-1">646–648; </span>Cernat<span class="CharOverride-1">, Avangarda, 294–312</span>. &#9;<span class="Semnatura">R.Z.</span></p>
			<div class="_idGenObjectLayout-1">
				<div id="_idContainer062">
					<div id="_idContainer060" class="Basic-Text-Frame">
						<p class="Titlu-Nume-H">CONSTANTINESCU, loan </p>
						<p class="Titlu-mic-DATE">(21.IX.1938, Rogojeni, j. Galaţi – 3.I.2002, Iaşi), istoric literar, comparatist, dramaturg. </p>
					</div>
					<div id="_idContainer061" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/Constantinescu_Ioan.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Verei (n. Taşacov) şi al lui Pavel Constantinescu, funcţionar. Face școala generală la Rogojeni şi la Bârlad, unde absolvă liceul (1956), urmează apoi Facultatea de Filologie a Universităţii din Iaşi (1956–1961), susținându-și doctoratul în 1973. Intrat în sistemul universitar, va parcurge întreaga ierarhie, devenind profesor în 1993, iar în 1997 şef al Catedrei de literatură comparată şi estetică, pe care o reînființează. În 1970–1971 se specializează în teatrologie la Institut für Theaterwissenschaft din München. Debutează în 1964 la „Iaşul literar”, colaborând apoi la „Cronica”, „Convorbiri literare”, „Ateneu”, „Cahiers roumains d’études littéraires”, „România literară”, „Luceafărul”, „Timpul” (Iaşi), „Sinteze” (Bacău) ș.a., iar editorial în 1974 cu volumul <span class="CharOverride-1">Caragiale și începuturile teatrului european modern</span>. Între 1981 şi 1984 este lector de limba şi literatura română la universităţile din München şi Augsburg, apoi profesor asociat, în perioada 1985–1994, când se află în exil. În Germania se ocupă atât de literatura română, cât şi de ştiinţele politice, organizând trei congrese internaţionale, ale căror documente au fost publicate de cele două universităţi – <span class="CharOverride-1">Caragiale. Facetten seines Werkes (</span>1984),<span class="CharOverride-1"> Eminescu im europäischen Kontext (</span>1988), <span class="CharOverride-1">Mihai</span> <span class="CharOverride-1">Eminescu, 1889–1989: Nationale Werte – Internationale Geltung (</span>1992). În 1998 participă la lucrările unui Colloquium Politicum pe tema „Noua dreaptă în România”, organizat de Universitatea din Augsburg, la care, în 1999, este numit membru de onoare. În 2001 primeşte, la Tel Aviv, Premiul Prieteniei România – Israel. </p>
			<p class="Heuristica-BASE">Privite în ansamblu, scrierile lui <span class="CharOverride-2">C. </span>se orientează de la început spre domeniul literaturii comparate, îmbinând argumentarea solidă şi informaţia amplă cu o deschidere a perspectivei comparatiste spre spaţii culturale puţin cunoscute la noi (de exemplu, clasicismul japonez), deşi punctul de referinţă îl va constitui întotdeauna literatura română. O excelentă cunoaştere a teoriei literare şi a teatrologiei moderne reprezintă baza pe care autorul îşi structurează demersul comparatist, interesat în principal de paralelismele şi consonanţele existente între spaţiile şi epocile culturale şi mai puţin de influenţe. Finalitatea studiilor lui <span class="CharOverride-2">C.</span> urmăreşte, de fapt, probarea sincronismului dintre literatura română şi marile literaturi europene (în principal cea germană, dar şi franceză sau engleză). <span class="CharOverride-1">Caragiale şi începuturile teatrului european modern</span>,<span class="CharOverride-1"> </span>exegeză solidă, atrage atenţia criticii româneşti din epocă. Studiul respectă premisa potrivit căreia cercetarea comparatistă trebuie să îşi propună consolidarea importanţei unui scriitor în dezvoltarea culturii naţionale. Ceea ce încearcă să demonstreze <span class="CharOverride-2">C.</span> este faptul că valoarea lui I.L. Caragiale în contextul literaturii universale stă mai degrabă în modalitatea originală şi modernă de a gândi teatrul, nu în suprapunerea care se poate face uneori cu anumite texte din Eugen Ionescu sau Samuel Beckett. Studiul pune în valoare în primul rând imaginea lui Caragiale ca adept al „teatrului total”, criticul afirmând şi argumentând ideea că I.L. Caragiale „a fost, cu adevărat, un mare vizionar: dramaturgul a pătruns adânc sensurile lumii sale şi a «presimţit» unele dintre dezvoltările ei ulterioare”. În acest mod, dramaturgul devine un predecesor al lui Gordon Craig, Georg Fuchs şi Antonin Artaud. „Reteatralizarea” teatrului, despre care vorbeşte autorul în cazul lui Caragiale, este pusă în relație atât cu conceptul modern de dramă (în prima parte a studiului), cât şi cu vechea comedie, legăturile mergând de la comedia antică până la <span class="CharOverride-1">commedia dell’arte</span>. Analiza se îndreaptă spre tipurile de personaje care apar în comediile lui Caragiale (de la <span class="CharOverride-1">servus </span>şi <span class="CharOverride-1">miles gloriosus, </span>pe care le preia din comedia latină, până la Pulcinella, soţul păcălit sau cuplurile de clovni), dar şi spre metamorfoza limbajului, deriziunea absurdului, carnavalescul şi spre dezvoltarea intrigii, a motivului „lumea pe dos”. De asemenea, structura teatrului caragialian este văzută din perspectiva prezentului dramatic, a imixtiunii epicului, a diminuării acţiunii în favoarea concentrării asupra structurii circulare, a spaţiului închis, a „personajului lichefiat”. Studiul se impune în primul rând ca o operă de sinteză, valoroasă prin rigoarea discursului analitic şi prin capacitatea de integrare a unui scriitor român în ansamblul culturii universale. Cu următorul volum, <span class="CharOverride-1">Moştenirea modernilor </span>(1975), <span class="CharOverride-2">C.</span> duce mai departe încercarea de raliere a literaturii române la literatura universală. Modernitatea conceptului de poezie este discutată pe larg, din aceeaşi perspectivă critică, atât la M. Eminescu, cât şi la Charles Baudelaire şi Lautréamont. Fundamentul teoretic solid nu lipseşte nici de aici, autorul aducând din nou în discuţie situaţia literaturii comparate, „criza teatrului”, aplicând apoi aceste concepte la autori mai vechi sau mai noi, pe care îi reinterpretează, cu accentul pe personaj (Falstaff, Don Juan, Candide, dar şi Coana Chiriţa). Extinderea ariei comparatiste va fi şi mai vizibilă în <span class="CharOverride-1">Introducere în literatura clasică </span>(1978), în care <span class="CharOverride-2">C.</span> surprinde dificultatea unei caracterizări de sinteză a fenomenului clasic, dată în primul rând de diversitatea modalităţilor acestuia, precum şi de perspectiva istorico-literară tradiţională a opoziţiei tranşante dintre romantic şi clasic, concepţie pe care o consideră vinovată de numeroase erori de interpretare ale criticii literare în general. Preluând ideea lui Paul Valéry conform căreia orice clasicism presupune un romantism anterior, <span class="CharOverride-2">C.</span> merge mai departe, ajungând la concluzia că există şi un „romantism posterior”, relaţia între cele două curente fiind nu una de opoziţie, ci de continuitate sau chiar de „coexistență”. Pe lângă studiile de literatură română şi comparată, <span class="CharOverride-2">C.</span> a scris piese de teatru, publicate în volumele <span class="CharOverride-1">Don Juan sau Întoarcerea la dragoste</span> (1994) şi <span class="CharOverride-1">Bisidentul. Amphitryon </span>(1998). Cu pretexte şi trimiteri livreşti, aşezate rafinat sub măşti ingenioase şi erudite, personajele şi situaţiile balansează între tiparul general uman, încifrat şi cu semnificaţii multiple, şi cea mai concretă şi prozaică (cu tot dramatismul ei) actualitate. <span class="CharOverride-2">C. </span>a tradus din Novalis (<span class="CharOverride-1">Cântece religioase</span>, 1996), Ludwig Tieck (<span class="CharOverride-1">Hanswurst emigrant</span>,<span class="CharOverride-1"> </span>1997)<span class="CharOverride-1"> </span>şi Heinrich von Kleist (<span class="CharOverride-1">Despre teatrul de marionete</span>, 1997), iar în colaborare cu soţia sa, Viorica S. Constantinescu, <span class="CharOverride-1">Amnezia</span>, comedie de Henning Krauss (1998). Ultima carte, <span class="CharOverride-1">Anotimpul haijinilor</span> (2001), cuprinde studii de literatură comparată (Matsuo Bashô, Lautréamont, La Fontaine, Arthur Rimbaud, Eminescu, G. Bacovia) și cronici despre poeți contemporani. Este şi autorul eseului de politologie şi istorie comparată <span class="CharOverride-1">Despre exegeza extremei drepte româneşti</span> (1998). Lucrări de sinteză, definindu-se în primul rând prin rigoarea şi coerenţa argumentării, dar şi prin vastitatea informaţiei, cărţile scrise de <span class="CharOverride-2">C.</span> impun, cum afirma Laurenţiu Ulici, „un critic de ţinută universitară cu imaginaţie de eseist”.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Caragiale şi începuturile teatrului european modern</span>, Bucureşti, 1974; ed. 2, Iași, 2003; <span class="CharOverride-1">Moştenirea modernilor</span>, Iaşi, 1975; <span class="CharOverride-1">Introducere în literatura clasică</span>, Iaşi, 1978; <span class="CharOverride-1">Don Juan sau Întoarcerea la dragoste</span>, Iaşi, 1994; <span class="CharOverride-1">Bisidentul</span>. <span class="CharOverride-1">Amphitryon</span>, Iaşi, 1998; <span class="CharOverride-1">Despre exegeza extremei drepte româneşti</span>, Iaşi, 1998; <span class="CharOverride-1">Anotimpul haijinilor</span>, Iaşi, 2001. <span class="CharOverride-2">Antologii: </span><span class="CharOverride-1">Caragiale. Facetten seines Werkes</span>,<span class="CharOverride-1"> </span>Augsburg, 1984; <span class="CharOverride-1">Eminescu im europäischen Kontext</span>,<span class="CharOverride-1"> </span>Augsburg–München, 1988;<span class="CharOverride-2"> </span><span class="CharOverride-1">Mircea Dinescu,</span> <span class="CharOverride-1">Lyrik. Revolution und das neue Europa</span>, Augsburg, 1991 (în colaborare cu Henning Krauss); ed. 2 (<span class="CharOverride-1">Mircea Dinescu. Dichter und Bürgerrechtler. Neue Gedichte, Dokumente, Analysen</span>),<span class="CharOverride-1"> </span>Augsburg, 1992 (în colaborare cu Henning Krauss şi Klaus P. Prem); <span class="CharOverride-1">Mihai Eminescu, 1889–1989: Nationale Werte – Internationale Geltung</span>,<span class="CharOverride-1"> </span>München, 1992. <span class="CharOverride-2">Traduceri:</span> Novalis, <span class="CharOverride-1">Geistliche Lieder. </span><span class="CharOverride-1">Die Christenheit oder Europa – Cântece religioase. Creştinătatea sau Europa</span>, ed. bilingvă, îngr. și postfaţa trad., pref. Anton Rauscher, Iaşi, 1996; Ludwig Tieck, <span class="CharOverride-1">Hanswurst</span><span class="CharOverride-1"> emigrant – Hanswurst als Emigrant; </span>Heinrich von Kleist, <span class="CharOverride-1">Despre teatrul de marionete</span> – <span class="CharOverride-1">Marionettentheater</span>, ed. bilingvă, îngr. și postfața trad., pref. Henning Krauss, Helmut Koopmann, Iaşi, 1997; Henning Krauss, <span class="CharOverride-1">Amnezia</span>, Iaşi, 1998 (în colaborare cu Viorica S. Constantinescu). </p>
			<p class="Heuristica___m_RPR"><span class="CharOverride-2">Repere bibliografice:</span> Ileana Berlogea, <span class="CharOverride-1">Caragiale în contextul dramaturgiei universale</span>, CNT, 1974, 32; Mircea Ghiţulescu,<span class="CharOverride-1"> „Caragiale şi începuturile teatrului european modern”</span>, ST, 1974, 12; Al. Călinescu, <span class="CharOverride-1">Lectura modernităţii şi modernitatea lecturii</span>, CRC, 1975, 37; Ulici, <span class="CharOverride-1">Prima verba</span>, I, <span class="CharOverride-1">251–253</span>; Andrei Corbea, <span class="CharOverride-1">„Moştenirea modernilor”</span>, RITL, 1976, 2; Dima, <span class="CharOverride-1">Dezbateri</span>, <span class="CharOverride-1">201–206</span>; Papu, <span class="CharOverride-1">Clasicii</span>, <span class="CharOverride-1">13–14</span>; Ungheanu, <span class="CharOverride-1">Lecturi</span>, <span class="CharOverride-1">201–206</span>; Dimisianu, <span class="CharOverride-1">Opinii</span>, <span class="CharOverride-1">241–244</span>; Gheor&#173;ghe Lascu, <span class="CharOverride-1">„Introducere în literatura clasică”</span>, ST, 1979, 1; Dan C. Mihăilescu, <span class="CharOverride-1">Neliniştea valorilor</span>, LCF, 1979, 26; Dobrescu, <span class="CharOverride-1">Foiletoane</span>, I, <span class="CharOverride-1">191–194</span>; Condurache, <span class="CharOverride-1">Portret</span>,<span class="CharOverride-1"> 131–134</span>; Dan Mănucă,<span class="CharOverride-1"> „Mihai Eminescu, 1889–1989: Nationale Werte – Internationale Geltung”</span>, ALIL, t. XXXIII, 1992–1993; Ioan Holban, <span class="CharOverride-1">„Don Juan sau Întoarcerea la dragoste”</span>, CRC, 1994, 11; <span class="CharOverride-1">Dicţ. scriit. rom.</span>, I, <span class="CharOverride-1">648–649</span>; George Bădărău, <span class="CharOverride-1">Câteva note despre farsă</span>, CRC, 1999, 2; Adina Dinițoiu, <span class="CharOverride-1">Despre „Anotimpul haijinilor”</span>, OC, 2001, 94; Mihai Zamfir, <span class="CharOverride-1">Despărţirea de Ioan Constantinescu</span>, RL, 2002, 2; [<span class="CharOverride-1">Ioan Constantinescu</span>], „Acta Jassyensia Compara&#173;tionis”, 2008, 6 (număr special); Mircea Ghițulescu, <span class="CharOverride-1">Istoria literaturii române. Dramaturgia</span>, București, 2008, <span class="CharOverride-1">636–638</span>; Manolescu, <span class="CharOverride-1">Enciclopedia</span>, <span class="CharOverride-1">192</span>.&#9;<span class="Semnatura">C.Dt.</span></p>
			<p class="Heuristica-PRIMUL"><span class="titlu-12">CONSTANTINESCU, Leontin Jean</span> (18.II.1913, Craiova – 18.XI.1981, Saarbrücken, Germania), poet, eseist, diarist. Absolvent al Liceului „Carol I” din Craiova (1930), licenţiat al Facultăţii de Drept din Bucureşti (1934), <span class="CharOverride-2">C.</span> îşi trece doctoratul la Paris în 1940, cu teza <span class="CharOverride-1">La Résolution des contrats synallagmatiques en droit allemand</span>, încununată cu Premiul Dupin Ainé. După o scurtă perioadă didactică la Facultatea de Drept din Bucureşti, este numit consilier juridic și de presă pe lângă Legaţia Română din Lisabona (septembrie 1941 – mai 1945). Revine la Paris în 1946, unde împreună cu Brutus Coste şi alţi diplomaţi români din exil elaborează, sub egida lui Grigore Gafencu, câteva documente pentru susţinerea cauzei româneşti la Conferinţa de Pace din capitala Franţei – o microistorie a Transilvaniei şi un amplu raport diplomatic asupra Basarabiei şi Bucovinei. În 1948, cu ajutorul financiar al generalului Nicolae Rădescu, editează „Curierul român”, prima gazetă de informaţii a exilului românesc din Franţa, pe care o multiplică prin șapirografiere. Membru în Gruparea Românească pentru Europa Unită, constituită la 1 iunie 1948 sub preşedinţia lui Grigore Gafencu, <span class="CharOverride-2">C.</span> activează timp de un deceniu în cadrul Uniunii Europene a Federaliştilor. Face, de asemenea, parte dintre membrii fondatori ai Centrului Român de Cercetări de la Paris, alături de Octavian Vuia, Paul Costin Deleanu, Mircea Eliade, Emil Cioran ş.a. Între 1950 şi 1952 lucrează ca „ataşat” la Centre National des Recherches Scientifiques, iar din 1954 devine asistent universitar la Facultatea de Drept din Saarbrücken, unde în 1961 este numit profesor titular al Catedrei de drept european de pe lângă Universitatea Saar. Pentru puţină vreme (ianuarie 1952 – martie 1953) conduce, ca redactor-şef (semnând Jean Constant), alături de Sten Merly, „La Revue de culture européenne”, publicaţie trimestrială. În 1971 publică primul volum din <span class="CharOverride-1">Traité de droit comparé</span>, lucrare alcătuită din trei volume, dintre care ultimul a apărut postum, în 1983. Colaborările sporadice la presa românească a exilului – „Orizonturi”, „Revista scriitorilor români”, „Buletinul Bibliotecii Române”, „Stindardul”, „Uniunea română” ş.a. – pun în evidenţă preocupările literare (poezii şi eseuri) ale lui <span class="CharOverride-2">C.</span> După dispariţia sa prematură, au fost publicate, prin grija familiei, volumul <span class="CharOverride-1">Versuri clandestine</span> (1982), <span class="CharOverride-1">Chestiunea Transilvaniei</span> (1997), precum şi <span class="CharOverride-1">Jurnal </span>(<span class="CharOverride-1">1947–1958</span>) (1998), dar și <span class="CharOverride-1">România – între seceră și ciocan </span>(2005), incluzând publicistică, mai multe comentarii radiofonice din perioada 1948–1953. </p>
			<p class="Heuristica-BASE"><span class="CharOverride-1">Perspectiva gândirii politice eminesciene</span> („Orizonturi”, 1950) reprezintă primul studiu amplu cu tematică literară încredinţat de <span class="CharOverride-2">C.</span> tiparului în presa românească din exil. În gândirea lui Eminescu eseistul aprofundează crezul primatului naţional, critica liberalismului şi a formelor goale, ideile privind „pătura suprapusă” şi „clasele pozitive”, „misiunea noastră ca stat”. Expunerea monografică <span class="CharOverride-1">Chestiunea Transilvaniei</span> a fost scrisă în limba franceză în 1945–1946 şi revizuită, pentru publicare, în anii ’80. Gândită din unghiul de vedere al dreptului internaţional comparat şi al dreptului comunităţilor europene, lucrarea combate ideea federalismului regional şi afirmă că Transilvania – „prin istoria, etnologia şi geografia ei” – este „parte integrantă a României”. Volumul <span class="CharOverride-1">Versuri clandestine</span> pune în lumină doar o precară sensibilitate lirică. În ciuda numeroaselor stângăcii şi a unei căutate poze melancolice, se strecoară printre aridităţile versului câteva accente ale durerii nedisimulate. „Stingher, pribeag şi rătăcit/ într-o necunoscută ţară/ pustie, mohorâtă şi bizară”, preocupat de patria „de acum pierdută”, cu un destin tragic care îl doare („Mă doare suferinţa ei cernită, grea şi mută”), e încercat de dramatismul scurgerii timpului şi al pierderii urmelor „de ani, de vreme şi soroc”. Versurile în limba franceză nu au altă tonalitate, nici altă cotă valorică. Cel mai important manuscris care a rămas de la <span class="CharOverride-2">C.</span> este jurnalul său, adevărat „roman” documentar asupra exilului românesc. Început în mod sistematic în 1952 şi susţinut cu consecvenţă doar vreme de câţiva ani, jurnalul surprinde scene esenţiale sub raport caracterologic din existenţa câtorva personalităţi culturale şi politice ale exilului. Textul e scris alert, într-o notă reflexivă, alternând permanent propriul examen de conştiinţă cu rechizitoriul acid al atitudinilor şi al comportamentelor celor din jur. Accentul cade pe dezamăgirile repetate, pe dramele și căderile interioare, disperat relevate, până chiar în pragul sinuciderii, văzută ca șansă a „eliberării” și, totodată, a condamnării unui timp corupt. Jurnalul prezintă o galerie impresionantă de portrete şi o serie de mărturii inedite, de la cele despre oameni ca Nicolae Rădescu, Grigore Gafencu, Constantin Vişoianu, Brutus Coste (fără a mai aminti celebrităţile politice europene ale epocii) până la cele despre scriitori ca Mircea Eliade, N.I. Herescu, Emil Cioran, Mihail Fărcăşanu (Mihai Villara). </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Versuri clandestine</span>, [München], 1982; ed. Bucureşti, 1997; <span class="CharOverride-1">Chestiunea Transilvaniei</span>, tr. Sanda Diaconescu și Dimitrie Stamatiadi, pref. Ştefan Issărescu, Bucureşti, 1997; <span class="CharOverride-1">Jurnal</span> <span class="CharOverride-1">(1947–1958)</span>, îngr. Zoe Constantinescu, pref. Nicolae Florescu, Bucureşti, 1998; <span class="CharOverride-1">România – între seceră și ciocan</span>, îngr. și pref. Nicolae Florescu, București, 2005.</p>
			<p class="Heuristica___m_RPR"><span class="CharOverride-2">Repere bibliografice:</span><span class="CharOverride-3"> </span>Mihai Cismărescu, <span class="CharOverride-1">Leontin Jean Constantinescu</span>, „Limite” (Paris), 1982, 36–37; Ştefan Issărescu, <span class="CharOverride-1">Angajat în construcţia Europei unite</span>, JL, 1995, 5–8; Iolanda Eminescu, <span class="CharOverride-1">Păreri de rău</span>, JL, 1995, 5–8; Horia Stanca, <span class="CharOverride-1">„Versuri clandestine”</span>, JL, 1995, 5–8; Mihăilescu, <span class="CharOverride-1">Lit. rom. postceauşism</span>, I, <span class="CharOverride-1">101–107</span>; Liviu Grăsoiu, <span class="CharOverride-1">Apariții neașteptate</span>, CL, 2007, 1; Florescu, <span class="CharOverride-1">Aristarc</span>, II, <span class="CharOverride-1">7–16</span>; Manolescu, <span class="CharOverride-1">Enciclopedia</span>, <span class="CharOverride-1">192–193.&#9;</span><span class="Semnatura">N.F.</span></p>
			<p class="Heuristica-PRIMUL"><span class="titlu-12">CONSTANTINESCU, Mihaela </span>(29.IX.1960, Bucureşti), eseistă. Este fiica Adrianei Simion (n. Manea), profesoară, şi a lui Eugen Simion, critic literar. După absolvirea, în 1984, a Universităţii din Bucureşti, Facultatea de Limbi Străine, secţia engleză–spaniolă, a urmat, în anii ’90, mai multe stagii de specializare în SUA, Marea Britanie, Franţa, Austria, Belgia, Olanda şi a participat la numeroase manifestări ştiinţifice internaţionale. Lucrează în calitate de cadru didactic (profesor) la Universitatea din Bucureşti, Facultatea de Litere, secţia Relaţii Internaţionale şi Studii Europene. A obţinut titlul MA (<span class="CharOverride-1">10 week certificate</span>) la Universitatea Warwick (Marea Britanie) în studii culturale britanice, cu disertaţia <span class="CharOverride-1">Reporting Violence</span>: <span class="CharOverride-1">The</span> <span class="CharOverride-1">Media in Northern Ireland</span>. A devenit doctor în filologie la Universitatea din Bucureşti, susţinând, în 1999, teza <span class="CharOverride-1">Forme în mişcare: postmodernismul</span>. Între 2000 şi 2002 este <span class="CharOverride-1">visiting associate professor </span>la Department of Communication Studies la Virginia Polytechnic Institute and State University, SUA. A debutat în presă cu eseul <span class="CharOverride-1">Scriitura emoţională</span> la „Vatra” în 1986. Debutul editorial cu un volum propriu are loc în 1999, când își publică teza de doctorat; anterior, în 1990, îi apăruse o traducere din Willis Barnstone, <span class="CharOverride-1">Borges despre Borges. Conversaţii</span>. Colaborează cu eseuri şi studii la „Contemporanul – Ideea europeană”, „Caiete critice”, „Dilema” ş.a. A tradus în limba engleză textul unui album al pictorului Vasile Grigore (<span class="CharOverride-1">Art Album</span>, Bucureşti, 1993).</p>
			<p class="Heuristica-BASE">Lucrarea cu care debutează <span class="CharOverride-2">C.</span>, <span class="CharOverride-1">Forme în mişcare</span>: <span class="CharOverride-1">postmodernismul</span>, e o carte de factură academică, utilă însă cititorului interesat să dobândească o imagine completă, echilibrată şi fiabilă asupra postmodernismului. Investigând – sub forma eseului de teorie literară aplicată, cu o amplă deschidere către studiile culturale – un subiect atât de fluid, <span class="CharOverride-2">C.</span> dă una dintre cele mai bune sinteze de acest gen înfăptuite de cercetătorii români. Redactat în stilul universitar american, cu recurs masiv la o bibliografie amplă, cu exemple şi citate numeroase, cu afirmaţii dense, studiul evită ipotezele şi conjecturile hazardate, nicidecum însă enunţarea explicită, chiar dacă prudentă, a punctului de vedere personal. Se înfăţişează minuţios conceptul de postmodernism, cu antecedente, istoric, utilizări, consecinţe şi, în primul rând, cu sensurile multiple, contradictorii, în permanentă mişcare. Sunt prezentate dezbaterile teoretice asupra subiectului, reverberaţiile lor, sunt analizate toate nivelurile (naratologic, poetic, tematic, ontologic, filosofic, al circulaţiei şi receptării, al militantismului estetic şi atitudinal, al mentalităţilor etc.), pertinente pentru cuprinderea globală şi totodată aprofundată a chestiunii. Dezbaterile, constructele ideatice şi realităţile culturale analizate sunt comentate cu distanţarea necesară şi chiar cu o uşoară undă de ironie, cu o perfectă cunoaştere a „dosarului”. <span class="CharOverride-2">C.</span>, „postmodernă” ea însăşi, îşi ia o măsură de precauţie, expusă în capitolul introductiv: „în bună tradiţie postmodernă, am conceput studiul de faţă ca pe o sumă de mici naraţiuni ce se intersectează/completează/suprapun/contrazic în multe locuri şi în multe privinţe, dar care încearcă să spună totuşi o poveste despre postmodernism. […] Cititorul este, aşadar, invitat să-şi construiască propria-i poveste, propria-i versiune a postmodernismului, în care să se implice activ şi să rezolve problemele”. A doua carte a eseistei, <span class="CharOverride-1">Post/postmodernismul: cultura divertismentului</span> (2001), are ca obiect cultura populară americană (cultura divertismentului) şi „imperialismul” ei implicit – tendinţa de a se substitui atât celelorlalte culturi, cât și vieţii reale, extramediatice. Vehiculând o informaţie substanțială, studiul oferă o imagine mai degrabă sumbră, de utopie negativă orwelliană a viitorului culturii şi vieţii umane, sub o prezumție fatalistă, resemnată cu „americanizarea” generalizată la nivelul culturii populare manipulate comercial şi impuse mediatic: „Dacă lumea postmodernă este una a realităţilor multiple, a micilor naraţiuni, a nonliniarităţii, lumea post/postmodernă este lumea divertismentului generalizat”. Substanţiale argumente şi reflecţii în același sens apar în <span class="CharOverride-1">Forme culturale contemporane</span> şi în <span class="CharOverride-1">Cultura în epoca post-umanismelor</span> (acesta din urmă un volum colectiv coordonat de <span class="CharOverride-2">C.)</span>, ambele apărute în 2006.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Forme în mişcare: postmodernismul</span>, Bucureşti, 1999; <span class="CharOverride-1">Post/postmodernismul: cultura divertismentului</span>, Bucureşti, 2001; <span class="CharOverride-1">Forme culturale contemporane</span>,<span class="CharOverride-1"> </span>Bucureşti, 2006. <span class="CharOverride-2">Antologii:</span> <span class="CharOverride-1">Cultura în epoca post-umanismelor</span>, Bucureşti, 2006.</p>
			<p class="Heuristica___m_RPR"><span class="CharOverride-2">Repere bibliografice: </span>Daniel Cristea-Enache, [<span class="CharOverride-1">Mihaela Constantinescu</span>], ALA, 2000, 518, 519; Ilinca Anghelescu, <span class="CharOverride-1">Concluzia – în secolul următor</span>, OC, 2000, 20;<span class="CharOverride-1"> </span>Florin Mihăilescu, <span class="CharOverride-1">Idei în mişcare</span>, ST, 2000, 5–6; Andrei Grigor, <span class="CharOverride-1">Omul post-postmodern</span>, CC, 2002, 3–7; Dan Grigorescu, <span class="CharOverride-1">O radiografie a culturii contemporane</span>, „Curierul naţional“, 2002, 8–9 iunie; Marius Chivu, <span class="CharOverride-1">Fascinaţia lui post-</span>, RL, 2003, 4.&#9;<span class="Semnatura">N.Br.</span></p>
			<div class="_idGenObjectLayout-1">
				<div id="_idContainer065">
					<div id="_idContainer063" class="Basic-Text-Frame">
						<p class="Titlu-Nume-H">CONSTANTINESCU, Mircea </p>
						<p class="Titlu-mic-DATE">(18.VII.1945, Bucureşti – 27.I.2014, București), prozator, eseist. </p>
					</div>
					<div id="_idContainer064" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/CONSTANTINESSCU_MIRCEA.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Elenei (n. Dobrescu) şi al lui Gheorghe Constantinescu. Termină Liceul „N. Bălcescu” la Târgovişte (1963), absolvind apoi secţia de filologie a Institutului Pedagogic din Bucureşti (1966), iar în 1972 Facultatea de Filosofie, secţia sociologie, a Universităţii bucureştene. Lucrează ca socio&#173;log şi bibliolog. Publică primele versuri în „Amfiteatru” (1966), revistă ce îi acordă, în 1968, un premiu pentru volumul <span class="CharOverride-1">Ciudăţenii de familie</span>.</p>
			<p class="Heuristica-BASE">Debutul editorial al lui <span class="CharOverride-2">C.</span>, cu prozele scurte din <span class="CharOverride-1">Ciudăţenii de familie</span>, este marcat de încercări şi exerciţii narative şi stilistice pe tema vârstei adolescenţei. Modalităţile scriiturii alternează metaforizări lirice cu îngroşări caricaturale, în funcţie de trăirile extreme ale personajelor – idealism sau iluzii spulberate. Urmare a acestor preparative, romanul <span class="CharOverride-1">Cancerul blond</span> (1970) narează etapele evoluţiei unui adolescent de o sensibilitate aparte, trecând prin întâlniri intelectuale formative şi tribulaţii sentimentale care pot fi alăturate probabilului model joycean, <span class="CharOverride-1">Portret al artistului la tinereţe</span>, mai ales în paginile digresive. Cele douăzeci de proze scurte care alcătuiesc volumul <span class="CharOverride-1">Smog</span> (1971) au ca temă comună erosul banalizat, grotesc adeseori, degradat de „smog”, semnificând existenţa obscură a personajelor: gustul autorului pentru artificiul stilistic – o trăsătură dominantă în scrisul lui <span class="CharOverride-2">C.</span> fiind aglomerarea de determinanţi, antinomici adesea, în jurul unui nume – și pentru bizarerii şi grotesc-trivial devine evident. Încercare de cronică de moravuri, romanul <span class="CharOverride-1">Cum îndemult Bucureştii petreceau</span> (1977) imită stilul epocii pe care, pentru veridicitate, autorul o descrie apelând la ziare, reviste, scrisori, memorii ale vremii. Cărţi de gastronomie, ghiduri turistice, programe de teatru, afişe, stampe sunt transpuse aidoma în paginile care evocă Bucureştii de la cumpăna secolelor XIX–XX, cu efluvii liricizante într-un compozit lingvistic turco-grecesc turnat într-o topică siluită. Anticipat astfel, romanul <span class="CharOverride-1">Amurgul levantinilor </span>(I–II, 1978–1980) este o construcţie pe sute de pagini care ascultă de canoanele cronicii de familie şi ale frescei istorice, răstimpul evocat fiind 1877–1917. Personajele, multe dintre ele înrudite, migrând din <span class="CharOverride-1">Cum îndemult…</span> şi formând un încărcat arbore genealogic „bizantin” (familiile Steriadi şi Mincu, ai căror membri sunt urmăriţi cu mai mare insistenţă, ar putea fi socotite personaje centrale), se mişcă nestingherite, urmărite secvenţial, după cum apar şi dispar fără relaţie şi consecinţă, astfel încât legăturile lor de rudenie se legitimează doar prin simpla purtare a aceluiaşi nume. Rezultă o tipologie a mahalalei îmburghezite, agrementată cu elemente ale legendarului, aşadar o mitologie socială. Uzând de tehnicile epice tradiţionale, <span class="CharOverride-2">C.</span> introduce în roman personaje şi locuri istorice la care adaugă documente de epocă, citate din presa vremii, glose folcloristice din Bărăgan. Prozatorul asociază „amurgul levantinilor” (al unei mentalităţi fanariote, mai degrabă) cu organizarea statului român după modele europene. Relatarea autorului, ironică şi îngroşată cu picanterii sau cu evocări bufe şi parodice amintind de Mateiu I. Caragiale (cum observa Mircea Scarlat), sugerează ciclicitatea istoriei într-o viziune influenţată de realismul magic şi mitic sud-american. Virtuţile fanteziei epice (ca în scena dialogului Leontinei Vaideeni cu soţul îngropat sub camera unei locuinţe administrate de Epitropie, la care locatarul Mincu asistă cu stupoare mucalită) sunt alterate uneori de excese ale procedeului coloristic, care la <span class="CharOverride-2">C.</span> devine aproape manieră: gustul pentru minuţia detaliului invadează ceea ce s-ar dori obiectivitate în urmărirea unor destine paralele, devenind privire caleidoscopică asupra unui conglomerat de ornamente. Romanul <span class="CharOverride-1">Îşi amintea de Casablanca</span> (1984) apare ca o consecvenţă formală şi de substanţă faţă de <span class="CharOverride-1">Amurgul levantinilor</span>. Într-o „lectură comparată” a basmului <span class="CharOverride-1">Tinereţe fără bătrâneţe şi viaţă fără de moarte</span>, volumul <span class="CharOverride-1">Triumful lui Făt-Frumos</span> (1979; Premiul Comitetului Central al UTC) vine cu un eseu-anchetă asupra „nucleului iniţiatic al basmului” (Dan C. Mihăilescu), o căutare în genul lui Ion Gheorghe, sub „impuls eminescian”, a timpului fabulos al Daciei. Metoda lui <span class="CharOverride-2">C.</span> stă în dezvelirea treptată a unei învăţături mitice de sub fiecare strat al basmului, destructurat în nuclee epice. Conform obişnuinţei sale de a grupa pe o temă câte două-trei cărţi, romanul <span class="CharOverride-1">Au fost ca niciodată</span> (1987), cu sugestie de basm, dar și cu ambiţia de a-şi proiecta personajele în mit, narează vieţile pitoreşti ale unor oameni bine portretizaţi atunci când schiţa nu e inundată de culoare suprasaturată. Sunt urmărite familia preotului Ion Predoiu (un episod reuşit este cel al operaţiilor magice făcute de vrăcițe ca s-o dezlege pe nevasta stearpă, la fel e transformarea povestitorului scenei în om-copac) şi cea a lui Szász Gyula, a cărui nevastă adulteră dă naştere unui băiat care va urma în viaţă un traiect de picaro catolico-ortodox. Pitorescul abundent, ornamentaţia în cascadă, planurile minuţioase obnubilează funcţia mitică, lăsând impresia de inconsecvenţă, în ciuda virtuţilor de stilist vădite de autor. Romanul documentar <span class="CharOverride-1">Când toca la Radu-Vodă</span> (1992) se doreşte o evocare a bucureştenilor dintotdeauna în efortul lor de a-şi emancipa oraşul. Apelul copios la documente istorice urmăreşte edificarea oraşului de la presupusa Cetate a Dâmboviţei până la 1878. Protagoniştii sunt descrişi cu emfază mucalită şi vag ironică, sentimentală cel mai adesea, într-un stil în bună măsură la fel de flamboaiant; este într-un fel o închidere a ciclului „levantin” prin descrierea originii oraşului de popas. <span class="CharOverride-2">C.</span> este un voluptuos al memorialisticii truculente, dar şi un împătimit evocator al atmosferei vechilor sau mai noilor Bucureşti „levantini”. Dacă romanul <span class="CharOverride-1">Spovedanii</span> (2005) preia de la Mateiu I. Caragiale nu numai titlul, ci şi un anume spirit „soitariu” de mahala bucureşteană, scrieri nonficţionale precum <span class="CharOverride-1">După Bucureşti, potopul…</span> (2001), <span class="CharOverride-1">Oraşul de la parter</span> (2009) sau deliberat haoticul jurnal de idei şi cărţi <span class="CharOverride-1">Accesul liber la raft</span> (2008) propun un bric-à-brac de bucureştenisme, moravuri şi tablouri de epocă (de la fanarioţi la anii postcomunismului), delicatese lexicale, impresii de lectură ş.a., în care spiritul muşcător al cronicarilor munteni se îmbină cu aromele iuţi ale prozei şi eseisticii lui Eugen Barbu. Monograf afectiv al Capitalei, în special al dimensiunii sale nocturne, secrete şi deocheate, <span class="CharOverride-2">C.</span> a „peregrinat” şi prin alte spaţii, de la Europa Occidentală la Extremul Orient, consemnându-şi impresiile în acelaşi stil agreabil-debutonat, cârcotaş şi libertin.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Ciudăţenii de familie</span>, Bucureşti, 1968; <span class="CharOverride-1">Cancerul blond</span>, Bucureşti, 1970; <span class="CharOverride-1">Smog</span>, Bucureşti, 1971; <span class="CharOverride-1">Cum îndemult Bucureştii petreceau</span>, Bucureşti, 1977; <span class="CharOverride-1">Amurgul levantinilor</span>, I–II, Bucureşti, 1978–1980; <span class="CharOverride-1">Triumful lui Făt-Frumos</span>, Bucureşti, 1979; <span class="CharOverride-1">Îşi amintea de Casablanca</span>, Bucureşti, 1984; <span class="CharOverride-1">Aleargă pentru viaţa ta</span>, Bucureşti, 1985; <span class="CharOverride-1">Au fost ca niciodată</span>, Bucureşti, 1987; <span class="CharOverride-1">Când toca la Radu-Vodă</span>, Bucureşti, 1992; <span class="CharOverride-1">Români, vă ordon să staţi la coadă!</span>, I–II, Bucureşti, 1997; <span class="CharOverride-1">Impozit pe viață</span>, București, 1998; <span class="CharOverride-1">Te rog, mai trăieşte puţin</span>, Bucureşti, 1998; <span class="CharOverride-1">După Bucureşti, potopul...</span>, Bucureşti, 2001; <span class="CharOverride-1">Vedeta. Eseu în psihosociologia multimedia</span>, Bucureşti, 2001; <span class="CharOverride-1">Stand by</span>, Bucureşti, 2002; <span class="CharOverride-1">Spovedanii</span>, Bucureşti, 2005; <span class="CharOverride-1">Thailanda – fascinantul surâs al Asiei</span>, Bucureşti, 2005; <span class="CharOverride-1">Antologia tăcerii. Dicţionar</span>, Târgovişte, 2006; <span class="CharOverride-1">La-nceput a fost tăcerea</span>, Bucureşti, 2006; <span class="CharOverride-1">Tropăind prin spaţiul Schengen</span>, Bucureşti, 2006; <span class="CharOverride-1">Accesul liber la raft</span>, Bucureşti, 2008; <span class="CharOverride-1">Oraşul de la parter</span>, Bucureşti, 2009; <span class="CharOverride-1">Noaptea, când toate blondele sunt brunete</span>, Târgovişte, 2010; <span class="CharOverride-1">Cu noi în cârcă, Europa…</span>, Iaşi, 2012.</p>
			<p class="Heuristica___m_RPR"><span class="CharOverride-2">Repere bibliografice: </span>Mircea Iorgulescu, [<span class="CharOverride-1">Mircea Constantinescu</span>], RL, 1970, 15, LCF, 1974, 45; Nicolae Balotă, <span class="CharOverride-1">„Smog”</span>, RL, 1971, 23; Alex. Ştefănescu, <span class="CharOverride-1">Un poem villonesc</span>, LCF, 1977, 41; Mircea Scarlat, <span class="CharOverride-1">„Amurgul levantinilor”</span>, RL, 1978, 30; Dan C. Mihăilescu, <span class="CharOverride-1">„Triumful lui Făt-Frumos”</span>, LCF, 1979, 51; Sorin Titel, <span class="CharOverride-1">Un roman frescă</span>, RL, 1981, 32; Dan Mutaşcu, <span class="CharOverride-1">O saga levantină</span>, SPM, 1981, 576; Mircea Vasilescu, <span class="CharOverride-1">Când realitatea e mai puţin logică...</span>, RL, 1984, 37; Adriana Iliescu, <span class="CharOverride-1">Documente omeneşti</span>, RL, 1986, 51; Laurenţiu Ulici, <span class="CharOverride-1">Risipa de vorbe, </span>RL, 1988, 23; <span class="CharOverride-1">Dicţ. scriit. rom.</span>, I, <span class="CharOverride-1">649–650</span>; Cristian Măgură, <span class="CharOverride-1">Un document „mazochist”</span>, RL, 2003, 2; Mariana Criş, <span class="CharOverride-1">Un roman al lecturii</span>, LCF, 2009, 31; Popa, <span class="CharOverride-1">Ist. lit.</span>, II, <span class="CharOverride-1">811</span>. &#9;<span class="Semnatura">E.M., P.C.</span></p>
			<div class="_idGenObjectLayout-1">
				<div id="_idContainer068">
					<div id="_idContainer066" class="Basic-Text-Frame">
						<p class="Titlu-Nume-H">CONSTANTINESCU, Nicolae </p>
						<p class="Titlu-mic-DATE">(5.X.1941, Fierbinţi, <br />j. Ilfov), etnolog. </p>
					</div>
					<div id="_idContainer067" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/Constantinescu_Nicolae.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Floricăi Constantinescu şi al lui Alexandru Constantinescu, învăţători. După studii de limba şi literatura română la Universitatea din Bucureşti (1959–1964), devine lector, apoi conferenţiar (1990) şi profesor (1995) la Catedra de teoria literaturii şi folclor a facultăţii absolvite, şef al Catedrei de etnologie şi folclor (1996). Obţine în 1971 titlul de doctor în ştiinţe filologice la Universitatea din Bucureşti cu lucrarea <span class="CharOverride-1">Rima în poezia populară românească</span>. Face un stagiu de specializare la Portland, în SUA (1976–1978). Este membru al Societăţii Internaţionale de Studiere a Naraţiunilor Populare (ISFNR), al Societăţii de Antropologie Culturală din România (SACR) şi membru în colegiile de redacţie la „Revista de etnografie şi folclor”, „Memoriile Comisiei de Folclor”, „Limbă şi literatură” ș.a.</p>
			<p class="Heuristica-BASE">În <span class="CharOverride-1">Rima în poezia populară românească</span> (1973), pe baza unei analize structurale de adâncime, <span class="CharOverride-2">C.</span> stabileşte frecvenţa rimelor (pe primul loc se situează cele oxitone şi paroxitone) şi subliniază rolul lor de „semn al codului poetic”, de „marcă cu funcţii multiple”. Reţin atenţia, de asemenea, consideraţiile privind relaţiile rimei cu accentul şi prezentarea unor tipuri de rime, ca „rima minus” şi „rima zero”, a căror frecvenţă vădeşte „primatul acordat de estetica folclorică sensului”. În <span class="CharOverride-1">Lectura textului folcloric</span> (1986) autorul face mereu trimitere, prin opoziţie, la textul literar cult, pentru a demonstra că poezia folclorică are un mod propriu de existenţă, un statut diferenţiat, aparţinând unui tip de cultură „puternic semiotizată”, ale cărei note caracteristice (tradiţionalitate, oralitate, variabilitate, anonimat) fac din ea o „formă specifică” de creaţie sincretică, rezultantă a mai multor limbaje. Se argumentează că în creaţia folclorică formalizarea atinge toate nivelurile operei. Studiul reuşeşte să fie ceea ce şi-a propus: o lectură „din interior”, prin „asumarea codului legităţilor, particularităţilor faptului literar folcloric izvorâte din modul său propriu de existenţă”. Este – aşa cum a recunoscut critica de specialitate – o carte care „face posibilă discutarea şi regândirea textului folcloric ca realitate etnoculturală prin mijlocirea unei viziuni împrospătate a câştigurilor ştiinţelor contemporane, avansând unghiuri de vedere insolite, eliberate de sub rutina unor opinii, poate prea degrabă clasicizate” (Ion Şeuleanu). D. Caracostea, în propunerea de tipologizare a folclorului românesc, acordase mare atenţie raporturilor de rudenie, pe care îşi fundamentase de altfel schiţa tipologică, iar şcoala de cercetare sociologică de la Bucureşti, condusă de D. Gusti, le înscrisese între preocupările ei. Aceste două repere precedă studiul <span class="CharOverride-1">Relaţiile de rudenie în societăţile tradiţionale. Reflexe în folclorul românesc</span> (1987; Premiul „S.Fl. Marian” al Academiei RSR), în care <span class="CharOverride-2">C.</span> aduce o perspectivă nouă în tratarea problemei, aceea a antropologiei structurale. În cea de-a treia parte a studiului se urmăreşte „felul în care poezia populară (în sens generic), ca metatext, «citeşte» sau «reflectă» raporturile de familie ca <span class="CharOverride-1">referent</span>, ca realitate, ca «text»”. Accentul cade pe modelul românesc de înrudire, pe sistemul său complex, de la forme ca năşia, înfrăţirea, legătura cu „moşii” la acelea de cosangvinitate şi de căsătorie. <span class="CharOverride-2">C.</span> se referă la modul „în care relaţiile de rudenie au fost reţinute şi transfigurate artistic în principalele categorii ale liricii orale”. Relaţia dintre mamă şi copii, „cea mai veche relaţie de rudenie instituită şi conceptualizată vreodată”, este analizată în reflexele ei din cântecele de leagăn, în doinele de cătănie, în basme, în <span class="CharOverride-1">Mioriţa</span>. Aici metoda de studiu este cea funcţională, fiindcă funcţia este „relaţia de interacţiune şi determinare a părţilor componente ale unui sistem dat”. <span class="CharOverride-1">Romanian Folk-culture. An Introduction </span>(1999) păstrează, în mare, structura unei lucrări a lui <span class="CharOverride-2">C.</span> apărute la Turku (Finlanda) în 1996, fiind o introducere sintetică în cultura populară românească şi având un public-ţintă clar definit, de vreme ce a fost elaborată şi editată cu ocazia participării României la Smithsonian Folklife Festival de la Washington DC, în iunie–iulie 1999. Cartea are în vedere în primul rând informarea exactă, obiectivă a cititorului mediu american cu privire la ansamblul culturii populare româneşti, de la fixarea riguroasă a cadrului istorico-geografic al constituirii acesteia până la prezentarea concisă a principalelor ei componente: ocupaţii, aşezări şi adăposturi, structura socială a satului tradiţional, meşteşuguri şi artă populară, cultură spirituală, inclusiv un capitol despre dimensiunea sa creştină. Este unul dintre puţinele, dar atât de necesarele studii de prezentare ştiinţifică, totodată accesibilă, a totalităţii culturii populare româneşti în marile ei articulaţii. Cu deosebire preocupat de exegeza folclorului, <span class="CharOverride-2">C.</span> n-a neglijat cercetarea de teren, <span class="CharOverride-1">Sub zare de soare</span> (1973, în colaborare cu Vasile Gusciac) fiind una dintre cele mai bune cercetări folclorice contemporane, aplicată la specificul unui sat (Oltina). Ea conţine 121 de cântece lirice, balade, jurnale orale, poezia obiceiurilor tradiţionale şi jocuri de copii. Interesantă este aici prezenţa cântecelor tradiţionale de iarnă în forme mult apropiate de cele înregistrate în Dobrogea de Teodor T. Burada în secolul al XIX-lea. În ultimii ani, <span class="CharOverride-2">C.</span> se manifestă ca un activ cititor şi cenzor al cărţilor de specialitate, pe care le comentează din perspectiva amplă a relaţiei folcloristicii româneşti cu antropologia şi studiile culturale. El oferă sinteze asupra istoriei domeniului şi integrează noutăţile în tradiţia românească a disciplinei. Observaţiile sale despre metodologie şi tehnica cercetării de teren sunt abordări de actualitate ale unor teme etnologice clasice. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Rima în poezia populară românească</span>, Bucureşti, 1973; <span class="CharOverride-1">Lectura textului folcloric</span>, Bucureşti, 1986; <span class="CharOverride-1">Relaţiile de rudenie în societăţile tradiţionale. Reflexe în folclorul românesc</span>, Bucureşti, 1987; <span class="CharOverride-1">Romanian Traditional Culture. An Introduction</span>, Turku (Finlanda), 1996; <span class="CharOverride-1">Romanian Folk-culture. An Introduction</span>, Bucureşti,1999; <span class="CharOverride-1">Etnologia şi folclorul relaţiilor de rudenie</span>, Bucureşti, 2000; <span class="CharOverride-1">Citite de mine… Folclor</span>,<span class="CharOverride-1"> etnologie, antropologie. Repere ale cercetării</span> <span class="CharOverride-1">(1967–2007)</span>, I<span class="CharOverride-2">–</span>II, București, 2008–2011; <span class="CharOverride-1">Folclorul, cum poate fi înțeles. Studii și articole de etnologie românească</span><span class="CharOverride-3"> </span><span class="CharOverride-1">(1968–2008)</span>, îngr. și postfață Ioana Ruxandra Fruntelată, București, 2011.<span class="CharOverride-2"> Culegeri: </span><span class="CharOverride-1">Sub zare de soare. Folclor poetic din comuna Oltina</span>, Constanţa, 1973 (în colaborare cu Vasile Gusciac). <span class="CharOverride-2">Ediții:</span> <span class="CharOverride-1">Proverbe turcești</span>, introd. edit., București, 1972; <span class="CharOverride-1">Basme populare românești</span>, I–II, introd. edit., București, 2008 (în colaborare cu Iordan Datcu și A.Gh. Olteanu).</p>
			<p class="Heuristica___m_RPR"><span class="CharOverride-2">Repere bibliografice: </span>Bârlea, <span class="CharOverride-1">Ist. folc.</span>,<span class="CharOverride-1"> 579–580</span>; Adrian Fochi, <span class="CharOverride-1">„Rima în poezia populară românească”</span>, „Demos” (Berlin), 1974, 1; Sabina Ispas, <span class="CharOverride-1">„Rima în poezia populară românească”</span>, REF, 1975, 2; Mihai Coman, <span class="CharOverride-1">Un nou „val” în etnologia românească</span>, SLAST, 1986, 29; Ion Şeuleanu, <span class="CharOverride-1">„Lectura textului folcloric”</span>, AAF, 1987; Stanca Ciobanu, <span class="CharOverride-1">„Relaţiile de rudenie în societăţile tradiţionale”</span>, REF, 1988, 4; Antoaneta Olteanu, <span class="CharOverride-1">O mult aşteptată introducere în cultura populară românească</span>, ALA, 1999, 485; Otilia Hedeşan, [<span class="CharOverride-1">Nicolae Constantinescu</span>], O, 2001, 5, „Studii și cercetări de etnologie”, 2001; Rodica Zane, <span class="CharOverride-1">„Etnologia şi folclorul relaţiilor de rudenie”</span>, LL, 2001; Datcu, <span class="CharOverride-1">Dicţ. etnolog.</span>, <span class="CharOverride-1">262–264</span>;<span class="CharOverride-1"> Profesorul Nicolae Constantinescu la 70 de ani.</span> <span class="CharOverride-1">Biobibliografie</span>, București, 2011; <span class="CharOverride-1">Nicolae Constantinescu – un lector modern al textului folcloric. Documentar biobibliografic</span>, Râmnicu Vâlcea, 2011; Datcu, <span class="CharOverride-1">Pagini</span>, <span class="CharOverride-1">7–11</span>;<span class="CharOverride-1"> Exigențele și utilitatea lecturii etnologice. In honorem Nicolae Constantinescu</span>, îngr. Narcisa Știucă și Adrian Stoicescu, București, 2012.&#9; <span class="Semnatura">I.D</span><span class="Semnatura">.</span></p>
		</div>
		<div id="_idContainer070" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Ciubotaru</span></p>
		</div>
		<div id="_idContainer071" class="Basic-Text-Frame">
			<p class="Basic-Paragraph"><span class="CharOverride-1">Ciubotaru</span></p>
		</div>
		<div id="_idContainer072" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Ciuchi</span></p>
		</div>
		<div id="_idContainer073" class="Basic-Text-Frame">
			<p class="Basic-Paragraph"><span class="CharOverride-1">Ciuchindel</span></p>
		</div>
		<div id="_idContainer074" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Ciura</span></p>
		</div>
		<div id="_idContainer075" class="Basic-Text-Frame">
			<p class="Basic-Paragraph"><span class="CharOverride-1">Ciura</span></p>
		</div>
		<div id="_idContainer076" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Ciurea</span></p>
		</div>
		<div class="_idGenObjectLayout-1">
			<div id="_idContainer077" class="_idGenObjectStyleOverride-1">
				<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/Ciurea_Doina.png" alt="" />
			</div>
		</div>
		<div id="_idContainer078" class="Basic-Text-Frame">
			<p class="Basic-Paragraph"><span class="CharOverride-1">Ciurezu</span></p>
		</div>
		<div class="_idGenObjectLayout-1">
			<div id="_idContainer079" class="Basic-Text-Frame">
			</div>
		</div>
		<div id="_idContainer080" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Ciurunga</span></p>
		</div>
		<div id="_idContainer081" class="Basic-Text-Frame">
			<p class="Basic-Paragraph"><span class="CharOverride-1">Ciurunga</span></p>
		</div>
		<div id="_idContainer082" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cizek</span></p>
		</div>
		<div id="_idContainer083" class="Basic-Text-Frame">
			<p class="Basic-Paragraph"><span class="CharOverride-1">Cizek</span></p>
		</div>
		<div id="_idContainer084" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cizek</span></p>
		</div>
		<div id="_idContainer085" class="Basic-Text-Frame">
			<p class="Basic-Paragraph"><span class="CharOverride-1">Claponul</span></p>
		</div>
		<div id="_idContainer086" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Clarnet</span></p>
		</div>
		<div id="_idContainer087" class="Basic-Text-Frame">
			<p class="Basic-Paragraph"><span class="CharOverride-1">Clasicism</span></p>
		</div>
		<div id="_idContainer088" class="_idGenObjectStyleOverride-1">
			<p class="Legenda_BUN">Mănăstirea Frumoasa din Iași</p>
		</div>
		<div class="_idGenObjectLayout-1">
			<div id="_idContainer089" class="_idGenObjectStyleOverride-1">
				<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/clasicism_1.jpg" alt="" />
			</div>
		</div>
		<div id="_idContainer090" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Clasicism</span></p>
		</div>
		<div id="_idContainer091" class="Basic-Text-Frame">
			<p class="Basic-Paragraph"><span class="CharOverride-1">Clasicism</span></p>
		</div>
		<div class="_idGenObjectLayout-1">
			<div id="_idContainer092" class="_idGenObjectStyleOverride-1">
				<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/Theodor_AmaSn,_Scena_muzicala.jpg" alt="" />
			</div>
		</div>
		<div id="_idContainer093" class="_idGenObjectStyleOverride-1">
			<p class="Legenda_BUN">Theodor Aman, <span class="CharOverride-5">Scenă muzicală</span></p>
		</div>
		<div id="_idContainer094" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Clasicism</span></p>
		</div>
		<div id="_idContainer095" class="Basic-Text-Frame">
			<p class="Basic-Paragraph"><span class="CharOverride-1">Claudian</span></p>
		</div>
		<div id="_idContainer096" class="_idGenObjectStyleOverride-1">
			<p class="Legenda_BUN">Alexandru Claudian cu soția sa</p>
		</div>
		<div class="_idGenObjectLayout-1">
			<div id="_idContainer097" class="_idGenObjectStyleOverride-1">
				<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/Claudian_Alexandru_-_legenda.jpg" alt="" />
			</div>
		</div>
		<div id="_idContainer098" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Claviaturi</span></p>
		</div>
		<div id="_idContainer099" class="Basic-Text-Frame">
			<p class="Basic-Paragraph"><span class="CharOverride-1">Claymoor</span></p>
		</div>
		<div class="_idGenObjectLayout-1">
			<div id="_idContainer100" class="_idGenObjectStyleOverride-1">
				<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/claymoSor.png" alt="" />
			</div>
		</div>
		<div id="_idContainer101" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Clipa</span></p>
		</div>
		<div id="_idContainer102" class="Basic-Text-Frame">
			<p class="Basic-Paragraph"><span class="CharOverride-1">Clipa</span></p>
		</div>
		<div id="_idContainer103" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Clopoţel</span></p>
		</div>
		<div id="_idContainer104" class="Basic-Text-Frame">
			<p class="Basic-Paragraph"><span class="CharOverride-1">Clujul</span></p>
		</div>
		<div id="_idContainer105" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Coande</span></p>
		</div>
		<div id="_idContainer106" class="Basic-Text-Frame">
			<p class="Basic-Paragraph"><span class="CharOverride-1">Coban</span></p>
		</div>
		<div id="_idContainer107" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cocea</span></p>
		</div>
		<div id="_idContainer108" class="Basic-Text-Frame">
			<p class="Basic-Paragraph"><span class="CharOverride-1">Cocea</span></p>
		</div>
		<div class="_idGenObjectLayout-1">
			<div id="_idContainer109" class="_idGenObjectStyleOverride-1">
				<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/02_rebreanu,_vinea,_vissarion,_cocea,_pribeagu..png" alt="" />
			</div>
		</div>
		<div id="_idContainer110" class="_idGenObjectStyleOverride-1">
			<p class="Legenda_BUN">În redacţia ziarelor „Facla” şi „Rampa”. Printre alţii: Liviu Rebreanu, Ion Vinea, Ion Pribeagu și N.D. Cocea</p>
		</div>
		<div id="_idContainer111" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cocea</span></p>
		</div>
		<div id="_idContainer112" class="Basic-Text-Frame">
			<p class="Basic-Paragraph"><span class="CharOverride-1">Cocea</span></p>
		</div>
		<div id="_idContainer113" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cochinescu</span></p>
		</div>
		<div id="_idContainer114" class="Basic-Text-Frame">
			<p class="Basic-Paragraph"><span class="CharOverride-1">Cocora</span></p>
		</div>
		<div id="_idContainer115" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Codicele</span></p>
		</div>
		<div id="_idContainer116" class="Basic-Text-Frame">
			<p class="Basic-Paragraph"><span class="CharOverride-1">Codreanu</span></p>
		</div>
		<div class="_idGenObjectLayout-1">
			<div id="_idContainer117" class="_idGenObjectStyleOverride-1">
				<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/Codreanu_MihSai.jpg" alt="" />
			</div>
		</div>
		<div id="_idContainer118" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Codreanu</span></p>
		</div>
		<div id="_idContainer119" class="Basic-Text-Frame">
			<p class="Basic-Paragraph"><span class="CharOverride-1">Codreanu</span></p>
		</div>
		<div id="_idContainer120" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Codreanu</span></p>
		</div>
		<div id="_idContainer121" class="Basic-Text-Frame">
			<p class="Basic-Paragraph"><span class="CharOverride-1">Codrescu</span></p>
		</div>
		<div id="_idContainer122" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Codrescu</span></p>
		</div>
		<div id="_idContainer123" class="Basic-Text-Frame">
			<p class="Basic-Paragraph"><span class="CharOverride-1">Codrescu</span></p>
		</div>
		<div id="_idContainer124" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Codrescu</span></p>
		</div>
		<div id="_idContainer125" class="Basic-Text-Frame">
			<p class="Basic-Paragraph"><span class="CharOverride-1">Codrin</span></p>
		</div>
		<div id="_idContainer126" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Codru</span></p>
		</div>
		<div id="_idContainer127" class="Basic-Text-Frame">
			<p class="Basic-Paragraph"><span class="CharOverride-1">Codru-Drăguşanu</span></p>
		</div>
		<div id="_idContainer128" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Codrul Cosminului</span></p>
		</div>
		<div id="_idContainer129" class="Basic-Text-Frame">
			<p class="Basic-Paragraph"><span class="CharOverride-1">Codruţ</span></p>
		</div>
		<div id="_idContainer130" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Coja</span></p>
		</div>
		<div id="_idContainer131" class="Basic-Text-Frame">
			<p class="Basic-Paragraph"><span class="CharOverride-1">Cojocaru</span></p>
		</div>
		<div id="_idContainer132" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cojocaru</span></p>
		</div>
		<div id="_idContainer133" class="Basic-Text-Frame">
			<p class="Basic-Paragraph"><span class="CharOverride-1">Cojocaru</span></p>
		</div>
		<div id="_idContainer134" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cojocaru</span></p>
		</div>
		<div id="_idContainer135" class="Basic-Text-Frame">
			<p class="Basic-Paragraph"><span class="CharOverride-1">Colac</span></p>
		</div>
		<div id="_idContainer136" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Colesnic</span></p>
		</div>
		<div id="_idContainer137" class="Basic-Text-Frame">
			<p class="Basic-Paragraph"><span class="CharOverride-1">Colin</span></p>
		</div>
		<div id="_idContainer138" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Colin</span></p>
		</div>
		<div id="_idContainer139" class="Basic-Text-Frame">
			<p class="Basic-Paragraph"><span class="CharOverride-1">Colindă</span></p>
		</div>
		<div id="_idContainer140" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Colindă</span></p>
		</div>
		<div id="_idContainer141" class="Basic-Text-Frame">
			<p class="Basic-Paragraph"><span class="CharOverride-1">Colorian</span></p>
		</div>
		<div id="_idContainer142" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Coloşenco</span></p>
		</div>
		<div id="_idContainer143" class="Basic-Text-Frame">
			<p class="Basic-Paragraph"><span class="CharOverride-1">Columna</span></p>
		</div>
		<div id="_idContainer144" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Coman</span></p>
		</div>
		<div id="_idContainer145" class="Basic-Text-Frame">
			<p class="Basic-Paragraph"><span class="CharOverride-1">Coman</span></p>
		</div>
		<div id="_idContainer146" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Coman</span></p>
		</div>
		<div id="_idContainer147" class="Basic-Text-Frame">
			<p class="Basic-Paragraph"><span class="CharOverride-1">Comarnescu</span></p>
		</div>
		<div id="_idContainer148" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Comarnescu</span></p>
		</div>
		<div id="_idContainer149" class="Basic-Text-Frame">
			<p class="Basic-Paragraph"><span class="CharOverride-1">Comarnescu</span></p>
		</div>
		<div class="_idGenObjectLayout-1">
			<div id="_idContainer150" class="_idGenObjectStyleOverride-1">
				<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/02pco.png" alt="" />
			</div>
		</div>
		<div id="_idContainer151" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Comarnescu</span></p>
		</div>
		<div id="_idContainer152" class="Basic-Text-Frame">
			<p class="Basic-Paragraph"><span class="CharOverride-1">Comăneanu</span></p>
		</div>
		<div id="_idContainer153" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Comănescu</span></p>
		</div>
		<div id="_idContainer154" class="Basic-Text-Frame">
			<p class="Basic-Paragraph"><span class="CharOverride-1">Comedia</span></p>
		</div>
		<div id="_idContainer155" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Comnea</span></p>
		</div>
		<div id="_idContainer156" class="Basic-Text-Frame">
			<p class="Basic-Paragraph"><span class="CharOverride-1">Comoara</span></p>
		</div>
		<div id="_idContainer157" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Comoedia</span></p>
		</div>
		<div id="_idContainer158" class="Basic-Text-Frame">
			<p class="Basic-Paragraph"><span class="CharOverride-1">Comoroşan</span></p>
		</div>
		<div id="_idContainer159" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Comparatism</span></p>
		</div>
		<div id="_idContainer160" class="Basic-Text-Frame">
			<p class="Basic-Paragraph"><span class="CharOverride-1">Comparatism</span></p>
		</div>
		<div id="_idContainer161" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Comparatism</span></p>
		</div>
		<div class="_idGenObjectLayout-1">
			<div id="_idContainer162" class="_idGenObjectStyleOverride-1">
				<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/Vianu_II_119102.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer163" class="_idGenObjectStyleOverride-1">
				<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/Lovinescu_II_15792.png" alt="" />
			</div>
		</div>
		<div class="_idGenObjectLayout-1">
			<div id="_idContainer164" class="_idGenObjectStyleOverride-1">
				<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/Pompiliu_Eliade_II_52057.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer165" class="_idGenObjectStyleOverride-1">
				<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/Papu_I_639455.jpg" alt="" />
			</div>
		</div>
		<div id="_idContainer166" class="Basic-Text-Frame">
			<p class="Basic-Paragraph"><span class="CharOverride-1">Comparatism</span></p>
		</div>
		<div class="_idGenObjectLayout-1">
			<div id="_idContainer167" class="_idGenObjectStyleOverride-1">
				<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/Calinescu_I_197930.png" alt="" />
			</div>
		</div>
		<div class="_idGenObjectLayout-1">
			<div id="_idContainer168" class="_idGenObjectStyleOverride-1">
				<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/Marino,_Adrian_II_728093.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer169" class="_idGenObjectStyleOverride-1">
				<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/Munteanu_I_159482.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer170" class="_idGenObjectStyleOverride-1">
				<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/Liviu_Rusu_II_117882.jpg" alt="" />
			</div>
		</div>
		<div id="_idContainer171" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Comparatism</span></p>
		</div>
		<div id="_idContainer172" class="Basic-Text-Frame">
			<p class="Basic-Paragraph"><span class="CharOverride-1">Comparatism</span></p>
		</div>
		<div class="_idGenObjectLayout-1">
			<div id="_idContainer173" class="_idGenObjectStyleOverride-1">
				<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/Dan_Grigorescu_I_747607.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer174" class="_idGenObjectStyleOverride-1">
				<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/Protopopescu_I_147072.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer175" class="_idGenObjectStyleOverride-1">
				<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/Sorin_Alexandrescu_I_794015.png" alt="" />
			</div>
		</div>
		<div class="_idGenObjectLayout-1">
			<div id="_idContainer176" class="_idGenObjectStyleOverride-1">
				<img class="_idGenObjectAttribute-1" src="05_DGLR_C_434-553_ciubotaru_constantinescu_n-web-resources/image/nem0S0.png" alt="" />
			</div>
		</div>
		<div id="_idContainer177" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Comparatism</span></p>
		</div>
		<div id="_idContainer178" class="Basic-Text-Frame">
			<p class="Basic-Paragraph"><span class="CharOverride-1">Comparatism</span></p>
		</div>
		<div id="_idContainer179" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Comşa</span></p>
		</div>
		<div id="_idContainer180" class="Basic-Text-Frame">
			<p class="Basic-Paragraph"><span class="CharOverride-1">Conachi</span></p>
		</div>
		<div id="_idContainer181" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Conachi</span></p>
		</div>
		<div id="_idContainer182" class="Basic-Text-Frame">
			<p class="Basic-Paragraph"><span class="CharOverride-1">Concordia</span></p>
		</div>
		<div id="_idContainer183" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Condeescu</span></p>
		</div>
		<div id="_idContainer184" class="Basic-Text-Frame">
			<p class="Basic-Paragraph"><span class="CharOverride-1">Condeescu</span></p>
		</div>
		<div id="_idContainer185" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Condeescu</span></p>
		</div>
		<div id="_idContainer186" class="Basic-Text-Frame">
			<p class="Basic-Paragraph"><span class="CharOverride-1">Condeiul</span></p>
		</div>
		<div id="_idContainer187" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Condiescu</span></p>
		</div>
		<div id="_idContainer188" class="Basic-Text-Frame">
			<p class="Basic-Paragraph"><span class="CharOverride-1">Condrea Derer</span></p>
		</div>
		<div id="_idContainer189" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Condrea Derer</span></p>
		</div>
		<div id="_idContainer190" class="Basic-Text-Frame">
			<p class="Basic-Paragraph"><span class="CharOverride-1">Condurache</span></p>
		</div>
		<div id="_idContainer191" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Constant</span></p>
		</div>
		<div id="_idContainer192" class="Basic-Text-Frame">
			<p class="Basic-Paragraph"><span class="CharOverride-1">Constant</span></p>
		</div>
		<div id="_idContainer193" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Constant</span></p>
		</div>
		<div id="_idContainer194" class="Basic-Text-Frame">
			<p class="Basic-Paragraph"><span class="CharOverride-1">Constant</span></p>
		</div>
		<div id="_idContainer195" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Constante</span></p>
		</div>
		<div id="_idContainer196" class="Basic-Text-Frame">
			<p class="Basic-Paragraph"><span class="CharOverride-1">Constantin</span></p>
		</div>
		<div id="_idContainer197" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Constantin</span></p>
		</div>
		<div id="_idContainer198" class="Basic-Text-Frame">
			<p class="Basic-Paragraph"><span class="CharOverride-1">Constantin</span></p>
		</div>
		<div class="_idGenObjectLayout-1">
			<div id="_idContainer199" class="_idGenObjectStyleOverride-1">
				<img class="_idGenObjectAttribute-2" alt="" />
			</div>
		</div>
		<div id="_idContainer200" class="Basic-Text-Frame">
			<p class="Legenda_BUN">Eugen Simion, Nicolae Breban, Nicolae Velea, Cezar Baltag, Nichita Stănescu, Marin Preda și Ilie Constantin</p>
		</div>
		<div id="_idContainer201" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Constantin</span></p>
		</div>
		<div id="_idContainer202" class="Basic-Text-Frame">
			<p class="Basic-Paragraph"><span class="CharOverride-1">Constantin</span></p>
		</div>
		<div id="_idContainer203" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Constantin</span></p>
		</div>
		<div id="_idContainer204" class="Basic-Text-Frame">
			<p class="Basic-Paragraph"><span class="CharOverride-1">Constantinescu</span></p>
		</div>
		<div id="_idContainer205" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Constantinescu</span></p>
		</div>
		<div id="_idContainer206" class="Basic-Text-Frame">
			<p class="Basic-Paragraph"><span class="CharOverride-1">Constantinescu</span></p>
		</div>
		<div id="_idContainer207" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Constantinescu</span></p>
		</div>
		<div id="_idContainer208" class="Basic-Text-Frame">
			<p class="Basic-Paragraph"><span class="CharOverride-1">Constantinescu</span></p>
		</div>
		<div id="_idContainer209" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Constantinescu</span></p>
		</div>
		<div id="_idContainer210" class="Basic-Text-Frame">
			<p class="Basic-Paragraph"><span class="CharOverride-1">Constantinescu</span></p>
		</div>
		<div id="_idContainer211" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Constantinescu</span></p>
		</div>
		<div id="_idContainer212" class="Basic-Text-Frame">
			<p class="Basic-Paragraph"><span class="CharOverride-1">Constantinescu</span></p>
		</div>
		<div id="_idContainer213" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Constantinescu</span></p>
		</div>
		<div id="_idContainer214" class="Basic-Text-Frame">
			<p class="Basic-Paragraph"><span class="CharOverride-1">Canstantinescu</span></p>
		</div>
		<div id="_idContainer215" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Canstantinescu</span></p>
		</div>
	</body>
</html>

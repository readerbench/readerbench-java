<!DOCTYPE html>
<html>
	<head>
		<meta charset="utf-8" />
		<title>06_D2_Drumur-Dvoicenco_345-415</title>
		<link href="06_D2_Drumur-Dvoicenco_345-415-web-resources/css/idGeneratedStyles.css" rel="stylesheet" type="text/css" />
	</head>
	<body id="x06_D2_Drumur-Dvoicenco_345-415" lang="ro-RO">
		<div id="_idContainer000" class="Basic-Text-Frame">
		</div>
		<div id="_idContainer041" class="_idGenObjectStyleOverride-1">
			<p class="Heuristica-PRIMUL"><span class="titlu-12">DRUMUR</span><span class="CharOverride-1">, George</span> (pseudonim al lui George Pavelescu; 14.III.1911, Horecea Mănăstirii – Cernăuţi – 7.VI.1992, Timişoara), poet. Este fiul Ilenei (n. Antonovici) şi al lui Cozma Pavlovici, ţărani. Urmează Şcoala Normală (1929–1933) şi Liceul „Aron Pumnul” la Cernăuţi (1933–1941), absolvind apoi Conservatorul de Muzică şi Artă Dramatică din acelaşi oraş, Institutul Regal de Ştiinţe Administrative al României (1938), Facultatea de Matematică–Fizică (începută la Timişoara) din Bucureşti (1957). Funcţionează ca profesor în Cernăuţi (până în 1944), Brezoi, judeţul Vâlcea (1944–1946) şi Timişoara (1946–1957), prim-redactor al revistei „Bucovina literară” (1943–1944) şi ca secretar literar muzical la Opera de Stat din Timişoara (1958–1972). Debutează la „Junimea literară” în 1931. Mai colaborează la numeroase reviste literare dintre cele două războaie: „Iconar”, „Revista Fundaţiilor Regale”, „Convorbiri literare”, „Glasul Bucovinei”, „Viaţa socială a Bucovinei” (Bucureşti), „Argonaut” (Rădăuţi), „Gând românesc” (Cluj), conduce revista „Bucovina” etc. Este autorul mai multor versiuni româneşti pentru librete de operă (<span class="CharOverride-2">Norma</span> de Bellini, <span class="CharOverride-2">Orfeu în infern</span> de Gluck, <span class="CharOverride-2">Pescuitorii de perle</span> de Bizet ş.a.). Traduce în presă din literaturile germană, franceză, italiană, rusă, cehă şi slovacă.</p>
			<p class="Heuristica-BASE"><span class="CharOverride-1">D. </span>debutează editorial cu volumul de versuri <span class="CharOverride-2">Solstiţii</span> (1936). Poetul se menţine pe linia autohtonismului, proiectând o lume de vis în perfectă consubstanţialitate cu lumea reală. Trecutul voievodal al nordurilor moldave ţese drumuri imaginare între două lumi istorice. Înrudit temperamental şi, uneori, stilistic cu Eugen Jebeleanu al începuturilor, <span class="CharOverride-1">D.</span> se diferenţiază de acesta prin dominanţa autohtonului şi prin lipsa unui hermetism avansat, ca manieră tehnică. Cum remarca Mircea A. Diaconu, „tablourile, de factură expresionistă, obsedate de regresiunea în medieval, de imaginarul popular, de tărâmuri uitate şi bănuite, aproximate în metafore confuze şi, adeseori, obscure, sfârşesc nu o dată în imagini care mediază trăirea acută a unei crize a fiinţei («Înnebunesc furtunile pe Rhin, spre munţi»), temperată însă de cele mai multe ori în contemplaţie”. În <span class="CharOverride-2">Suflete în azur</span> (1940) autorul se cufundă în propria-i realitate sufletească, bogată, vădind resurse inepuizabile, tenta dominantă fiind totuşi tânguirea neliniştită. Imaginile sunt atât de delicate, de feminin construite, atât de abstracte uneori, încât îşi pierd aproape funcţia plastică, sugerând o atmosferă evanescentă, tainică. Pe alocuri se întrevăd amprente ale înrâuririi lui Lucian Blaga. Întâlnirea cu natura devine o permanentă bucurie, în care se topesc marile-i nelinişti. Partea cea mai rezistentă o formează însă poemele de atitudine care, în <span class="CharOverride-2">Vatra cu stele</span> (1942), poartă însemne ale luminozităţii nordice, dar şi evidente reminiscenţe mioritice. Un lexic suculent îndeamnă retoric spre amintirile copilăriei, spre ieşirea din tristeţe şi durere, spre imnificarea gliei străbune, cu întreg cortegiul ei de frumuseţi baladeşti şi de fapte eroice. Cuvinte ca „baladă”, „legendă”, „stele” şi „toamnă” sunt aici simboluri ce conturează obsesiile simţirii. În <span class="CharOverride-2">Însemnele anilor</span> (1973) este evidentă încercarea poetului de a se regăsi pe sine şi întregul său parcurs. Lirica din acest volum retrospectiv reuşeşte să surprindă esenţa gravă din care i s-au plăsmuit de-a lungul anilor versurile. În timp ce amintirea copilăriei stăruie, detaşându-se unele motive semnificative pentru un destin, autorul creează și câteva rezonante imagini citadine, punctări expresive ale ideii poetice. Mica antologie <span class="CharOverride-2">Neodihna cuvintelor</span> (1986) este expresia celui ajuns la vârsta senectuţii, când simte, cu spaimă şi cu linişte în acelaşi timp, apropierea sfârşitului. Părinţii şi prietenii de odinioară revin nostalgic, drama existenţială conferind textelor un aer de meditaţie din care a dispărut tensiunea („Doar liniştea albă mai pâlpâie-n jur/ Şi curge-nserarea prin filtre de-azur”). Sacerdot fidel al pământului şi al istoriei, exponent al unei generaţii pline de energie creatoare, <span class="CharOverride-1">D.</span> cultivă prozodia clasică, dar nu-i rămâne permanent fidel, ci, depăşind-o, dovedeşte disponibilităţi poetice multiple. Remarcat de G. Călinescu încă din anii de început, poetul bucovinean se relevă ca un îndrăgostit de natură, cu o certă vocaţie a simplităţii stilistice.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Solstiţii</span>, cu gravuri de Rudolf Rybiczka, Cernăuţi, 1936; <span class="CharOverride-2">Suflete în azur</span>, Bucureşti, 1940; <span class="CharOverride-2">Vatra cu stele</span>, Cernăuţi, 1942; <span class="CharOverride-2">Însemnele anilor</span>, pref. George Muntean, Timişoara, 1973; <span class="CharOverride-2">Neodihna cuvintelor</span>, Timişoara, 1986.</p>
			<p class="Heuristica___m_RPR"><span class="CharOverride-1">Repere bibliografice: </span>Mircea Streinul, <span class="CharOverride-2">Poeţi tineri bucovineni</span>, Bucureşti, 1938, <span class="CharOverride-2">46–57</span>; C. Fântâneru, <span class="CharOverride-2">„Suflete în azur”</span>, UVR, 1940, 49; Ion Şiugariu, <span class="CharOverride-2">„Suflete în azur”</span>, MMN, 1940, 1–3; Călinescu, <span class="CharOverride-2">Ist. lit. </span>(1941), <span class="CharOverride-2">823</span>,<span class="CharOverride-2"> Ist. lit. </span>(1982), <span class="CharOverride-2">907</span>; Olimpia Berca, <span class="CharOverride-2">Portrete – George Drumur</span>, O, 1975, 18; Octavian Nestor,<span class="CharOverride-2"> Dicţionar</span>, „Pagini bucovinene”, 1984, 10; Cornel Ungureanu, <span class="CharOverride-2">George Drumur şi cei de la „Iconar”</span>, O, 1990, 12; Rachieru, <span class="CharOverride-2">Poeţi Bucovina</span>, <span class="CharOverride-2">157–158</span>; Mircea A. Diaconu, <span class="CharOverride-2">Mişcarea „Iconar”. Literatură şi politică în Bucovina anilor ’30</span>, Iaşi, 1999, <span class="CharOverride-2">165–173</span>, <span class="CharOverride-2">passim</span>;<span class="CharOverride-2"> Dicţ. scriit. rom.</span>, II, <span class="CharOverride-2">157–158</span>. &#9;  <span class="Semnatura">R.B.D.</span></p>
			<p class="Heuristica-PRIMUL"><span class="titlu-12">DRUMUR</span><span class="CharOverride-1">, Marian</span> (pseudonim al lui Marian Ştefan Pavelescu; 6.VIII.1943, Cernăuţi), prozator. Este fiul Aspaziei Pavelescu (n. Coşara), cântăreaţă de operă, şi al poetului George Drumur. După absolvirea, la Timişoara, a liceului (1957–1961) şi a Facultăţii de Mecanică din cadrul Institutului Politehnic (1962–1967), este inginer în Timişoara şi Piteşti (1968–1971), cercetător ştiinţific la Institutul Politehnic „Traian Vuia” din Timişoara (1971–1976) şi, tot aici, profesor de specialitate la Grupul Şcolar Industrial pentru Transporturi Auto.</p>
			<p class="Heuristica-BASE"><span class="CharOverride-1">D.</span> debutează cu proză în „Orizont” (1966) şi editorial cu volumul <span class="CharOverride-2">Omul dublu</span> (1980), care cuprinde douăzeci şi patru de povestiri. Naraţiunile, cu personaje şi conflicte lipsite de spectaculozitate, surprind o lume dominată de mecanismele elementare ale supravieţuirii sociale, în care locurile comune ale limbajului şi ale comportamentului sunt rareori contrazise. Prozatorul construieşte mici întâmplări ce se petrec, de preferinţă, în mediul muncitoresc, adunând fişe despre existenţe neînsemnate şi folosind, de regulă, stilul notaţiei fidele, nu lipsit de intuiţii psihologice. Atmosfera este omogenizată de intervenţiile naratorului, mai accentuate în prozele scrise la persoana întâi, dar prezente şi în textele scrise în manieră obiectivă. În <span class="CharOverride-2">Povestiri</span> (1997) autorul prezintă o panoramă simbolică a oraşului, populată cu personaje liniştite şi răbdătoare, provenind din felurite medii. Prozele lui <span class="CharOverride-1">D. </span>manifestă și apetență pentru dialog, iar altele sunt apropiate, din punct de vedere stilistic, de eseu. Volumul <span class="CharOverride-2">Într-o singură dimineaţă</span> (1999) cuprinde povestiri, în genere de câteva pagini, între care sunt dispuse „antracte” propunând moduri de reorientare a lecturii. Ariile de interes aparţin, și aici, realităţii imediate, citadine sau semirurale, fără localizări; temporal, narațiunile lui <span class="CharOverride-1">D.</span> trimit vag la sfârșitul perioadei comuniste și la începutul tranziției. Povestirile au, în general, o structură liniară, explorând trăirile obscure ale unor fiinţe obişnuite, ale unor oameni „fără însuşiri”, gravitând la limita dintre microrealism și suprarealism („oameni de piatră”, „oameni de cauciuc”, „femei-balansoar” etc.). Dând personajelor caractere şi nuanţe variate, utilizând detalii insolite, autorul îşi exprimă disponibilitatea spre fantastic şi iraţional, ca alternativă la alunecarea în patetism. Povestirile au și o morală mistică sau filosofardă (unele poartă, de pildă, titluri ca <span class="CharOverride-2">Precizarea iluziei</span>, <span class="CharOverride-2">Excursie la templul desăvârșitei limpezimi </span>etc.), care nu depășește însă nivelul unor cogitații de tipul „lumea era ca o negură, asimilabilă cu un fond pe care sclipeau rudimente de gânduri”. Antractele reprezintă elemente de meditaţie, hibride şi concentrate, care pot trece și drept pasaje lirice.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Omul dublu</span>, Bucureşti, 1980; <span class="CharOverride-2">Povestiri</span>, Timişoara, 1997; <span class="CharOverride-2">Într-o singură dimineaţă</span>, Timişoara, 1999; <span class="CharOverride-2">Soldatule, mergi îndărăt</span>, Timișoara, 2004; <span class="CharOverride-2">Dascălii, dascălii</span>, Timișoara, 2012.</p>
			<p class="Heuristica___m_RPR"><span class="CharOverride-1">Repere bibliografice: </span>Traian Liviu Birăescu, <span class="CharOverride-2">Proză scurtă</span>, O, 1981, 1; Voicu Bugariu, <span class="CharOverride-2">A privi cu răbdare lumea</span>, LCF, 1981, 7; Ion Marin Almăjan, <span class="CharOverride-2">Panorama existenţei unui oraş</span>, „Renaşterea bănăţeană”, 1997, 2216; Nicolae Havriliu,<span class="CharOverride-2"> Joc între iluzie şi realitate</span>, „Anotimpuri literare”, 1997, 20; Satco, <span class="CharOverride-2">Encicl. Bucovinei</span>, I, <span class="CharOverride-2">344–346</span>; Ioanid Deleanu, <span class="CharOverride-2">„Soldatule, mergi îndărăt”</span>, „Bucovina literară”, 2006, 2–3. &#9;<span class="Semnatura">R.B.D.</span></p>
			<div class="_idGenObjectLayout-1">
				<div id="_idContainer003">
					<div id="_idContainer001" class="Basic-Text-Frame">
						<p class="Heuristica_PRIMUL_Semnat ParaOverride-1"><span class="titlu-12">DRUŢĂ</span><span class="CharOverride-1">, Ion <br /></span>(3.IX.1928, <br />Horodişte–Soroca), prozator, dramaturg, eseist. </p>
					</div>
					<div id="_idContainer002" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="06_D2_Drumur-Dvoicenco_345-415-web-resources/image/druta_ions.jpg" alt="" />
					</div>
				</div>
			</div>
			<p class="Heuristica_PRIMUL_Semnat">Născut dintr-o mamă cu origini ucrainene, Sofica, şi dintr-un tată zugrav de biserici, Pentelei, <span class="CharOverride-1">D. </span>urmează o şcoală de tractorişti, una de silvicultură şi devine secretar la Sovietul Sătesc din Ghica Vodă (1947). Debutează în 1951 cu schiţe în revista „Octombrie” şi editorial în 1953 cu volumul <span class="CharOverride-2">La noi în sat</span>. Ulterior va absolvi cursurile superioare ale Institutului de Literatură „Maxim Gorki” din Moscova (1957). După o activitate efervescentă și diversificată la Chișinău, unde publică proză și dramaturgie, cărți pentru copii, scenarii de film, dar mai cu seamă în urma unor grave acuze aduse de critica de partid, <span class="CharOverride-1">D.</span> se mută la Moscova; de acum încolo va scrie şi în română, şi în rusă. După 1969 își consolidează cariera de prozator şi dramaturg cu volume traduse în mai multe limbi şi piese jucate în teatrele din URSS şi din alte ţări. Este ales președinte de onoare al Uniunii Scriitorilor din RSS Moldovenească (1987) şi deputat în Sovietul Suprem al URSS (1989), conduce „Glasul”, prima revistă cu grafie latină din stânga Prutului (1989). Devine membru de onoare al Academiei Române (1990) şi membru al Academiei de Ştiinţe a Republicii Moldova (1992). E recompensat cu premii și titluri prestigioase, printre care Premiul de Stat al RSS Moldoveneşti (1967), titlul Scriitor al Poporului din RSS Moldovenească (1988), Ordinul Lenin (1988), Ordinul Republicii (1993) sau Premiul de Stat al Republicii Moldova (2008). &#9; <span class="Semnatura">M.C.</span></p>
			<p class="Heuristica-BASE"><span class="CharOverride-1">D.</span> este una din figurile reprezentative ale literaturii basarabene de după al Doilea Război Mondial. Proteismul scrisului său e atenuat de un univers imaginar particular și de o constelație fixă de teme. <span class="CharOverride-2">La noi în sat</span>, prima culegere de nuvele, conține, <span class="CharOverride-2">in nuce</span>, întreaga sferă tematică dezvoltată ulterior: respingerea civilizației în favoarea elementarității ancestrale, descoperirea ruralității ca spațiu sacru, reautentificarea existenței prin apelul la valori și credințe revolute (folclor și magie). Din cauza acestui set de valori implicite, apariția volumului de debut a putut fi considerată subversivă într-o epocă dominată de clișeele literaturii staliniste. Fragmentele de proză scurtă din <span class="CharOverride-2">La noi în sat</span>, dar și din <span class="CharOverride-2">Piept la piept</span> (1964) vădesc apropieri stilistice de clasicii literaturii ruse. De la A.P. Cehov preia prozatorul tehnica „creării unei lumi într-un spațiu restrâns”, după cum mărturisește în eseul <span class="CharOverride-2">Lumea lui Cehov</span> (1959). Laconismul și capacitatea de a vehicula detaliul sunt calități centrale ale schițelor și nuvelelor, rămase până azi în prim-planul valoric al operelor lui <span class="CharOverride-1">D.</span> Aceste micronarațiuni dau măsura unui cehovianism sui-generis, transplantat în mediul rural al Basarabiei de secol XX. Felii banale de viață și personaje anodine ale satului dobândesc un caracter enigmatic datorită stilului concis și ambiguu, fără teză sau deznodământ: într-un fragment tânărul Ionică merge pentru prima oară la pețit, însă n-are curajul să întrebe de fată și rămâne „cu ulcica în mână și cu Zina în gând” (<span class="CharOverride-2">La fete</span>); altundeva doi consăteni se confruntă „piept la piept”, pentru că niciunul nu vrea să-și dea căruța la o parte din mijlocul unui drum îngustat, dar se împacă apoi, la fel de inexplicabil (<span class="CharOverride-2">Piept la piept</span>). Aluziile la psihologia abisală a lumii rurale trimit la <span class="CharOverride-2">Întâlnirea din Pământuri</span> a lui Marin Preda: în <span class="CharOverride-2">Pădureanca</span> Ileana lui Sănduță își reprimă bocetul când îi arde casa, însă plânge tocmai când satul îi reconstruiește una nouă. Nu lipsesc din nuvele nici trimiterile polemice la absurdul sistemului socialist, drapate, însă, într-o simbolistică densă: în <span class="CharOverride-2">Sacii de grâu</span> un țăran e acuzat de furt pentru că a aruncat peste propriul gard un sac din avuția colhozului pentru care muncise el însuși. O aluzie politică cu ecouri în critică e de aflat în fragmentul <span class="CharOverride-2">Povestea furnicii</span> din cartea cu același titlu (1963), parabolă despre „îndobitocirea prin muncă” (Lucreția Bârlădeanu). Caracterul melodramatic al subiectului – eforturile unei furnici aflate în căutare de hrană sunt zădărnicite de venirea ploii – e contrabalansat de comportamentul naratorului, rămas impasibil până la final: „Poate a ajuns furnica acasă, poate s-a pierdut undeva în mijlocul miriștii”. Cu adevărat subversivă e, în schimb, nuvela <span class="CharOverride-2">Toiagul păstoriei</span> (1984), unde simplul fapt al forței naturale și al independenței unui cioban care refuză să coboare din vârful dealului e considerat de autorități un delict, fiind pedepsit ca atare. Deși prozatorul s-a revendicat deschis de la tradiția literaturii ruse, sunt evidente afinitățile stilistice cu proza lui Ion Creangă, Mihail Sadoveanu sau Eusebiu Camilar. Valențele orale ale scriiturii, precum și subminarea omniscienței narative de către o serie de voci empatice sunt trăsături tipologice specifice acestui povestitor. În nuvela cu caracter autobiografic <span class="CharOverride-2">Horodiște</span> (1975) <span class="CharOverride-1">D.</span> se aşază, vizibil, în siajul narativ al amintirilor lui Creangă. Rememorarea biografiei de până la intrarea în maturitate reprezintă un prilej de monografiere a satului basarabean într-o perioadă istorică instabilă, dar și de exersare a talentului portretistic: tatăl și mama, ca și frații mai mari sau învățătorul satului sunt învăluiți de ironie nostalgică și umor. Centralitatea povestitorului popular rămâne pregnantă și în scrierile de lungă întindere. Aflate la jumătatea distanței dintre epos și narațiunea modernă, romanele lui <span class="CharOverride-1">D.</span> mizează pe capacitatea de fabulație a unui povestitor ingenuu. De aici, permanenta alternanță a formulelor narative, care glisează, în paginile aceluiași roman, dinspre perspectiva detașată a naratorului spre cea a colectivităților sau spre cea individuală, a personajelor. „Lirismul” sesizat de întreaga receptare se datorează modificărilor bruște ale comportamentului naratorial în funcție de mizele de moment ale povestirii. Vocea supraindividuală a Horodiștei sau a Ciuturei (spații sacre ale romanelor lui <span class="CharOverride-1">D.</span>), personificată, adesea, printr-o stilistică tributară încă prozei de secol XIX –, devine la fel de pregnantă precum vocile protagoniştilor, influențându-le în mod direct acțiunile. În <span class="CharOverride-2">Frunze de dor </span>(1957) ingenua poveste de dragoste dintre Gheorghe Doinaru și Rusanda Cibotaru se destramă treptat sub presiunea mizelor sociale divergente. Fata are aspirații de învățătoare, în timp ce Doinaru se înrolează în armată. Departe de a fi tezist, romanul păstrează intactă enigma acestei neîmpliniri erotice printr-o bună gestionare a psihologiei personajelor și prin diseminarea dramei centrale într-o serie de istorii particulare vii. <span class="CharOverride-2">Frunze de dor</span> reține, în fundalul poveștii erotice, ecourile istoriei mari în viața satului moldovenesc imediat după al Doilea Război Mondial. Teza înstrăinării de valorile elementare, asimilată în descendență narodnicistă sau sămănătoristă, devine evidentă pe măsura evoluției prozei lui <span class="CharOverride-1">D.</span> dinspre etapa cehoviană spre cea tolstoiană, a romanului fluviu cu mize narative și existențiale sporite. Reîntoarcerea în paradisul pierdut al miturilor și al datinilor arhaice reprezintă o modalitate indirectă de a respinge ideologiile totalitare ale secolului al XX-lea. <span class="CharOverride-2">Povara bunătății noastre</span> (1968; prima parte, intitulată <span class="CharOverride-2">Balade din câmpie</span>, apăruse în 1963), cea mai cunoscută carte a prozatorului, e parabola rezistenței pasive la agresiunile istoriei. Romanul reface monografic viața comunei Ciutura într-o perioadă de contorsiuni istorice: Al Doilea Război Mondial, cu mutarea graniței Basarabiei; foametea și deportările; persecuțiile religioase și colectivizarea silită. Miza de substrat constă în a descoperi oaze de umanitate neatinse de morbul distructiv al istoriei, iar reușita estetică rezidă în a nu pune niciodată reflectorul asupra acestora, ci în a le urmări consecințele în viața de zi cu zi a oamenilor. Onache Cărăbuș, comparabil ca structură existențială și construct literar cu Ilie Moromete, e un exemplu de rezistență prin repliere asupra existenței elementare. „Ară și samănă și vei avea dreptate” rezumă filosofia de viață a unui personaj aflat „în permanent război cu ceilalți” (Valeriu Cristea) și capabil să se disocieze de apropiații înregimentați politic: nu întâmplător, relațiile cu Mircea, ginerele său, se deteriorează pe măsură ce acesta își asumă apropierea de orânduirea sovietică. La nivelul compoziției efectul de distanțare față de un context politic încărcat se realizează prin apelul la dimensiunea mitică a existenței, extrasă din vechi legende românești: cățeaua Molda veghează, ca un spirit tutelar, asupra ciuturenilor, ferindu-i de catastrofe deopotrivă naturale și ideologice. Specificitatea imaginarului romanesc a lui <span class="CharOverride-1">D.</span> e de aflat în sugestia că în spatele calamităților naturii sau al psihologiilor sucite se ascund, de fapt, răul istoriei și înstrăinarea de tradiție. Sugerată în <span class="CharOverride-2">Povara bunătății noastre</span>, această ecuație imaginară devine vizibilă până la tezism în următoarele romane ale prozatorului. În <span class="CharOverride-2">Clopotnița</span> (1972) forțele malefice ale istoriei se materializează în figura directorului de școală din comuna Căpriana (situată între Prut și Nistru), Nicolai Trofimovici Balta, care încearcă să distrugă o clopotniță construită, conform folclorului local, de oștenii lui Ștefan cel Mare. Acțiunile lui sunt zădărnicite de Horia Holban, tânăr profesor al comunei, gata să ia pe cont propriu rescrierea istoriei sacre a locului. Aspectul programatic al romanului, în direcția militantismului naționalist și de conservare a tradiției, e diminuat de diversificarea tehnicilor narative. <span class="CharOverride-2">Clopotnița</span>, cel mai modern roman al lui <span class="CharOverride-1">D.</span>, mizează pe ambiguizarea mesajului prin apelul la prolepse și analepse, la racursiuri psihologice sau la interferența planurilor narative. O structură imaginară antitetică, tipică romanelor de idei, e de observat și în <span class="CharOverride-2">Biserica Albă</span> (1988). Sinteza de document și de fabulație mitică, specifică prozatorului, pune față în față istoria războaielor ruso–turce din timpul Ecaterinei a II-a cu legenda paisianismului basarabean, două orizonturi existențiale în opoziție. Lumii corupte, pline de ambiții și de fast a împărătesei și a comandantului ei, Grigori Potiomkin, i se contrapune tărâmul unei spiritualități fruste și ingenue, reprezentată de Paisie Velicikovski, părintele Ioan sau de Ecaterina („cea mică”). Hiperbolizări simbolice dublate de simetrii narative se resorb în aspectul de metaroman istoric, precum <span class="CharOverride-2">Creanga de aur</span> al lui Mihail Sadoveanu, în care detaliul livresc suplinește deficitul compozițional. Pe de altă parte, imaginarul din piesele de teatru ale lui <span class="CharOverride-1">D.</span> nu părăsește toposurile și modalitatea de construcție a prozei. De altfel, câteva fragmente dramatice (<span class="CharOverride-2">Horia</span>) au devenit romane (<span class="CharOverride-2">Clopotnița</span>), în timp ce nuvele (<span class="CharOverride-2">Întoarcerea țărânii în pământ</span>) sau romane (<span class="CharOverride-2">Povara bunătății noastre</span>, <span class="CharOverride-2">Biserica Albă</span>) au fost rescrise în variantă dramatizată. Din cauza caracterului inevitabil schematic, piesele de teatru ale lui <span class="CharOverride-1">D.</span> sunt și mai predispuse la demonstrativul din ciocnirile de idei și la abstragerile alegorice. Drama <span class="CharOverride-2">Casa mare</span> (pusă în scenă începând din 1961) ilustrează dilema văduvei Vasiluța între erosul instinctual față de Păvălache, „flăcău tomnatic”, și datoria de a păstra memoria soțului pierdut în război. În ciuda complicațiilor intrigii, care contribuie, indirect, la impresia de psihologie complexă a personajelor, piesa rămâne o pledoarie pentru respectarea ordinii morale, îngroșată în simbolul „casei mari” – spațiu sacru al căminului tradițional. Lui Onache Cărăbuș sau Vasiluței li se alătură, în calitate de purtători de cuvânt ai tradiției, Tudor Mocanu din drama <span class="CharOverride-2">Doina</span> (1968), personaje din drama <span class="CharOverride-2">Tot ce-avem mai sfânt </span>(jucată începând din 1976), mătușa Ruța din <span class="CharOverride-2">Păsările tinereții noastre</span> (reprezentată pe scenă din 1972, publicată în 1974) sau Ghiță din <span class="CharOverride-2">Cervus divinus</span> (1987). În ultimele două piese conflictul arhaic – modern, specific întregului imaginar al lui <span class="CharOverride-1">D.</span>, e pus în slujba aluziilor la adresa sistemului totalitar. Protagonistul din <span class="CharOverride-2">Păsările tinereţii noastre</span>, Pavel Rusu, un președinte de colhoz cu față umană, apostrofat el însuși de Omul cu Ochelari al regimului pentru gesturile de umanitate față de populație, rămâne totuși agentul central al desacralizării. Gestul compromisului ideologic e redat, în cuvintele mătușii Ruța, drept o calamitate naturală: „Tu ne-ai lăsat fără cucostârci […] pe la sfârșitul verii te-au făcut pe tine președinte, da toamna, cum s-au dus sărmanele păsări, nu s-au mai întors”.<span class="CharOverride-2"> </span>Limbajul simbolic fuzionează cu cel esopic și<span class="CharOverride-2"> </span>în <span class="CharOverride-2">Cervus</span> <span class="CharOverride-2">divinus</span>, unde „o mârțoagă cu zurgălău” e prezentată de autoritățile comuniste drept animal sacru. Dimensiunea bufă a „comediei tragice în două părți” nuanțează schematismul aflat la baza construcțiilor anterioare, transformând-o într-una dintre cele mai complexe texte ale dramaturgiei lui <span class="CharOverride-1">D</span>. Piesele, mai mult decât romanele scriitorului, demonstrează că opțiunea pentru lumea arhaică presupune, în subsidiar, refuzul sistemului totalitarist. După 1990, când conținutul ideologic al operelor se estompează, i se reproșează scriitorului modalitățile vetuste de compoziție: pariul strident pe lirism și simbolic, dublat de pledoaria univocă pentru valorile tradiționale.<span class="CharOverride-2"> </span>Scapă acestui tipar, din încercarea scriitorului de a se reinventa, <span class="CharOverride-2">Maria Cantemir, ultima dragoste a lui Petru cel Mare </span>(2008), piesă de teatru care demantelează cu umor culisele legăturii erotice dintre țar și fiica domnitorului român. Poveștile apocrife și personajele inventate alcătuiesc laturile cele mai credibile ale operei. „Epopeea istorică” bufă demonstrează că, deși dramaturgul nu renunță la sursele de inspirație tradiționale, acestea părăsesc caracterul emfatic al simbolului în favoarea anecdotei și a <span class="CharOverride-2">bric-à-brac</span>-ului senzaționalist. În ceea ce privește memorialistica, ea a reprezentat de la început o modalitate artistică încriptată în scrierile de ficțiune și în eseistica autorului. Nu doar nuvela <span class="CharOverride-2">Horodiște</span> se hrănește din biografia autorului, ci și eseuri precum <span class="CharOverride-2">La umbra cuvântului</span> (1987) sau <span class="CharOverride-2">Pământul, apa și virgulele </span>(1987). Prozatorul suprapune experiențe livrești cu date existențiale reale, fie că e vorba de traume naturale precum moartea mamei, traversarea secetei din 1946–1947 („Secetele s-au ținut de noi ca o umbră”) sau de contexte în care tânărul intră în contact cu regimul (efectuarea stagiului militar, activitatea la Sovietul rusesc ori absolvirea cursurilor de literatură de la Moscova). Romanul <span class="CharOverride-2">Povara bunătății noastre</span> surprinde și el atmosfera încărcată de la începutul celui de-al Doilea Război Mondial. Când recurge la discursul memorialistic propriu-zis, în <span class="CharOverride-2">Îngerul supraviețuirii. Mărturii și spovedanii </span>(2011), scriitorul speculează cu detașare coincidențele dintre istoria mare – întotdeauna prezentă în fundal – și istoria mică. În ziua când Consiliul de Coroană stabilește cedarea Basarabiei, „pășteam vaca în Valea Răutului, astfel încât mutarea graniței de pe Nistru pe Prut s-a produs fără participarea mea directă sau indirectă”. <span class="CharOverride-2">Îngerul supraviețuirii</span>, menit să descrie parcursul existențial-scriitoricesc al lui <span class="CharOverride-1">D</span>., reprezintă atât un elogiu mistic al „instinctului creației”, cât mai ales o modalitate de renegociere a poziției intelectualului în societate, disputat de dubla afiliere culturală: cea basarabeană și cea moscovită. Cartea descrie raportul complex al scriitorului cu puterea din cele două sisteme literare. Aspru criticat și cenzurat în Moldova sovietizată pe motiv de reabilitare a patriarhatului folcloric în defavoarea ideii progresului socialist – pentru <span class="CharOverride-2">Povara bunătății noastre</span> și <span class="CharOverride-2">Casa mare</span> –, scriitorul încearcă să se conecteze la marea tradiției a literaturii ruse, privită ca centru iradiant al literaturii. În spațiul cultural al URSS-ului, în schimb, romanul <span class="CharOverride-2">Biserica albă</span> e taxat de ideologi drept „antirusesc”. La adăpostul autonomiei esteticului, scriitorul se apără de orice <span class="CharOverride-2">parti-pris</span> identitar: <span class="CharOverride-3">„Nu am scris în viața mea nici antirusesc, nici antimoldovenesc, nici antiromânesc”. Cu toate acestea, mutarea timpurie</span> la Moscova, încercarea de consacrare simbolică printr-un amplu program de traduceri ale propriilor scrieri în limba rusă, dar și publicistica de după 1990, care acuză România de a nu fi contribuit la „supraviețuirea” culturală a Basarabiei, au făcut ca scriitorul să fie acuzat de „trădare” și „antiromânism”.</p>
			<p class="Heuristica_CITAT">Fără ascuțitul tragism al scrierilor lui Cinghiz Aitmatov, proza numai aparent domoală a lui Ion Druță cunoaște multiple tensionări, exprimate în ample scene tolstoiene, de o mare încărcătură emoțională. </p>
			<p class="Heuristica_CITAT_semnat">VALERIU CRISTEA</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">La noi în sat</span>, Chişinău, 1953; <span class="CharOverride-2">Poveste de dragoste</span>, Chişinău, 1954; <span class="CharOverride-2">Frunze de dor</span>, Chişinău, 1957; <span class="CharOverride-2">Dor de oameni</span>, Chişinău, 1959; <span class="CharOverride-2">Cenuşica</span>, Chişinău, 1962; <span class="CharOverride-2">Balade din câmpie</span>, Chişinău, 1963; <span class="CharOverride-2">Povestea furnicii</span>, Chişinău, 1963; <span class="CharOverride-2">Piept la piept</span>, Chişinău, 1964; <span class="CharOverride-2">Trofimaş</span>, Chişinău, 1966; <span class="CharOverride-2">Casa mare</span>, Chişinău, 1967; <span class="CharOverride-2">Povara bunătăţii noastre</span>, Chişinău, 1968; <span class="CharOverride-2">Osânda căutării</span>, Chişinău, 1969; <span class="CharOverride-2">Bobocel cu ale lui</span>, Chişinău, 1972; <span class="CharOverride-2">Clopotniţa</span>, Chişinău, 1972; <span class="CharOverride-2">Balada celor cinci motănaşi</span>, Chişinău, 1973; <span class="CharOverride-2">Păsările tinereţii noastre</span>, Chişinău, 1974; <span class="CharOverride-2">Ultima lună de toamnă</span>, Chişinău, 1975; <span class="CharOverride-2">De la verde pân’ la verde</span>, Chişinău, 1982; <span class="CharOverride-2">Daruri</span>, Chişinău, 1983; <span class="CharOverride-2">Clopotniţa. Mozart la sfârşitul vieţii. Plecarea lui Tolstoi. Horodişte</span>, îngr. Elena Siupiur, Chişinău, 1984; <span class="CharOverride-2">Scrieri</span>, I–II, Chişinău, 1986–1987; <span class="CharOverride-2">Biserica Albă</span>, Chişinău, 1988; <span class="CharOverride-2">Clopotniţa</span>, îngr. Elena Siupiur, Bucureşti, 1988; <span class="CharOverride-2">Scrieri</span>, I–IV, îngr. Valeriu Guţu şi Eugen Lungu, Chişinău, 1989–1990; <span class="CharOverride-2">Povara bunătăţii noastre</span>, I–II, pref. Mihai Cimpoi, Bucureşti, 1992; <span class="CharOverride-2">Căderea Romei</span>, Chişinău, 1995; <span class="CharOverride-2">Ora jertfirii</span>, Chişinău, 1998;<span class="CharOverride-2"> Apostolul Pavel</span>, Chişinău, 1999; <span class="CharOverride-2">Harul Domnului</span>,<span class="CharOverride-2"> </span>Chişinău, 2001; <span class="CharOverride-2">Pomul de la răscruce</span>, Chişinău, 2003; <span class="CharOverride-2">Merele, harbujii şi albinele</span>, Chişinău, 2005; <span class="CharOverride-2">Vatra blajinilor</span>, Chişinău, 2007; <span class="CharOverride-2">Maria Cantemir, ultima dragoste a lui Petru cel Mare</span>, Bucureşti–Chişinău, 2008; <span class="CharOverride-2">Opere</span>, I–VIII, pref. Haralambie Corbu, postfaţă V. Ciubucciu, Chişinău, 2008–2009; <span class="CharOverride-2">Îngerul supravieţuirii. Mărturii şi spovedanii</span>, Bucureşti, 2011.</p>
			<p class="Heuristica___m_RPR"><span class="CharOverride-1">Repere bibliografice: </span>Vasile Coroban, <span class="CharOverride-2">Ion Druţă</span>, în <span class="CharOverride-2">Profiluri</span>, 196–211;<span class="CharOverride-1"> </span>Anatol Gavrilov, <span class="CharOverride-2">Reflecţii</span>, <span class="CharOverride-2">19–34</span>; Mihai Cimpoi, <span class="CharOverride-2">Creaţia lui Ion Druţă în şcoală</span>, Chişinău, 1986; Andrei Hropotinschi, <span class="CharOverride-2">Problema vieţii şi a creaţiei. Studiu critic despre opera lui I. Druţă</span>, Chişinău, 1988; <span class="CharOverride-2">Aspecte ale creaţiei lui Ion Druţă</span>, coordonatori Mihail Dolgan şi Haralambie Corbu, Chişinău, 1990; Ciocanu, <span class="CharOverride-2">Critică</span>, <span class="CharOverride-2">254–267</span>; <span class="CharOverride-2">Druţiana</span>, Chişinău, 1990; Mircea Popa, <span class="CharOverride-2">Ion Druţă. „Glasul” redeşteptării</span>, ST, 1991, 1; Val Condurache, <span class="CharOverride-2">Reintrarea în istorie</span>, RL, 1991, 16; Florin Manolescu, <span class="CharOverride-2">Din literatura basarabeană</span>, LCF, 1992, 29; Valeriu Cristea, [<span class="CharOverride-2">Ion Druţă</span>], L, 1992, 20, 22–24, 26–27, 1995, 5, CC, 1994, 1–3, 12; Micu, <span class="CharOverride-2">Scurtă ist.</span>, III, <span class="CharOverride-2">61–69</span>; Cimpoi, <span class="CharOverride-2">Ist. lit. Basarabia</span>, <span class="CharOverride-2">177–182</span>; Cosma, <span class="CharOverride-2">Romanul</span>, II, <span class="CharOverride-2">422–433</span>; <span class="CharOverride-2">Dicţ. esenţial</span>, <span class="CharOverride-2">268–270</span>; Lucreția Bârlădeanu, <span class="CharOverride-2">Emblemă a moldovenismului</span>, LCF, 2002, 45–46; <span class="apple-style-span">Cimpoi, </span><span class="apple-style-span CharOverride-2">Critice</span><span class="apple-style-span">, II, </span><span class="apple-style-span CharOverride-2">109–111</span><span class="apple-style-span">; </span><span class="apple-style-span CharOverride-2">Opera lui Ion Druță: univers artistic, spiritual, filosofic</span><span class="apple-style-span">, I–II, coordonator Mihail Dolgan, Chișinău, 2004; </span><span class="CharOverride-2">Mică encicl.</span>,<span class="CharOverride-2"> 291–312</span>; Ion Simuţ, <span class="CharOverride-2">Cântarea Basarabiei</span>, RL, 2006, 51–52; Ciocanu, <span class="CharOverride-2">Vase comunicante</span>, <span class="CharOverride-2">175–202</span>; Nicolae Bileţchi, <span class="CharOverride-2">Analize şi sinteze critice</span>, Chişinău, 2007, <span class="CharOverride-2">79–176</span>; Şleahtiţchi, <span class="CharOverride-2">Cerc</span>, <span class="CharOverride-2">19–34</span>; Haralambie Corbu, <span class="CharOverride-2">Faţa ascunsă a cuvântului</span>, Chişinău, 2007, <span class="CharOverride-2">385–404</span>; <span class="CharOverride-2">Academicianul Ion Druţă – prozatorul, dramaturgul, eseistul. Biobibliografie</span>, coordonator Mihail Dolgan, Chişinău, 2008; <span class="CharOverride-2">Druţiana teatrală</span>, Chişinău, 2008; <span class="CharOverride-2">Fenomenul artistic Ion Druţă</span>, coordonator Mihail Dolgan, Chişinău, 2008; Popa, <span class="CharOverride-2">Ist. lit.</span>, II, <span class="CharOverride-2">1096–1097</span>; Apetrei, <span class="CharOverride-2">Atitudini</span>, <span class="CharOverride-2">90–95</span>; Anatol Moraru, <span class="CharOverride-2">Ion Druţă. Opera epică şi dramatică</span>, Chişinău, 2010. &#9; <span class="Semnatura">Al.G.</span></p>
			<p class="Heuristica-PRIMUL"><span class="titlu-12">DUCA</span><span class="CharOverride-1">, I.G. [Ion G.] </span>(20.XII.1879, Bucureşti – 29.XII.1933, Sinaia), memorialist. Este fiul Mariei, descendentă din familia Ghiculeştilor, şi al lui Gheorghe Duca, descendent al unei vechi familii de răzeşi, director general al Căilor Ferate Române, precum şi director al Şcolii de Poduri şi Şosele din Bucureşti. Şcoala primară şi primele două clase de liceu le-a urmat în particular, clasa a III-a şi a IV-a la Liceul „Dimitrie Cantemir”, iar cursul superior la Liceul „Sf. Sava” din Bucureşti. Aici este coleg şi prieten cu Gala Galaction şi cu N.D. Cocea, cărora li se adaugă apoi Tudor Arghezi. Pleacă la Paris, unde face studii juridice şi, după examenul de licenţă, îşi susţine doctoratul în drept cu teza <span class="CharOverride-2">Les Sociétés coopératives en Roumanie</span> (1902). A fost mai întâi judecător, apoi subdirector la Casa Centrală a Cooperaţiei, subdirector general al Creditului Agricol şi al Casei Centrale a Băncilor Populare. A debutat în politică după răscoalele din 1907, fiind ales deputat liberal. Ministru în câteva cabinete, la Culte şi Instrucţiune Publică (1914–1918), Agricultură şi Domenii (1918–1919), Externe (1922–1926), Interne (1927–1928), devine preşedinte al Consiliului de Miniştri în noiembrie 1933. Fiind cunoscut ca un mare democrat şi deci duşman al partidelor şi regimurilor totalitare, dar şi pentru că semnase la începutul lui decembrie 1933 scoaterea în afara legii a Gărzii de Fier, este asasinat, în ultimele zile ale aceluiaşi an, de un comando legionar, pe peronul gării din Sinaia. Debutează în presă în 1899, în ziarul „Universul”, cu un articol de politică externă, <span class="CharOverride-2">Chestia insulelor Samos</span>. Rămâne, până în 1914, colaborator permanent al ziarului, dar va fi prezent şi în „Viaţa românească” (1906–1911), unde semnează cronica externă; articolele apărute în cele două publicaţii vor fi editate postum, în 1994. Este, un timp, codirector al oficiosului liberal „Viitorul”, colaborează la „Curentul” şi conduce, în calitate de preşedinte, Sindicatul Ziariştilor. </p>
			<p class="Heuristica-BASE"><span class="CharOverride-1">D.</span> a publicat numeroase scrieri politico-economice, dar şi câteva volume de memorialistică, între care <span class="CharOverride-2">Portrete şi amintiri </span>(1932). A cultivat stăruitor şi cu talent acest gen, lăsând în manuscris o foarte interesantă serie de memorii ce fixează o perioadă istorică importantă, adică anii neutralităţii (1914–1916) şi anii de război (1916–1919), serie publicată postum, în mai multe volume, mai întâi la München (1981–1982), ulterior şi în ţară (1992–1994). Fireşte, paginile sunt revelatoare în primul rând pentru istoria acelei epoci foarte zbuciumate şi au o maximă însemnătate pentru descifrarea vieţii politice din ajunul şi din timpul Primului Război Mondial. Ele dezvăluie, alături de precizia, concreteţea însemnării faptelor, şi calităţile unui scriitor, ale „unui literat rătăcit în politică”, aşa cum s-a spus, care ştie să nareze captivant, să observe detaliul semnificativ, să reînvie dramele oamenilor, să evoce momente de înălţare patriotică şi, mai presus de orice, să deseneze portrete memorabile, fie şi sub semnul unei subiectivităţi care poate venera sau, dimpotrivă, micşora statura unui om, dar într-o manieră din care lipseşte agresivitatea. Dintre numeroasele scene descrise cu un exersat condei de povestitor este de menţionat, de pildă, aceea a depunerii jurământului de către guvernul I.I.C. Bră&#173;tianu în faţa regelui Carol I, care, deşi slăbit şi îmbătrânit, ţinându-se drept în uniforma lui prea lungă, „păşea totuşi apăsat după moda caracteristică ofiţerilor prusaci”. Personajul va păstra până la sfârşit o rigiditate în ţinută şi maniere, „ca o reminiscenţă a Parade-Marsch-ului cu care se obişnuise încă din tinereţe prin regimentele de la Berlin şi Potsdam”. Felul de a vorbi româneşte (cu un prea vizibil accent german), de a se îmbrăca în tunici învechite (semn de zgârcenie), formaţia lui intelectuală şi gustul său estetic (inexistent, nu-i plăcea decât muzica militară) sunt numai câteva dintre trăsăturile consemnate. Ca un prozator de vocaţie, <span class="CharOverride-1">D.</span> ştie să descopere amănuntul revelator, capabil să dea întreaga măsură a personajului. Bunăoară, Carol I era afabil, dar ţinea pe toată lumea la distanţă, nu întindea decât un deget, cel arătător de la mâna dreaptă. Şi rolul acestui detaliu devine determinant în definirea unei psihologii în care nobleţea regală se însoţeşte cu sobrietatea şi cu o anume severitate de castă. Ilustrativ pentru fineţea portretistului este şi „eseul” <span class="CharOverride-2">Mâinile</span>, din volumul <span class="CharOverride-2">Portrete şi amintiri</span>, de o expresivitate surprinzătoare fiind, de pildă, secvenţa despre relaţia mâini–personalitate consacrată lui Titu Maiorescu.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Ion C. Brătianu</span>, Bucureşti, 1932; <span class="CharOverride-2">Portrete şi amintiri</span>, Bucureşti, 1932; ed. îngr. şi pref. Stelian Neagoe, Bucureşti, 1990; <span class="CharOverride-2">Amintiri</span>, Bucureşti, 1933; <span class="CharOverride-2">În memoria lui D.A. Sturdza</span>, Bucureşti, 1933; <span class="CharOverride-2">Raporturile unui ministru tânăr cu regele Carol I</span>, Bucureşti, 1933; <span class="CharOverride-2">Amintiri politice</span>, I–III, pref. Georges I. Duca, München, 1981–1982; <span class="CharOverride-2">Memorii</span>, I–IV, îngr. Stelian Neagoe, Bucureşti, 1992–1994; <span class="CharOverride-2">Lumea la început de veac</span>, îngr. şi postfaţă Damian Hurezeanu şi Nicolae C. Nicolescu, Bucureşti, 1994.</p>
			<p class="Heuristica___m_RPR"><span class="CharOverride-1">Repere bibliografice:</span> Călinescu, <span class="CharOverride-2">Opere</span>, I, <span class="CharOverride-2">1355–1361</span>, II, <span class="CharOverride-2">539–543</span>; Constantin Kiriţescu, <span class="CharOverride-2">Ion. G. Duca</span>, Bucureşti, 1934; Gheorghe Selten, <span class="CharOverride-2">Viaţa şi opera lui I.G. Duca</span>, Bucureşti, 1935; Iorga, <span class="CharOverride-2">Oameni</span>, III, <span class="CharOverride-2">374–375</span>; <span class="CharOverride-2">I.G. Duca</span>, ASO, <span class="CharOverride-2">189–191</span>; Gala Galaction, <span class="CharOverride-2">Jurnal</span>, îngr. Mara Galaction Ţuculescu şi Teodor Vârgolici, I, Bucureşti, 1973, <span class="CharOverride-2">10</span>, <span class="CharOverride-2">525–527</span>, <span class="CharOverride-2">552–553</span>, <span class="CharOverride-2">574–579</span>, <span class="CharOverride-2">652–656</span>, <span class="CharOverride-2">passim</span>, II–III, Bucureşti, 1980, <span class="CharOverride-2">passim</span>; Al. Zub, <span class="CharOverride-2">Legendă şi istorie în opera lui I. G. Duca</span>, AIX, t. XXII, 1985, 2; Z. Ornea, <span class="CharOverride-2">I.G. Duca portretist</span>, RL, 1990, 48; <span class="CharOverride-2">Dicţ. scriit. rom.</span>,<span class="CharOverride-2"> </span>II, <span class="CharOverride-2">158–159</span>; Săndulescu, <span class="CharOverride-2">Memorialişti</span>,<span class="CharOverride-2"> 119–127</span>; Valeriu Râpeanu,<span class="CharOverride-2"> I.G. Duca</span>, Bucureşti, 2004. &#9; <span class="Semnatura">Al.S.</span></p>
			<p class="Heuristica-PRIMUL"><span class="titlu-12">DUCHIŃSKA</span><span class="CharOverride-1">, Seweryna</span> (1816, Koszajec, Polonia – 21.VIII.1905, Paris), traducătoare, publicistă poloneză. Din 1847 se stabileşte la Varşovia, activând pe mai multe planuri: organizează un salon literar-muzical, între 1856 şi 1863 scoate periodicul „Rozrywki dla molodocianego wieku”, scrie versuri, publică în revistele vremii. În 1863, după înăbuşirea răscoalei de eliberare naţională, la care luase parte, se mută la Paris, de unde va trimite regulat corespondenţe periodicelor din ţară, la „Biblioteka warszawska” îndeosebi.</p>
			<p class="Heuristica-BASE">Poeziile proprii, multe preluând ecouri din operele tălmăcite, sunt lăsate în umbră la <span class="CharOverride-1">D.</span> de traducerile propriu-zise (<span class="CharOverride-2">Cântecul lui Roland, Cidul</span> ş.a.) şi de publicistică. Cu literatura română vine în contact încă din 1870, relatând entuziast, în numeroase cronici şi articole, despre mişcarea culturală a epocii sau traducând nu o dată din Vasile Alecsandri şi din alţi scriitori. Semnificative sunt informaţiile bogate şi temeinice din studiul <span class="CharOverride-2">Piesni narodu rumunskiego</span> (1875), care atestă, în selecţie şi aprecieri, viziunea romantică asupra literaturii populare ca depozitar al tradiţiilor naţionale.</p>
			<p class="Heuristica___mici"><span class="CharOverride-1">Traduceri:</span><span class="CharOverride-2"> Piesni narodu rumunskiego </span>[<span class="CharOverride-2">Cântecele poporului român</span>]<span class="CharOverride-2">, </span>Varşovia, 1875.</p>
			<p class="Heuristica___m_RPR"><span class="CharOverride-1">Repere bibliografice:</span> Maria Ilnicka, <span class="CharOverride-2">Seweryna Duchińska, </span>„Bluszcz”, 1884, 27–28; Ion Petrică, <span class="CharOverride-2">Confluenţe culturale româno–polone</span>, Bucureşti, 1976, <span class="CharOverride-2">214–218</span>. &#9; <span class="Semnatura">S.V.</span></p>
			<p class="Heuristica-PRIMUL"><span class="titlu-12">DUDA</span><span class="CharOverride-1">, Gabriela</span> (30.VI.1946, Iaşi), stilistician, semiotician, traducătoare. Este fiică a Casandrei şi a lui Ioan Duda, inginer silvic. A absolvit liceul în Galaţi (1964), apoi, la Universitatea din Bucureşti, Facultatea de Limba şi Literatura Română (1969) şi Facultatea de Filosofie<span class="CharOverride-1"> </span>(1981). Este doctor în filologie din 1991. De la absolvirea studiilor filologice a fost cadru didactic la Universitatea din Bucureşti, iar din 1973, la Institutul de Petrol şi Gaze din Ploieşti. Din 1998<span class="CharOverride-1"> </span>este conferenţiar la Catedra de filologie a Facultăţii de Litere şi Ştiinţe de la Universitatea din Ploieşti. Este membră a Societăţii de Literatură Comparată din România şi a Asociaţiei ESSE. A debutat în „Revue roumaine de linguistique” (1970) şi a fost prezentă în numeroase reviste filologice şi literare: „Studii şi cercetări lingvistice”, „Limbă şi literatură”, „Synthesis”, „Analele Universităţii Bucureşti”, „Cahiers de linguistique théorique et appliquée”, „Revue roumaine de linguistique”, „Cahiers roumains d’études littéraires”, „Revista de istorie şi teorie literară”, „România literară”, „Luceafărul”, „Viaţa românească” ş.a. A publicat studii, prefeţe, cronici şi recenzii de carte, volume de poetică, stilistică şi teorie literară. Debutul editorial l-a constituit lucrarea colectivă <span class="CharOverride-2">Structuri tematice şi retorico-stilistice în romantismul românesc (1830–1870)</span>, sub coordonarea lui Paul Cornea (1976), unde a semnat studiul <span class="CharOverride-2">Unitate şi diversificare prozodică în poezia romantică românească</span>. Începând din 1997, au urmat cărţile proprii, iar în 2009 o lucrare colectivă, <span class="CharOverride-2">Limbajul politic românesc actual</span>.</p>
			<p class="Heuristica-BASE">Preocupată de cercetarea literaturii din perspectiva metodologiilor moderne care descind din poetica lingvistică, stilistică şi semiotică, <span class="CharOverride-1">D. </span>şi-a consacrat studiile atât fenomenului literar românesc (poezia, cu precădere), cât şi problemelor teoretice referitoare la statutul retoricii, la codurile poetice, la raportul convenţie–invenţie în literatură. <span class="CharOverride-2">Metafora în poezia românească simbolistă. Reflecţii asupra formelor analogice </span>(2002)<span class="CharOverride-2"> </span>examinează poezia simbolistă sub unghiul stilisticii conjugate cu poetica diacronică. Studiul e atent deopotrivă la inerţia formelor poetice, care plasează simbolismul românesc în trena unui epigonism postromantic, dar şi la elementele care anunţă poezia modernistă din primele decenii ale secolului al XX-lea. Cercetând ansamblul formelor analogice definitorii pentru poetica simbolistă (comparaţia, metafora, personificarea, alegoria, simbolul, sinestezia), autoarea demonstrează că simbolismul a reprezentat în evoluţia poeziei româneşti un moment de tranziţie, în care coexistă tipul de scriitură romantică şi elementele de destructurare a acestei scriituri, perceptibile în construcţia imaginii, în tratarea sensurilor figurate, în tendinţa generală antimimetică. <span class="CharOverride-1">D. </span>s-a remarcat şi cu traduceri, de probitate şi fineţe, publicate în presa literară (Charles Baudelaire, Paul Verlaine, Tristan Tzara, Roger Caillois, Michel Tournier, Albert Camus), ca şi în volume semnate individual sau în colaborare (Marin Tarangul, Jean Burgos, Henri Michaux).</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Structuri tematice şi retorico-stilistice în romantismul românesc (1830–1870)</span> (în colaborare), îngr. şi introd. Paul Cornea, Bucureşti, 1976; <span class="CharOverride-2">Introducere în teoria literaturii</span>, Bucureşti, 1998; <span class="CharOverride-2">Analiza textului literar</span>, Bucureşti, 2000; <span class="CharOverride-2">Metafora în poezia românească simbolistă. Reflecţii asupra formelor analogice</span>, Bucureşti, 2002; <span class="CharOverride-2">Stilistica limbii române. Stilistică lingvistică şi stilistică literară</span>, Ploieşti, 2004; <span class="CharOverride-2">Limbajul politic românesc actual</span> (în colaborare), coordonator Domniţa Tomescu, Ploieşti, 2009. <span class="CharOverride-1">Antologii:</span> <span class="CharOverride-2">Literatura românească de avangardă</span>, pref. şi postfaţa edit., Bucureşti, 1997. <span class="CharOverride-1">Traduceri:</span> Jean Burgos, <span class="CharOverride-2">Pentru o poetică a imaginarului</span>, pref. edit., Bucureşti, 1988 (în colaborare cu Michaela Gulea); <span class="CharOverride-2">Cuvinte de har. Antologie de poezie religioasă</span>, Bucureşti, 1993 (în colaborare cu Mihaela Voicu); Marin Tarangul, <span class="CharOverride-2">Prin ochiul lui Nichita</span>, Bucureşti, 1997 (în colaborare cu Michaela Gulea); Henri Michaux, <span class="CharOverride-2">Mişcări ale fiinţei interioare</span>, îngr. şi pref. trad., Bucureşti, 2000.</p>
			<p class="Heuristica___m_RPR"><span class="CharOverride-1">Repere bibliografice: </span>Nicolae Manolescu, <span class="CharOverride-2">Studii despre romantismul românesc</span>, RL, 1976, 22; Ion Simuţ, <span class="CharOverride-2">Studii despre romantism</span>, LCF, 1976, 31; Şerban Cioculescu, <span class="CharOverride-2">Breviar</span>, RL, 1985,15, Marius Chivu, <span class="CharOverride-2">In căutarea fiinţei interioare</span>, RL, 2001, 38; Liliana Corobca, <span class="CharOverride-2">Totul despre metaforă</span>, JL, 2004, 17–20.<span class="Semnatura"> &#9; G.O.</span></p>
			<div class="_idGenObjectLayout-1">
				<div id="_idContainer006">
					<div id="_idContainer004" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DUDA</span><span class="CharOverride-1">, Virgil</span> (25.II.1939, Bârlad – 2.IX.2017), prozator. </p>
					</div>
					<div id="_idContainer005" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="06_D2_Drumur-Dvoicenco_345-415-web-resources/image/DUDA_VIRGILs.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Ucăi Leibovici (n. Solomon), funcţionară, şi al lui Carol Leibovici, mic comerciant, şi frate cu criticul Lucian Raicu. <span class="CharOverride-1">D.</span>, al cărui nume la naştere este Rubin, face clasele primare (1945–1952) şi liceul (1952–1955) în oraşul natal, după care urmează cursurile Facultăţii de Drept la Universitatea din Bucureşti (1956–1960). Lucrează ca jurisconsult la Baia Mare şi Ploieşti (1961–1970), apoi ca redactor (1970–1972) şi producător delegat la Studioul Cinematografic Bucureşti şi la Casa de Filme 1 (1972–1987). După stabilirea în Israel, în 1988, este bibliotecar la Tel Aviv şi redactor la ziarele de limba română „Viaţa noastră” şi „Ultima oră”. </p>
			<p class="Heuristica-BASE"><span class="CharOverride-1">D. </span>debutează în „Gazeta literară” cu schiţa <span class="CharOverride-2">Un sentiment</span> în 1964, iar în volum în 1967 cu <span class="CharOverride-2">Povestiri din provincie</span>, culegere de schiţe şi nuvele axate pe reconstituirea, din trăiri mai mult decât din evenimente, a lumii copilăriei, tentativă susţinută de capacitatea autorului de a fixa prin precizia evocării conţinutul sentimental. Tripticul nuvelelor mai ample (<span class="CharOverride-2">Grijile</span>,<span class="CharOverride-2"> Vinovatul</span>,<span class="CharOverride-2"> Legendă şi mit</span>) aduc în prim-plan figura inginerului Burghele, reluată ulterior în <span class="CharOverride-2">Catedrala</span> (1969; Premiul CC al UTC), prezentare retrospectivă, din unghiuri multiple, de tip bildungsroman, ce implică varietatea modalităţilor narative, a biografiei acestuia: un personaj ambiguu a cărui reuşită socială, întemeiată pe calităţi reale sau închipuite, îl determină să se conformeze imaginii despre el însuşi oferite de cei din jur. Problema relativităţii adevărului şi a cunoaşterii este aprofundată în <span class="CharOverride-2">Anchetatorul apatic</span> (1971), roman care valorifică vocaţia analitică a prozatorului în înfăţişarea unei anchete judiciare desfăşurate în plan preponderent psihologic şi moral de un personaj dilematic, interesat mai degrabă de speculaţie decât de decizie, până la a deveni victima propriilor şovăieli, cu consecinţe asupra întregii sale vieţi, inclusiv a celei sentimentale. În <span class="CharOverride-2">Deruta</span> (1973) existenţa vidă a unui funcţionar care trăieşte cu intensitate disproporţionată micile drame ale experienţei cotidiene, întotdeauna mediocră (încurcături birocratice, aventuri galante, o promovare în funcţie), este privită cu un amestec de compasiune şi detaşare ironică de un narator sensibil la ridicolul, dar şi la tragismul insului anonim, incapabil să-şi depăşească propria condiţie. Romanele de analiză psihologică ale lui <span class="CharOverride-1">D.</span> au un fundal bine precizat, căci autorul se arată interesat cu deosebire de răsfrângerile existenţei sociale în conştiinţele individuale. În <span class="CharOverride-2">Al doilea pasaj</span> (1975) întâmplări neobişnuite dereglează existenţa mecanică a unor muncitori navetişti, pentru a evidenţia resorturile interioare ale personajelor, iar în <span class="CharOverride-2">Cora</span> (1977) problemele vieţii într-un mare combinat se inserează în experienţa unei iubiri „naive” sortite eşecului. Problematica, personajele şi tehnicile narative favorite se regăsesc şi în <span class="CharOverride-2">Măştile</span> (1979; Premiul Asociaţiei Scriitorilor din Bucureşti), roman al educaţiei afective, în care ancheta orchestrată de un narator-martor, înzestrat cu fervoare analitică, declanşează confesiuni şi rememorări care tind spre asumarea responsabilităţii morale într-o lume ameninţată de proliferarea apatiei. Ciclul de romane cu ecouri autobiografice alcătuit din <span class="CharOverride-2">Războiul amintirilor</span> (1981; Premiul Uniunii Scriitorilor), <span class="CharOverride-2">Hărţuiala</span> (1984) şi <span class="CharOverride-2">Oglinda salvată</span> (1986) evocă, într-o formulă narativă ce polemizează cu clişeele prozei despre perioada anilor ’50 din secolul trecut, adolescenţa şi studenţia unui tânăr oscilând între nevoia angajării şi tentaţia evaziunii erotice. La <span class="CharOverride-1">D.</span> experienţa personală marchează şi romanele scrise după plecarea lui din ţară. <span class="CharOverride-2">Alvis şi destinul </span>(1993) propune reconstituirea, poate insuficient exploatată epic, a existenţei unui evreu martor la transformarea României după al Doilea Război Mondial. Tema dramei iudaice petrecute în spaţiul românesc este reluată de autor, care conştientizează tot mai acut statutul său de supravieţuitor a două regimuri represive – fie direct, fie ca urmaş al victimelor de odinioară – în romanul <span class="CharOverride-2">A trăi în păcat</span> (1996), sondare a atitudinilor individuale şi a comportamentelor colective din timpul pogromului de la Iaşi din vara anului 1941. Transfigurarea în ficţiune a elementelor autobiografice apare şi în <span class="CharOverride-2">Viaţă cu efect întârziat </span>(1998), unde se recompune biografia personajului central, scriitor român emigrat în Israel, care încearcă, într-un efort autoscopic minuţios şi perseverent, să descifreze premisele gravei sale nevroze actuale, soldată cu două tentative de sinucidere, în amprenta genetică şi în experienţele personale sau sociale traumatizante din trecut: de la un eveniment tragic, ieşit din comun, ca omorul involuntar comis în tinereţe, până la faptele mărunte din existenţa ternă de zi cu zi. Observator atent al lumii comuniste, ca şi al celei postdecembriste, cu care se confruntă cu prilejul unei întoarceri temporare în România, şi totodată fin examinator al mecanismelor psihologice complexe, protagonistul romanului împărtăşeşte dubla vocaţie a autorului pentru real şi pentru introspecţie. Luată în totalitate, proza lui <span class="CharOverride-1">D.</span> se impune mai ales printr-o pătrunzătoare, chiar dacă uneori fastidioasă, capacitate analitică. Romanul <span class="CharOverride-2">Şase femei </span>(2002: Premiul Asociaţiei Scriitorilor din Bucureşti) reconstituie existenţa cotidiană din România anilor 1960–1970, îndeosebi în mediul boem şi artistic al Capitalei, prin intermediul biografiilor unor femei cu vârste şi psihologii diferite, care se definesc prin relaţiile stabilite cu bărbaţii din jurul lor. <span class="CharOverride-2">Despărţirea de Ierusalim </span>(2005), <span class="CharOverride-2">Ultimele iubiri </span>(2008) şi <span class="CharOverride-2">Un cetăţean al lumii </span>(2011) se înscriu în seria romanelor cu protagonişti care pot fi socotiţi alter ego-uri<span class="CharOverride-2"> </span>ale autorului, intelectuali evrei din România stabiliţi în Israel la vârsta maturităţii. Cel mai reuşit, <span class="CharOverride-2">Ultimele iubiri</span>, se desfăşoară pe mai multe paliere: analiza minuţioasă a unei poveşti de dragoste începută la tinereţe în România şi reluată peste ani în Israel implică evocarea adesea nostalgică a lumii româneşti din anii ’60, ca şi explorarea realităţii social-politice israeliene, iar meditaţia asupra avatarurilor bătrâneţii este dublată de asumarea inadaptării la lumea modernă. În ipostaza de publicist, <span class="CharOverride-1">D.</span> semnează volumul <span class="CharOverride-2">Evreul ca simbol (Mihail Sebastian şi alţii) </span>(2004), în care reunește articole apărute în presa de limbă română din Israel axate cu precădere pe raporturile dintre cultura română şi cea iudaică. Mereu lucid, echilibrat şi nuanţat în aprecieri, el<span class="CharOverride-1"> </span>evocă mari artişti de origine evreiască, de la Mihail Sebastian şi B. Fundoianu la Franz Kafka şi Raymond Aron, omagiază scriitorii care au dovedit toleranţă sau simpatie pentru evrei, cum au fost Gala Galaction sau Tudor Arghezi, ori sancţionează excesele antisemite ale lui M. Eminescu sau ale lui Mircea Eliade.</p>
			<p class="Heuristica_CITAT">Înainte de a fi altceva, romanul lui Virgil Duda <span class="CharOverride-4">[Viaţă cu efect întârziat] </span>este cronica unei nevroze, a unei destructurări psihice urmărite minuţios şi nemilos, în toată desfăşurarea ei mereu agravată, chiar de acela care îi suportă efectele, eroul-povestitor. Autoscrutarea acestuia constituie elementul de cel mai mare interes al romanului şi prin el Virgil Duda li se poate alătura, fără complexe, acelor prozatori ai noştri care au descins îndrăzneţ în spaţiile maladivităţii şi au fost preocupaţi de condiţia individului bolnav. Mă gândesc la M. Blecher, Anton Holban, Gib I. Mihăescu şi, bineînţeles, la Hortensia Papadat-Bengescu. Literatura preocupată de patologic urmăreşte îndeobşte felul în care îmbolnăvirea trupului condiţionează comportamentele psihice, le modifică şi prea adesea le degradează. Răul fizic reverberează nefast, de cele mai multe ori, în plan sufletesc şi moral. Este drumul obişnuit de la cauză la efect. Neobişnuită este răsturnarea succesiunii, ca în cazul eroului cărţii lui Virgil Duda, a cărui îmbolnăvire fizică e precedată şi cauzată de îmbolnăvirea sufletului.</p>
			<p class="Heuristica_CITAT_semnat">GABRIEL DIMISIANU</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Povestiri din provincie</span>, Bucureşti, 1967; <span class="CharOverride-2">Catedrala</span>, Bucureşti, 1969; <span class="CharOverride-2">Anchetatorul apatic</span>, Bucureşti, 1971; <span class="CharOverride-2">Deruta</span>, Bucureşti, 1973; <span class="CharOverride-2">Al doilea pasaj</span>, Bucureşti, 1975; <span class="CharOverride-2">Cora</span>, Bucureşti, 1977; <span class="CharOverride-2">Măştile, </span>Bucureşti, 1979; <span class="CharOverride-2">Războiul amintirilor</span>, Bucureşti, 1981; <span class="CharOverride-2">Hărţuiala</span>, Bucureşti, 1984; <span class="CharOverride-2">Oglinda salvată</span>, Bucureşti, 1986; <span class="CharOverride-2">România, sfârşit de decembrie</span>, Bucureşti, 1991; <span class="CharOverride-2">Alvis şi destinul, </span>Bucureşti, 1993; <span class="CharOverride-2">A trăi în păcat</span>, Bucureşti, 1996; <span class="CharOverride-2">Viaţă cu efect întârziat</span>, Bucureşti, 1998; <span class="CharOverride-2">Şase femei</span>, Bucureşti, 2002; <span class="CharOverride-2">Evreul ca simbol (Mihail Sebastian şi alţii)</span>, Bucureşti, 2004; <span class="CharOverride-2">Despărţirea de Ierusalim</span>, Bucureşti, 2005; <span class="CharOverride-2">Ultimele iubiri</span>, Iaşi, 2008; <span class="CharOverride-2">Un cetăţean al lumii</span>, Iaşi, 2011.</p>
			<p class="Heuristica___m_RPR"><span class="CharOverride-1">Repere bibliografice:</span> Cristea, <span class="CharOverride-2">Interpretări</span>, <span class="CharOverride-2">123–128</span>; Dimisianu, <span class="CharOverride-2">Prozatori</span>, <span class="CharOverride-2">170–175</span>; Nicolae Manolescu, <span class="CharOverride-2">Vocaţia romancierului</span>, RL, 1973, 11; Georgescu, <span class="CharOverride-2">Printre cărţi</span>, <span class="CharOverride-2">157–163</span>; Iorgulescu, <span class="CharOverride-2">Rondul</span>, <span class="CharOverride-2">219–225</span>; Dimisianu, <span class="CharOverride-2">Valori</span>, <span class="CharOverride-2">96–104</span>; Cristea, <span class="CharOverride-2">Domeniul</span>, <span class="CharOverride-2">265–272</span>; Titel, <span class="CharOverride-2">Pasiunea</span>, <span class="CharOverride-2">69–72</span>; Dimisianu, <span class="CharOverride-2">Nouă prozatori</span>, <span class="CharOverride-2">44–63</span>; Dana Dumitriu, <span class="CharOverride-2">Un roman de dragoste</span>, RL, 1978, 9; Georgescu, <span class="CharOverride-2">Volume</span>, <span class="CharOverride-2">38–45</span>; Iorgulescu, <span class="CharOverride-2">Scriitori</span>, <span class="CharOverride-2">199–203</span>; Apolzan, <span class="CharOverride-2">Casa</span>, <span class="CharOverride-2">185–220</span>; Moraru, <span class="CharOverride-2">Semnele</span>, <span class="CharOverride-2">239–246</span>; Eugen Simion, [<span class="CharOverride-2">Virgil Duda</span>], RL, 1982, 19, 1984, 24, 1986, 38; Vlad, <span class="CharOverride-2">Lectura rom.</span>, <span class="CharOverride-2">148–152</span>; Cristea, <span class="CharOverride-2">Modestie</span>,<span class="CharOverride-2"> 182–190</span>; Manea, <span class="CharOverride-2">Contur</span>,<span class="CharOverride-2"> 74–81</span>; Cristea, <span class="CharOverride-2">A scrie</span>, <span class="CharOverride-2">167–172</span>; Mirodan, <span class="CharOverride-2">Dicţionar</span>, II, <span class="CharOverride-2">180–189</span>; <span class="CharOverride-2">Dicţ. scriit. rom</span>., II, <span class="CharOverride-2">159–162</span>; Gabriel Dimisianu, <span class="CharOverride-2">Cronica unei nevroze</span>, RL, 2000, 33; Cristofor<span class="CharOverride-2">, Ţara Sfântă</span>, I, <span class="CharOverride-2">61–66</span>; Cristea-Enache, <span class="CharOverride-2">Concert</span>,<span class="CharOverride-2"> 169–178; </span>Mircea Iorgulescu, <span class="CharOverride-2">Plecări, întoarceri, prezenţe</span>, „22”, 2003, 715; Tudorel Urian, <span class="CharOverride-2">Femeile anilor ’60</span>, RL, 2003, 11; Holban, <span class="CharOverride-2">Portrete</span>,<span class="CharOverride-2"> </span>I, <span class="CharOverride-2">196–200</span>; Marian Victor Buciu, <span class="CharOverride-2">Proza lui Virgil Duda</span>, RL, 2004, 36; Tudorel Urian, <span class="CharOverride-2">Relaţii în lumea nouă/veche</span>, RL, 2005, 29; Cristea-Enache, <span class="CharOverride-2">Bucureşti</span>, <span class="CharOverride-2">70–74</span>; Bianca Burţa-Cernat, <span class="CharOverride-2">Între două lumi</span>, OC, 2008, 191; Popa, <span class="CharOverride-2">Ist. lit.</span>,<span class="CharOverride-2"> </span>II, <span class="CharOverride-2">850–851</span>; Manolescu, <span class="CharOverride-2">Enciclopedia, 261–262; </span>Paul Cernat, <span class="CharOverride-2">Legături fără frontiere</span>, „22”, 2012, 2. &#9; <span class="Semnatura">A.C.</span></p>
			<p class="Heuristica-PRIMUL"><span class="titlu-12">DUDAŞ</span><span class="titlu-12-complet">, Florian</span> (19.III.1947, Tăgădău-Beliu, j. Arad), istoric, bibliolog. Este fiul Floricăi (n. Mihoc) şi al lui Florian Dudaş, ţărani. A urmat Facultatea de Istorie la Oradea şi Cluj (1960–1965), după care a lucrat în calitate de cercetător la Muzeul Ţării Crişurilor din Oradea, precum şi ca redactor responsabil al revistei „Lumina” şi director al Editurii Lumina din acelaşi oraş. </p>
			<p class="Heuristica-BASE">Cercetător asiduu al istoriei culturale transilvănene, <span class="CharOverride-1">D.</span> valorifică numeroase mărturii documentare, începând din zorii Evului Mediu şi din timpul voievodatelor până la sfârşitul epocii moderne. Autorul îşi îndreaptă atenţia în primul rând asupra culturii scrise, urmărind circulaţia cărţii româneşti, manuscrisă şi tipărită, din zona Transilvaniei, a Bihorului mai cu seamă, dar se opreşte şi asupra culturii orale, în măsura în care aceasta păstrează amintirea unor personaje istorice semnificative (Horea, Avram Iancu). <span class="CharOverride-1">D.</span> a cercetat, totodată, legăturile culturale dintre cele trei provincii româneşti, de pildă în Transilvania circulația unor cărți precum <span class="CharOverride-2">Cazania </span>lui Varlaam sau călătoriile în aceeași provincie ale celor din Muntenia și Moldova, dar și traseul cărților „călătoare”, precum şi însemnările pe cărţi şi manuscrise vechi, îndeosebi din fondurile bisericilor, adnotări în care descoperă atât informaţii istorice, relevante pentru istoria mentalităţilor, cât şi virtuţi literare. În anii din urmă a studiat legăturile dintre reprezentanţii Şcolii Ardelene şi Oradea, oraşul căruia <span class="CharOverride-1">D.</span>, un erudit și pasionat cititor al memoriei vechilor cărți românești, i-a dedicat întreaga activitate.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Carte veche românească în Bihor. Sec. XVI–XVII</span>,<span class="CharOverride-2"> </span>Oradea, 1977; <span class="CharOverride-2">Vechile tipărituri româneşti din bisericile Bihorului. Sec. XVI–XVII</span>, Oradea, 1979; <span class="CharOverride-2">Contribuţii privind cartea românească în epoca Luminilor</span>, Oradea, 1979; Zărandul, <span class="CharOverride-2">Chipuri și fapte din trecut</span>, București, 1981; <span class="CharOverride-2">Cazania lui Varlaam în Transilvania</span>, pref. Virgil Cândea, Cluj-Napoca, 1983; ed. Timișoara, 2005; <span class="CharOverride-2">Răscoala lui Horia în tradiţia poporului</span>, București, 1984; <span class="CharOverride-2">Manuscrisele româneşti din bisericile Bihorului</span>, I–II, pref. Vasile Coman, Oradea, 1985–1986; <span class="CharOverride-2">Manuscrisele româneşti medievale din Crişana</span>, Timişoara, 1986; <span class="CharOverride-2">Vechi cărţi româneşti călătoare</span>, I, Bucureşti, 1987; <span class="CharOverride-2">Avram Iancu în tradiţia poporului român</span>, Timișoara, 1989; <span class="CharOverride-2">Memoria vechilor cărţi româneşti. Însemnări de demult</span>, Oradea, 1990; <span class="CharOverride-2">Însemnări pe bătrâne cărţi de cult</span>, Oradea, 1992; <span class="CharOverride-2">Vasile Sturze Moldoveanu, peregrinul transilvan (1693–1730)</span>, Oradea, 1993; <span class="CharOverride-2">Românii din Oradea în epoca Luminilor</span>, Oradea, 1996; <span class="CharOverride-2">Misterioasa miniatură „Madona Română” din Biblioteca Vaticanului</span>,<span class="CharOverride-2"> </span>Oradea, 1997; <span class="CharOverride-2">Cărturari şi artişti din Muntenia şi Moldova peregrini în Crişana (sec. XIV–XVIII)</span>, Timişoara, 2003; <span class="CharOverride-2">Urme din trecutul Transilvaniei</span>, Timişoara, 2004; <span class="CharOverride-2">Odoarele vechii Catedrale Ortodoxe a Bihorului. Cea mai veche bibliotecă românească din Oradea</span>, Oradea, 2005; <span class="CharOverride-2">Catastrofe naturale în Transilvania: în lumina însemnărilor scrise pe cărțile românești vechi între anii 1500 și</span> <span class="CharOverride-2">1900</span>,<span class="CharOverride-2"> </span>Timișoara, 2006;<span class="CharOverride-2"> Vechile manuscrise româneşti din Ţara Bihorului</span>, I–II, Oradea, 2007; <span class="CharOverride-2">Vechile tipărituri româneşti din Ţara Bihorului</span>, I–II, Timişoara, 2007. <span class="CharOverride-1">Ediţii: </span>Lucreţia Rudow-Suciu, <span class="CharOverride-2">Logodnica contelui Stuart</span>, Oradea, 1993; <span class="CharOverride-2">Floarea darurilor sau Cartea patimilor omeneşti</span>, Oradea, 1997; <span class="CharOverride-2">Vămile văzduhului. Scrisori inedite de la Lucreţia Suciu (1891–1900)</span>, Oradea, 2004.</p>
			<p class="Heuristica___m_RPR"><span class="CharOverride-1">Repere bibliografice:</span> Eugen Pavel, <span class="CharOverride-2">„Cazania lui Varlaam în Transilvania”</span>, CLG, 1985, 2; Alexandru Mareş, <span class="CharOverride-2">„Cazania lui Varlaam în Transilvania”</span>, LR, 1985, 2; Dan Simonescu, <span class="CharOverride-2">Eveniment editorial bihorean, </span>F, 1988, 5; Teodor Vârgolici, <span class="CharOverride-2">Memoria cărților de cult</span>, ALA, 1993, 164; Sever Dumitrescu, <span class="CharOverride-2">Un tânăr savant român: Florian Dudaș</span>, „Crișana Plus”, 1996, 1 martie; Mircea Popa, <span class="CharOverride-2">„Vămile văzduhului”</span>, F, 2004, 9. &#9; <span class="Semnatura CharOverride-5">C.V.</span></p>
			<p class="Heuristica-PRIMUL"><span class="titlu-12">DUGNEANU</span><span class="CharOverride-1">, Paul</span> (23.IV.1951, Cluj), critic și istoric literar. Este fiul Victoriei Dugneanu (n. Antipa) şi al lui Petre Dugneanu, profesori. A urmat liceul la Bucureşti, unde a absolvit şi Facultatea de Filologie, secţia română–franceză (1974); şi-a luat doctoratul în 1988 cu teza <span class="CharOverride-2">Opera poetică a lui Ion Heliade-Rădulescu</span>. Este, succesiv, profesor de limba şi literatura română în judeţul Ilfov (1974–1975), Bucureşti (1975–1978), redactor pentru versiunea franceză a revistei „Cărţi româneşti” (1979–1990), redactor-şef la „Universul cărţii” (1991–1995), redactor-şef adjunct la „Revue roumaine”, conferenţiar (1999–2004), apoi profesor la Universitatea „Ovidius” din Constanţa şi profesor la Colegiul Naţional „Sf. Sava” din Bucureşti (1993–2007). În 1977 i s-a acordat Premiul revistei „Luceafărul”.</p>
			<p class="Heuristica-BASE">Critic cu o frază suplă, funcţională, cu judecăţi critice exacte şi expresive, <span class="CharOverride-1">D.</span> a debutat în 1973 la revista „Amfiteatru”, colaborând apoi la „Contemporanul”, „Caiete critice”, „Viaţa românească”, „Convorbiri literare”, „Cronica”, „Noua revistă română”, „Saeculum”, „Revista de istorie şi teorie literară” ş.a., iar în mod constant la „Luceafărul”. Primul său volum, <span class="CharOverride-2">Universuri imaginare</span>, apărut în 1981, cuprinde eseuri şi articole concepute din unghi tematist şi arhetipal, dar apelând şi la mijloacele criticii foiletonistice, despre poezie de la G. Bacovia, Lucian Blaga, Tudor Arghezi până la Ştefan Aug. Doinaş, Nichita Stănescu şi Marin Sorescu. În ansamblu, comentariile ilustrează „inteligenţă critică, orizont intelectual şi capacitate analitică” (Pompiliu Marcea). Cea de-a doua carte, <span class="CharOverride-2">Forme literare: între real şi imaginar</span> (1993), este consacrată în întregime literaturii contemporane, incluzând texte despre prozatori şi poeţi: Mircea Eliade, Nicolae Breban, Mircea Ciobanu, Tudor Ţopa, Mircea Nedelciu, Cezar Ivănescu, Daniel Turcea, Marius Robescu. Demersul şi metoda critică s-au consolidat, punând în evidenţă un mod de abordare bazat pe decelarea resorturilor şi semnificaţiilor profunde ale scrierii avute în vedere. În aceeaşi arie se înscriu şi <span class="CharOverride-2">Incursiuni critice</span> (I–III, 2001–2005), şi <span class="CharOverride-2">Glose despre poezia contemporană </span>(2010), selecţii din articolele, cronicile şi eseurile publicate de-a lungul deceniilor, alcătuind un itinerar critic în geografia literaturii române moderne şi contemporane, vădind un mod franc de a spune lucrurilor pe nume. Pornind de la o carte, <span class="CharOverride-1">D. </span>conturează, dincolo de radiografierea esenţială a discursului, profiluri relevante de poeţi, prozatori, critici. De asemenea, susţinut de o serioasă, dar neostentativă armătură teoretică (tematism, semiotică, textualism), criticul procedează frecvent la numeroase asocieri şi referinţe într-un larg cadru cultural. Altă serie de texte abordează şi aspecte de istorie literară, văzute printr-o grilă modernă. În această categorie se înscriu studiul <span class="CharOverride-2">I. Heliade-Rădulescu, un Atlas al poeziei</span> (1995) şi, precedat în 1989 de o antologie de texte comentate, eseul <span class="CharOverride-2">Eminescu după Eminescu</span> (2002), în care e ilustrată modernitatea poeziei eminesciene prin elementele sale simboliste, raportate la poezia lui Charles Baudelaire, Arthur Rimbaud şi Stéphane Mallarmé. Apropiindu-se de altă vârstă a literaturii, interesul lui <span class="CharOverride-1">G.</span> pentru istoria avangardismului este vizibil în studiul <span class="CharOverride-2">Suprarealismul poetic românesc </span>(2005, amplificat în a doua ediţie, 2011), care se axează pe o perioadă de început a mişcării, inclusă de comentator în intervalul 1928–1942. Încapsulaţi în capitole ce vor să definească şi să disocieze (<span class="CharOverride-2">Suprarealismul puternic</span>, <span class="CharOverride-2">Suprarealismul minor</span>), după ce se operase o contextualizare în avangardism, autorii beneficiază de un comentariu aplicat, adesea cu elemente puţin vehiculate, mai ales în cazul celor din planul secund. O carte reprezentativă pentru critic este <span class="CharOverride-2">Al doilea val. Generaţia Hyperion</span>, cu un prim volum,<span class="CharOverride-2"> Poezia anilor ’70</span> (2001), ce analizează un important segment de istorie literară contemporană. Criticul se referă la o a doua promoţie („val”) a unei generaţii ilustre, ce cuprinde nume precum Virgil Mazilescu, Marius Robescu, Emil Brumaru, Ioanid Romanescu, Vasile Vlad, Adrian Popescu, Nicolae Ioana ş.a. „Maşinăria hermeneutică” (Adrian Dinu Rachieru) funcţionează şi de această dată cu eficienţă, argumentând originalitatea, valoarea poeţilor interpretaţi. Acestor pagini li se adaugă în 2007 un eseu monografic intitulat <span class="CharOverride-2">Gheorghe Pituţ – devenirea poetică</span>, o formă de reconsiderare a acestui scriitor. </p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Universuri imaginare</span>, Bucureşti, 1981; <span class="CharOverride-2">Forme literare: între real şi imaginar</span>, Bucureşti, 1993; <span class="CharOverride-2">I. Heliade-Rădulescu, un Atlas al poeziei</span>, Bucureşti, 1995; ed. 2 (<span class="CharOverride-2">Poezia lui Ion Heliade-Rădulescu între romantism şi clasicism</span>), Bucureşti, 2002; <span class="CharOverride-2">Al doilea val. Generaţia Hyperion</span>,<span class="CharOverride-2"> </span>vol. I:<span class="CharOverride-2"> Poezia anilor ’70</span>, Bucureşti, 2001;<span class="CharOverride-2"> Incursiuni critice</span>, I–III, Bucureşti, 2001–2005; <span class="CharOverride-2">Eminescu după Eminescu</span>, Bucureşti, 2002; <span class="CharOverride-2">Suprarealismul poetic românesc. Prima perioada: 1928–1942</span>, Bucureşti, 2005; ed. 2, Bucureşti, 2011; <span class="CharOverride-2">Gheorghe Pituţ – devenirea poetică</span>, Bucureşti, 2007; <span class="CharOverride-2">Glose despre poezia contemporană</span>, Bucureşti, 2010. <span class="CharOverride-1">Antologii:</span> <span class="CharOverride-2">Camil Petrescu interpretat de…</span>, pref. edit., Bucureşti, 1984; <span class="CharOverride-2">Liviu Rebreanu interpretat de…</span>, pref. edit., Bucureşti, 1987; <span class="CharOverride-2">Eminescu. Texte comentate</span>, pref. edit., Bucureşti, 1989. </p>
			<p class="Heuristica___m_RPR"><span class="CharOverride-1">Repere bibliografice:</span> Mihai Ungheanu, <span class="CharOverride-2">„Universuri imaginare”</span>, LCF, 1981, 19; Pompiliu Marcea, <span class="CharOverride-2">Un debut critic promiţător</span>, LCF, 1981, 24; Valentin F. Mihăescu, <span class="CharOverride-2">5 argumente în favoarea valorii</span>, LCF, 1981, 52; Nicolae Ciobanu, <span class="CharOverride-2">„Universuri imaginare”</span>, LCF, 1982, 18; Nicolae Manolescu, <span class="CharOverride-2">Camil Petrescu şi critica</span>, RL, 1985, 14; Şerban Cioculescu, <span class="CharOverride-2">Liviu Rebreanu</span>, RL, 1987, 32; Alexandru Condeescu, <span class="CharOverride-2">De veghe în linia întâi</span>, „Ora”, 1993, 25 iunie; Adrian Dinu Rachieru, <span class="CharOverride-2">Nevoia de ordine</span>, „Meridian”, 1993, 7 iulie; Octavian Soviany, <span class="CharOverride-2">Criticul ca Doctor Angelicus</span>, CNT, 1993, 30–31;<span class="CharOverride-2"> </span>Ştefan Ioanid, <span class="CharOverride-2">„Al doilea val”</span>, „Curierul românesc”, 2002, 9; Hristu Cândroveanu, <span class="CharOverride-2">Magistratura actului critic</span>, ARG, 2002, 13; Vasile Bardan, <span class="CharOverride-2">„Suprarealismul poetic românesc”, „Incursiuni critice”</span>, <span class="CharOverride-2">III,</span> CC, 2006, 5; Horia Gârbea, <span class="CharOverride-2">„Gheorghe Pituţ – devenirea poetică”</span>, LCF, 2008, 6.<span class="CharOverride-2"> &#9; </span><span class="Semnatura">Hr.C.</span></p>
			<p class="Heuristica_PRIMUL_Semnat"><span class="titlu-12">DUH</span>, revistă de cultură apărută la Arad, lunar, de la 1 octombrie 1934 până în ianuarie 1935 (trei numere). Director este economistul Tiberiu Borneas-Maier, iar din colegiul redacțional fac parte artistul plastic şi etnologul Marcel Olinescu, jurnalistul Tiberiu Dragoș, viitorul sociolog marxist Miron Constantinescu, student în anul I la Literele bucureștene. Purtând subtitlul „Revistă de artă, critică literară și filosofie”, <span class="CharOverride-1">D. </span>își propune să dezvolte o direcție culturală alternativă în raport cu tradiționalismul promovat de „Hotarul”, cea mai influentă publicație arădeană a vremii. Acest obiectiv este anunțat în trei texte cu caracter programatic. Pe frontispiciu apare sloganul: „Vrem criticism nou obținut prin sudarea modernismului adevărat și logic la tradiția selectată și dezbărată de prejudecăți”, iar în articolul-program propriu-zis, intitulat sugestiv <span class="CharOverride-2">Inutilitatea tradițională</span>, adeziunea la modernism se rostește prin formulări aproape avangardiste: „Programele sunt țarcuri îngrădite cu sârmă ghimpată! Nouă ne trebuie câmpul larg deschis. [...] Vrem viață, mobilitate, agitație! Vrem inconsecvențe! Fapte! Viață! Și pe acestea numai tinerețea le poate da!”. Repudierea falsului atașament față de valorile locale caracterizează și editorialul lui Tiberiu Dragoș, <span class="CharOverride-2">De ce apărem?</span>. Nici asigurarea colaborărilor din partea unor nume frecvente în ziarele bucureștene nu-l încântă pe redactorul care promite, în schimb, crearea unei „ambianțe pur intelectuale” prielnice cosmopolitismului, fiindcă „regionalismul nu trebuie să se mărginească numai la dialect sau nuanțe etnografice”. Încetându-și timpuriu apariția, <span class="CharOverride-1">D.</span> nu poate onora temerarul proiect cultural. Dacă poeziile publicate de Radu Gyr, Virgil Carianopol, Teodor Scarlat, Virgil Gheorghiu, Petre Pascu, Yvonne Rossignon, George G. Miron (pseudonimul lui Miron Constantinescu) sunt vag simboliste sau avangardiste, eseul <span class="CharOverride-2">Devalorizarea intelectului</span> al lui Marcel Olinescu (semnând Ion Păgânu) dezvăluie o atitudine de-a dreptul conservatoare, imputând generației tinere iraționalismul, deruta și starea de nevroză. De asemenea, prozele lui Tiberiu Vuia și Ovidiu Constant par încercări ocazionale. Neconcludente rămân și cronicile scrise de Miron Constantinescu, de vreme ce Camil Baltazar este plasat, alături de Lucian Blaga, Ion Barbu și Tudor Arghezi, în vârful ierarhiei liricii contemporane, iar romanul lui Ury Benador <span class="CharOverride-2">Ghetto veac XX</span> beneficiază de evaluări encomiastice. Mai demnă de interes se dovedește rubrica „Glose”, realizată de Matei Aron, unde apar informații de actualitate, formulate într-un stil alert, uneori chiar memorabil: note de lectură despre romanele lui Gib I. Mihăescu, comparații între traducerile din poezia lui Rainer Maria Rilke oferite de Eugen Jebeleanu și de Maria Banuș, prezentări ale cărților lui Mircea Eliade <span class="CharOverride-2">India </span>și <span class="CharOverride-2">Lumina ce se stinge</span> („o temelie a literaturii românești contimporane”), precum şi un rezumat al polemicii stârnite de romanul lui Mihail Sebastian <span class="CharOverride-2">De două mii de ani</span>. &#9; <span class="Semnatura">Cs.B.</span></p>
			<p class="Heuristica-PRIMUL"><span class="titlu-12">DUICU</span><span class="CharOverride-1">, Serafim</span> (6.VIII.1938, Tismana, j. Gorj – 19.X.1996, Târgu Mureş), istoric literar, editor. Este fiul Elenei (n. Răcoina) şi al lui Serafim Duicu, tâmplar. A urmat şcoala elementară în satul natal. După cursuri pedagogice la Târgu Jiu şi Craiova, absolvite în 1956, face studii universitare de filologie la Cluj (1956–1961). Funcţionează ca profesor la Blaj (1961–1964), asistent universitar la Târgu Mureş (1964–1974), redactor la „Vatra” (1974–1978), profesor la Institutul de Teatru din Târgu Mureş (din 1978), consilier-şef al Inspectoratului pentru Cultură al Judeţului Mureş (1990–1992), secretar de stat în Ministerul Culturii (1995), director general al Teatrului Naţional din Târgu Mureş, redactor la revista „Şcoala Ardeleană” (1992–1993). Colaborează la „Steaua”, unde a debutat în 1967, „Tribuna”, „Steaua roşie” (Târgu Mureş), „Familia”, „Vatra”, „Transilvania”, „Orizont”, „Cuvântul liber” (Târgu Mureş), „Ateneu”, „România literară”, „Cronica” ş.a.</p>
			<p class="Heuristica-BASE">Principala lucrare de istorie literară a lui <span class="CharOverride-1">D.</span>, <span class="CharOverride-2">Vladimir Streinu. Critic, istoric literar, estetician al poeziei şi poet</span> (1977), la origine teză de doctorat, este structurată pe o bogată informaţie, însă nu exhaustivă, neintrând în atenţia autorului multe scrieri care se aflau încă în paginile revistelor unde fuseseră publicate. Criticul şi esteticianul Vladimir Streinu este apreciat ca „un neoclasic printre moderni”, deşi a practicat o critică severă, modernă. Alte trei lucrări, despre Gheorghe Şincai (1983), Samuil Micu (1986) şi Petru Maior (1990), nu sunt, ca multe apărute în seria „Pe urmele lui…” a Editurii Sport–Turism, doar agreabile descrieri ale peregrinărilor celor evocaţi, ci lucrări temeinice, datorate unui bun cunoscător al operei şi vieţii personalităţilor studiate. Cu valoare şi funcţie de informare accesibilă elevilor, studenţilor etc., <span class="CharOverride-2">Dicţionar de personaje dramatice </span>(1994) selectează figuri semnificative şi cu rezonanţă culturală din Antichitate până în timpul nostru. Pornind de la preocupările de istorie literară, <span class="CharOverride-1">D.</span> a alcătuit, singur sau în colaborare, ediţii din scrierile lui Ion Pop-Reteganul, Septimiu Bucur, Iosif Blaga, Al. Papiu-Ilarian ş.a. A mai îngrijit două culegeri de folclor. Un volum postum, <span class="CharOverride-2">Paralaxe critice </span>(2006), pregătit pentru tipar cu decenii în urmă, în 1975, dar respins pentru editare, reuneşte cronici, recenzii, articole ce pot da seama, în felul lor modest, de viaţa literară a epocii.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Vladimir Streinu. Critic, istoric literar, estetician al poeziei şi poet</span>,<span class="CharOverride-2"> </span>Craiova, 1977; <span class="CharOverride-2">Pe urmele lui Gheorghe Şincai</span>, Bucureşti, 1983; <span class="CharOverride-2">Pe urmele lui Samuil Micu-Clain</span>, Bucureşti, 1986;<span class="CharOverride-2"> Pe urmele lui Petru Maior</span>, Bucureşti, 1990; <span class="CharOverride-2">Dicţionar de personaje dramatice</span>, Bucureşti, 1994; <span class="CharOverride-2">Paralaxe critice</span>, îngr. Valeria Duicu, Târgu Mureş, 2006. <span class="CharOverride-1">Ediţii: </span><span class="CharOverride-2">Mureş, pe marginea ta…</span>, introd. Ovidiu Papadima, Târgu Mureş, 1969 (în colaborare cu Lazăr Lădariu); Ion Pop-Reteganul, <span class="CharOverride-2">Amintirile unui şcolar de altădată</span>, introd. edit., Bucureşti, 1969 (în colaborare cu Ion Apostol Popescu); Vasile Buţiu, <span class="CharOverride-2">Du-te, dor, cu Mureşul…</span>, introd. edit., Târgu Mureş, 1976; Septimiu Bucur, <span class="CharOverride-2">Banchetul lui Lucullus</span>, pref. edit., Cluj-Napoca, 1978; <span class="CharOverride-2">Ion Antonescu și „Garda de Fier”. Pe marginea prăpastiei (21–23 ianuarie 1941)</span>, I, pref. edit., Târgu Mureș, 1991; Emil Gârleanu, <span class="CharOverride-2">Din lumea celor care nu cuvântă</span>, pref. edit., Craiova, 1994; Iosif Blaga, <span class="CharOverride-2">Teoria dramei, cu un tratat introductiv despre frumos şi artă</span>, introd. edit., Craiova, 1995; Octavian Goga, <span class="CharOverride-2">Rugăciune</span>, Craiova, 1995; Elena din Ardeal,<span class="CharOverride-2"> Poezii și poeme în proză</span>,<span class="CharOverride-2"> </span>pref. edit., Târgu Mureș, 1995; Vasile Moldovan, <span class="CharOverride-2">Memorii din 1848–49</span>, introd. edit., Târgu Mureş, 1995; Al. Papiu-Ilarian, <span class="CharOverride-2">Istoria românilor din Dacia Superioară</span>, pref. Ştefan Paşcu, Târgu Mureş, 1996. </p>
			<p class="Heuristica___m_RPR"><span class="CharOverride-1">Repere bibliografice:</span> Cioculescu, <span class="CharOverride-2">Itinerar</span>, III, <span class="CharOverride-2">249–253</span>; Mircea Popa, <span class="CharOverride-2">„Pe urmele lui Petru Maior”</span>, ST, 1991, 2–3; Andrei Grigor, <span class="CharOverride-2">Cartea cu personaje</span>, L, 1995, 42–44; <span class="CharOverride-2">Dicţ. scriit. rom.</span>, II, <span class="CharOverride-2">162–163</span>; Datcu, <span class="CharOverride-2">Dicţ. etnolog.</span>, <span class="CharOverride-2">342</span>; N.N. Tomoniu, <span class="CharOverride-2">Serafim Duicu (1938–1996)</span>, „Oglinda literară”, 2009, 95, 96<span class="CharOverride-2">.&#9; </span><span class="Semnatura">I.D.</span></p>
			<div class="_idGenObjectLayout-1">
				<div id="_idContainer009">
					<div id="_idContainer007" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DULFU</span><span class="CharOverride-1">, Petre</span> (10.III.1856, Tohat, j. Sălaj – 31.X.1953, Bucureşti), poet, traducător. </p>
					</div>
					<div id="_idContainer008" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="06_D2_Drumur-Dvoicenco_345-415-web-resources/image/dulfu_petres.jpg" alt="" />
					</div>
				</div>
			</div>
			<p class="Heuristica-PRIMUL">Fiu al Agapiei (n. Bran) şi al lui Nichifor Dulfu, intelectual al satului, <span class="CharOverride-1">D.</span> urmează liceul la Baia Mare şi la Cluj, în oraşul de pe Someş făcând şi studii universitare, în 1881 luându-și doctoratul cu o teză, scrisă în limba maghiară, despre activitatea lui Vasile Alecsandri. Este profesor, pentru scurt timp, la Şcoala Normală din Bucureşti, profesor şi director al Şcolii Normale din Turnu Severin, profesor la Azilul „Elena Doamna” din Bucureşti, la Şcoala Normală a Societăţii pentru Învăţătura Poporului Român, din 1884 fiind şi profesor suplinitor de limba română la Şcoala Normală  de Băieţi; în 1893 primeşte numirea de profesor definitiv. În 1918 se retrage de la Şcoala Normală de Fete „Elena Doamna”, iar în 1921 de la Şcoala Normală de Băieţi. A alcătuit şi a publicat un număr apreciabil de manuale şcolare, multe în colaborare. A debutat cu versuri în „Familia” (1874), colaborând apoi şi la „Amicul familiei”, „Cărţile săteanului român”, „Gutinul”, „Ideea pedagogică–literară–socială”, „Lumi&#173;nătorul”, „Revista nouă”, „Românul”, „Şezătoarea”, „Tribuna” ș.a. Devine membru al Societății Scriitorilor Români în 1911.</p>
			<p class="Heuristica-BASE">Scrierile lui <span class="CharOverride-1">D.</span>, alcătuite din lirică personală şi prelucrări ale eposului popular românesc, au stat, încă de la debut, sub semnul marii admiraţii pentru Alecsandri. Bardul de la Mirceşti i-a apreciat primele încercări poetice, pe care i le trimisese, în manuscris, profesorul clujean Grigore Silaşi. Tânărul poet, opina Alecsandri, avea „în suflet scânteia sacră şi sub condei o limbă armonioasă pe care ştie s-o mlădie sub cerinţele ritmului”. Atracţia pentru zăcămintele folclorice s-a datorat exemplului lui Alecsandri, însă, spre deosebire de acesta, el<span class="CharOverride-1"> </span>nu a fost decât în mică măsură un colecţionar de la sursă. Izvorul lui de inspiraţie pentru „epopeile populare” <span class="CharOverride-2">Isprăvile lui Păcală</span> (1894) şi <span class="CharOverride-2">Gruia lui Novac</span> (1913), ca şi pentru altele, au fost creaţii culese de alţii, surse pe care de altfel le numeşte încă din subtitlu. Posedând o remarcabilă iscusinţă de a relata accesibil fondul subiectelor pe care le recreează nu în stihuri populare, ci în versuri de 14–16 silabe, <span class="CharOverride-1">D.</span> şi-a dobândit o mare popularitate în rândurile cititorilor fără mari pretenţii, dovadă şi numeroasele ediţii pe care le-au cunoscut, până spre mijlocul deceniului al cincilea al veacului trecut, principalele sale scrieri: <span class="CharOverride-2">Isprăvile lui Păcală</span> – 18 ediţii, <span class="CharOverride-2">Gruia lui Novac</span> – 13, <span class="CharOverride-2">Povestea lui Făt-Frumos (1919)</span> – 10. A fost preţuit, totodată, şi de Academia Română, care a distins cu Premiul „Eliade Rădulescu” <span class="CharOverride-2">Isprăvile lui Păcală </span>(ediţia din 1907). Operă de folclorist a făcut o singură dată, trimiţând ca răspuns la chestionarul lingvistic (1884) al lui B.P. Hasdeu o colecţie de lirică populară din Gârceiu, judeţul Sălaj; aici aproape toate textele se caracterizează, opinează Ovidiu Bârlea, printr-o „şlefuire rar întâlnită, care le face deosebit de atractive”. <span class="CharOverride-1">D.</span>, care cunoştea câteva limbi străine, s-a remarcat şi ca traducător din dramaturgia elină. <span class="CharOverride-2">Ifigenia în Aulida</span> (1879) şi <span class="CharOverride-2">Ifigenia în Taurida</span> (1880), transpuse din Euripide, au fost distinse, la ediţia a doua (1902), de Academia Română cu Premiul „Adamachi”, prilej în care clasicistul Nicolae Quintescu afirma că aceste versiuni sunt „o adevărată operă literară, excelentă sub toate punctele de privire”, tălmăcirea, în ansamblu, fiind „din cele mai bune” din câte se făcuseră până atunci din literatura clasică antică. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Alexandri. Vazul müködése a román irodalom terén </span>[<span class="CharOverride-2">Activitatea lui Alecsandri pe terenul literaturii române</span>], Cluj, 1881; <span class="CharOverride-2">Princesa fermecată</span>, Sibiu, 1887; <span class="CharOverride-2">Etica sau morala filosofică</span>, Bucureşti, 1889; <span class="CharOverride-2">Noţiuni de estetică</span>, Bucureşti, 1891; <span class="CharOverride-2">Isprăvile lui Păcală. Epopee poporală în 24 cânturi</span>, cu ilustraţii de Jiquidi şi Hlavsa, Bucureşti, 1894; ed. Bucureşti, 1907; <span class="CharOverride-2">Legenda ţiganilor</span>, cu ilustraţii de Hlavsa, Bucureşti, 1896; <span class="CharOverride-2">Foloasele învăţăturii</span>, Bucureşti, 1902; <span class="CharOverride-2">Din lumea satelor</span>, Bucureşti, f.a.; <span class="CharOverride-2">Snoave</span>, Bucureşti, 1909; <span class="CharOverride-2">Cântece şi poveşti</span>, Bucureşti, 1910; <span class="CharOverride-2">Gruia lui Novac</span>. <span class="CharOverride-2">Epopee. Alcătuită din cântecele de vitejie ale poporului român</span>, cu ilustraţii de A. Murnu, Bucureşti, 1913; <span class="CharOverride-2">Povestea lui Făt-Frumos</span>, Bucureşti, 1919; <span class="CharOverride-2">Visuri împlinite</span>, Bucureşti, 1919; <span class="CharOverride-2">Faptă şi răsplată</span>, Bucureşti, 1920; <span class="CharOverride-2">Iisus Mântuitorul</span>, Bucureşti, 1921; <span class="CharOverride-2">Ion Săracul</span>, Bucureşti, 1923; <span class="CharOverride-2">Odinioară</span>, Bucureşti, 1923; <span class="CharOverride-2">Păcală argat</span>, Bucureşti, 1924; <span class="CharOverride-2">Răzbunarea Lenuţei</span>, Bucureşti, 1925; <span class="CharOverride-2">Zâna florilor</span>, Bucureşti, 1926; <span class="CharOverride-2">Povestea unui orfan</span>, Bucureşti, 1931; <span class="CharOverride-2">Povestea României Mari</span>, Bucureşti, 1931; <span class="CharOverride-2">Cei doi feţi logofeţi cu părul de aur</span>, Bucureşti, 1936; <span class="CharOverride-2">Scrieri</span>, îngr. Viorica Florea şi Victor Crăciun, introd. Victor Crăciun, Bucureşti, 1971. <span class="CharOverride-1">Traduceri:</span> Euripide, <span class="CharOverride-2">Ifigenia în Aulida</span>, Cluj, 1879, <span class="CharOverride-2">Ifigenia în Taurida</span>, Gherla, 1880.</p>
			<p class="Heuristica___m_RPR"><span class="CharOverride-1">Repere bibliografice:</span> <span class="CharOverride-2">Omagiu profesorului Petre Dulfu cu prilejul sărbătoririi sale la 29 mai de către foştii săi elevi şi colegi</span>, Bucureşti, 1927; Gh. Cardaş, <span class="CharOverride-2">Petre Dulfu</span>,<span class="CharOverride-2"> </span>„Albina”, 1936, 17; Ion Muşlea, Ovidiu Bârlea, <span class="CharOverride-2">Tipologia folclorului din răspunsurile la chestionarele lui B.P. Hasdeu</span>, Bucureşti, 1970, <span class="CharOverride-2">58</span>; Petre Puşcaşu, <span class="CharOverride-2">Vasile Alecsandri şi Petre Dulfu</span>, „Buletin ştiinţific”, seria A, Baia Mare, 1971; <span class="CharOverride-2">Dicţ. scriit. rom.</span>,<span class="CharOverride-2"> </span>II, <span class="CharOverride-2">163–164</span>; Laura Temian, <span class="CharOverride-2">Petre Dulfu</span>, Baia Mare, 2003; Maria Bilțiu, <span class="CharOverride-2">Snoava populară şi Petre Dulfu</span>, „Memoria ethnologica”, 2006, 18–19; Ion Buzaşi, <span class="CharOverride-2">Petre Dulfu şi snoava populară românească</span>, ST, 2006, 7–8; Datcu, <span class="CharOverride-2">Dicţ. etnolog.</span>, <span class="CharOverride-2">343–344</span>.<span class="CharOverride-1"> &#9;</span><span class="Semnatura">I.D.</span></p>
			<p class="Heuristica-PRIMUL"><span class="titlu-12 CharOverride-6">DUMA</span><span class="CharOverride-7">, Radu</span><span class="CharOverride-6"> (a doua jumătate a sec. XVIII), traducător, cronicar. Fiu al preotului Dimitrie Duma din Şcheii Braşovului, </span><span class="CharOverride-7">D.</span><span class="CharOverride-6"> a fost cântăreţ bisericesc şi dascăl al copiilor din parohia şcheiană între anii 1772 şi 1790. Fiind „foarte cuvios şi vrednic”, a tălmăcit mai multe scrieri religioase din limbile greacă, latină, sârbă, aproape toate lăsate în manuscris, între care </span><span class="CharOverride-8">Livada duhovnicească</span><span class="CharOverride-6"> de Ioanes Mosh, </span><span class="CharOverride-8">Piatra zmintelii</span><span class="CharOverride-6"> de Ilie Miniat şi </span><span class="CharOverride-8">Păşunea oilor celor cuvântătoare</span><span class="CharOverride-6">. Doar </span><span class="CharOverride-8">Preoţia sau Îndreptarea preoţilor</span><span class="CharOverride-6">, lucrare a patriarhului Callinic, a fost tipărită în 1789. I s-au atribuit, cu argumente destul de nesigure, şi câteva texte istoriografice păstrate într-un miscelaneu şi publicate de Em. E. Kretzulescu în „Revista pentru istorie, arheologie şi filologie” (1910–1911) sub titlul generic </span><span class="CharOverride-8">Codex Kretzulescus. </span><span class="CharOverride-6">În ordinea cronologică a evenimentelor relatate, primul text este </span><span class="CharOverride-8">Cronica Ţării Ardealului</span><span class="CharOverride-6">, evocând o istorie care ar începe cu anul 744. Tot de la origini, din anul 1393, porneşte </span><span class="CharOverride-8">Cronica bisericii Sf. Nicolae şi a românilor din Schei (Braşov)</span><span class="CharOverride-6">. Textul cel mai substanţial, şi din punct de vedere literar, este </span><span class="CharOverride-8">Istorie. Din ce pricină au început împăratul turcesc asupra împărăţiii moscalilor oaste</span><span class="CharOverride-6">, care se referă la războiul ruso–turc din 1768–1774. Atribuirea, ca şi afirmaţia că originalele redactate de </span><span class="CharOverride-7">D. </span><span class="CharOverride-6">s-au pierdut, păstrându-se numai copii (fragmentare) în miscelaneu, au fost contestate de N.A. Ursu, care demonstrează că aceste cronici aparţin celui considerat îndeobşte copistul culegerii, Simeon Hârs, al cărui nume a fost greşit descifrat de Em. E. Kretzulescu şi transcris Simeon Hiară.</span><span class="CharOverride-8"> </span></p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Istorie. Din ce pricină au început împăratul turcesc asupra împărăţiii moscalilor oaste</span>, publ. Em. E. Kretzulescu, RIAF, vol. XI, 1910, partea I;<span class="CharOverride-2"> Cronica bisericii Sf. Nicolae şi a românilor din Schei (Braşov)</span>; <span class="CharOverride-2">Relaţiuni despre biserica română greco-orientală din Ungaria şi Transilvania; Turburări în biserică</span>, publ. Em. E. Kretzulescu, RIAF, vol. XI, 1910, partea II;<span class="CharOverride-2"> Cronica Ţării Ardealului. Războaiele dintre Casa Austriei cu Francia, Saxonia şi Prusia. Iosif II</span>, publ. Em. E. Kretzulescu, RIAF, vol. XII, 1911, partea I<span class="CharOverride-2">. </span><span class="CharOverride-1">Traduceri: </span>Patriarhul Callinic, <span class="CharOverride-2">Preoţia sau Îndreptarea preoţilor</span>, Sibiu, 1789.</p>
			<p class="Heuristica___m_RPR"><span class="CharOverride-1">Repere bibliografice: </span><span class="CharOverride-2">Documente privitoare la trecutul românilor din Şchei (1700–1783)</span>, I, îngr. Sterie Stinghe, Braşov, 1901, <span class="CharOverride-2">66–71</span>,<span class="CharOverride-2"> 173–174</span>, <span class="CharOverride-2">177</span>, <span class="CharOverride-2">188</span>, <span class="CharOverride-2">191</span>; Andrei Bârseanu, <span class="CharOverride-2">Istoria şcoalelor centrale române gr. or. din Braşov</span>, Braşov, 1902, <span class="CharOverride-2">8–9</span>,<span class="CharOverride-2"> 15</span>;<span class="CharOverride-2"> </span>Em. E. Kretzulescu, <span class="CharOverride-2">Codex Kretzulescus</span>, RIAF, vol. XI, 1910, partea I; I. Crăciun, <span class="CharOverride-2">Cronicile româneşti ale Transilvaniei şi Banatului</span>, „Anuarul Institutului de Istorie din Cluj”, t. I–II, 1958–1959; <span class="CharOverride-2">Ist. lit.</span>,<span class="CharOverride-2"> </span>I,<span class="CharOverride-2"> 643–644</span>; <span class="CharOverride-2">Dicţ. lit. 1900</span>, <span class="CharOverride-2">306</span>; Ursu, <span class="CharOverride-2">Contribuţii ist. lit.</span>, <span class="CharOverride-2">237–268. &#9;</span><span class="Semnatura">C.T.</span></p>
			<p class="Heuristica-PRIMUL"><span class="titlu-12 CharOverride-9">DUMBRAVă</span><span class="titlu-12-complet">, Bucura</span> (pseudonim al lui Fany Seculici; 28.XII.1868, Bratislava – 26.1.1926, Port Said, Egipt), prozatoare. Mama, Louisa (n. Hanno), era de origine slovacă, iar tatăl, Július Seculici, era tot slovac, evreu creştinat. Regele Carol I îl invită, în 1873, pe Július Seculici<span class="CharOverride-1"> </span>să contribuie la modernizarea ţării în calitate de director al Societăţii de Asigurări Dacia Română. <span class="CharOverride-1">D. </span>studiază la un pension german din București, învățând aici câteva limbi: germană, franceză, engleză, apoi română. La vârsta de paisprezece ani, ea atrage atenţia reginei Elisabeta prin versurile ei. Devine una din pupilele regale, iar mai târziu chiar apropiată a poetei şi egeriei Carmen Sylva. În 1905, împreună cu alte doamne din anturajul de la Peleş, înfiinţează Societatea Chindia, în vederea valorizării portului, dansului şi muzicii populare româneşti. Fascinată de frumuseţea peisajului montan, ajunge o pasionată alpinistă. A escaladat masivul Matterhorn, gheţarul La Buée din Mont Blanc şi este prima femeie care a urcat pe vârful Omu. Alături de Take Ionescu, Simion Mehedinţi, Emanoil Bucuţa, Mihai Haret, a fost membră fondatoare a mai multor societăţi interesate în dezvoltarea turismului în România: Societatea Carpatină din Sinaia (1895), Asociaţia Hanul Drumeţilor (1921). Ca recunoaştere a meritelor sale, unul din vârfurile din Bucegi a primit numele ei. A debutat editorial cu romanul <span class="CharOverride-2">Der Haiduck</span> (1908) şi a colaborat la<span class="CharOverride-1"> </span>periodice precum ,,La Revue roumaine”, ,,Éclair des Balkans”, ,,Lumina”, ,,Curentul nou”, ,,Ideea europeană”, ,,Convorbiri literare”, ,,Dimineaţa”, „Democraţia”, „Foaia noastră”, ,,Lamura”, „Cele trei Crişuri” ,,Calendarul povestirii”, ,,Cugetul românesc”, ,,Tribuna nouă”, ,,Căminul”, ,,Orizontul” ş.a. Spre sfârşitul vieţii este atrasă de spiritism şi teosofie, iar în 1925 fondează prima lojă teosofică din România, a cărei preşedintă a fost. Împreună cu Martha Bibescu, Agepsina Macri-Eftimiu şi Claudia Milian, în 1923 înființează prima lojă masonică feminină din România. Preocupările ei au făcut să fie privită de membrii elitelor culturale ale timpului fie cu un respect rezervat (Mircea Eliade), fie cu ironie (I.L. Caragiale, Mateiu I. Caragiale). Cunoaşte personalităţi ale teosofiei mondiale şi participă la două congrese în domeniu. Convinsă că Jiddu Krishnamurti este noul mare Învăţător aşteptat de omenire, i-a tălmăcit în româneşte cartea <span class="CharOverride-2">La picioarele</span><span class="CharOverride-1"> </span><span class="CharOverride-2">Învăţătorului</span> (1924). La întoarcerea de la un congres ținut  în decembrie 1925 la Adyar (India), moare de friguri într-un spital din Port Said (Egipt). Însemnările din ultima ei călătorie, în care îl cunoscuse şi pe Krishnamurti, apar postum, sub titlul <span class="CharOverride-2">Pe drumurile Indiei</span>. <span class="CharOverride-2">Cele din urmă pagini. Scrisori</span> (1927), unde dimensiunea esoterică marchează fericit aceste pagini diaristice. Un jurnal care acoperă perioada 1917–1919 a fost lăsat în manuscris.</p>
			<p class="Heuristica-BASE">Ataşată istoriei şi tradiţiilor româneşti, <span class="CharOverride-1">D. </span>recreează în primul ei roman, <span class="CharOverride-2">Der Haiduck</span>, figura legendară a lui Iancu Jianu, văzut ca un om care își transcende limitele, dezicându-se de clasa socială căreia îi aparţine. Cartea este bine primită de critică şi de public, fiind tradusă în româneşte, tot în 1908,  de Teodor Nica şi beneficiind de numeroase reeditări; textul a fost și ecranizat de Horia Igiroşanu, în 1928, sub titlul <span class="CharOverride-2">Iancu Jianu</span>, iar în 1942 Ion Şahighian îl pune în scenă la Teatrul Naţional din Bucureşti pe baza dramatizării realizate de Const. N. Mihăilescu. Autoarea s-a oprit asupra unei perioade tulburi, complicate, acţiunea petrecându-se în anul 1816, după un război ruso–turc. Iancu e întrupat ca un erou romanţios, fiind un bărbat cu o nefericită poveste de dragoste. Ileana Golfineanu, iubita sa, este  răpită și violată de lubricul serdar Parvanoglu; rămâne însărcinată și se retrage la mănăstire pentru că doar acolo găseşte înţelegere. Iancu va fi salvat de la jocul nemilos al luptei pentru putere şi al urii numai de iubirea Sultanei, prietena de suflet a domniţei Ralu Caragea. <span class="CharOverride-1">D. </span>plănuise o amplă trilogie (<span class="CharOverride-2">Sfărâmătorii de valuri</span>), dar, din păcate, manuscrisul părţii a treia, <span class="CharOverride-2">Sarea norodului</span>,<span class="CharOverride-2"> </span>care îl evoca pe paşoptistul Ion Câmpineanu, s-a pierdut. În 1912 publică în limba germană <span class="CharOverride-2">Der Pandur</span>, partea a doua a proiectului ei romanesc, o evocare a lui Tudor Vladimirescu. În acelaşi an Elisa I. Brătianu le oferă cititorilor versiunea românească, care se bucură de asemenea de succes. Personajele, printre care se remarcă portretul unei curtezane grecoaice, sunt mult mai numeroase şi creionate cu simțul pitorescului istoric. Slugerul Tudor Vladimirescu capătă dimensiuni de epopee prin eroismul cu care îşi acceptă ursita. Reconstituirile se bazează<span class="CharOverride-1"> </span>pe o documentaţie solidă: colecţia Hurmuzachi, arhiva familiei Jienilor, scrierile lui Ion Heliade-Rădulescu, Ion Ghica, C.D. Aricescu, A.D. Xenopol, N. Iorga, doine ori balade haiduceşti din culegerea lui Simion Florea Marian. Romanele publicate de <span class="CharOverride-1">D. </span>nu pot fi separate de strategia sa existenţială. Scriitoarea nu excelează prin profunzimea analizei psihologice, dar impresionează prin identificarea cu idealurile naţionale româneşti. Picturalul, excesiv uneori, trădează efortul de a-şi declara integrarea la țara de adopţiune și, deși evită kitschul, pastelul denotă  un sentimentalism de sorginte sămănătoristă. Patina timpului este realizată şi datorită plăcerii cu care autoarea descrie locuri, moravuri, ambianță, veşminte etc. <span class="CharOverride-1">D.</span> va scrie și în româneşte. Cu o structură compozită, <span class="CharOverride-2">Cartea munţilor</span> (1920) reuneşte, sub semnul curiozității și al admirației față de armonia și miracolele naturii, amintiri de călătorie, fragmente narative şi eseistice, informaţii botanice sau geografice, un „îndreptar” pentru excursionişti, dar și o recuperare simbolică a fiecărei întâmplări trăite. Aflată în descendența lui Al. Vlahuţă și a lui Calistrat Hogaş, <span class="CharOverride-1">D. </span>a fost apreciată în epocă pentru reușita reprezentării literare a naturii. Alte povestiri, publicate parţial în periodice şi traduse în româneşte de <span class="CharOverride-1">D. </span>vor fi reunite în culegerea<span class="CharOverride-2"> Ceasuri sfinte</span> (1921). În 1927 Emanoil Bucuţa încerca să publice o nouă ediţie, adaugând povestirile care ar fi trebuit să alcătuiască un al doilea volum şi schimbând titlul în <span class="CharOverride-2">Cartea îngerilor. Ceasuri sfinte. </span>Sentimentale, uneori excesiv de patetice, naraţiunile reiau episoade din <span class="CharOverride-2">Vechiul</span> sau din  <span class="CharOverride-2">Noul Testament</span>, ilustrează lupta dintre bine şi rău, dintre trup şi suflet, idealizează personalitatea reginei Elisabeta, reînvie trecutul medieval.</p>
			<p class="Heuristica___mici"><span class="CharOverride-10">Scrieri: </span><span class="CharOverride-2">Der Haiduck</span>, Regensburg, 1908; ed. (<span class="CharOverride-2">Haiducul</span>), tr. T.N. [Teodor Nica], Bucureşti, 1908; <span class="CharOverride-2">Der Pandur</span>, pref. Carmen Sylva, Regensburg, [1912]; ed. (<span class="CharOverride-2">Pandurul</span>), tr. Elisa I. Brătianu, Bucureşti, 1912; ed. îngr. şi pref. Ileana Manole, Bucureşti, 1981; <span class="CharOverride-2">Cartea munţilor</span>, Bucureşti, 1920; ed. Bucureşti, 1924; ed. pref. Emanoil Bucuţa, Bucureşti, 1943; ed. îngr. şi pref. Mircea Handoca, Bucureşti, 1970; <span class="CharOverride-2">Ceasuri sfinte</span>, tr. autoarei, Bucureşti, 1921; <span class="CharOverride-2">Pe drumurile Indiei. Cele din urmă pagini. Scrisori</span>, Bucureşti, 1927; <span class="CharOverride-2">Cartea îngerilor. Ceasuri sfinte</span>, îngr. Nicoleta Gheorghe, pref. Emanoil Bucuţa, Bucureşti, 2002. </p>
			<p class="Heuristica___m_RPR"><span class="CharOverride-1">Repere bibliografice:</span> Chendi, <span class="CharOverride-2">Pagini</span>, <span class="CharOverride-2">429–431</span>; Marcel Montandon, <span class="CharOverride-2">Lettres roumaines</span>, „Mercure de France”, 1908, 270; C.Ş. Făgeţel, <span class="CharOverride-2">Credinţe literare</span>, Craiova, 1913, <span class="CharOverride-2">113–118</span>; Dragomirescu, <span class="CharOverride-2">Scrieri</span>, <span class="CharOverride-2">187</span>; Mihail Iorgulescu, <span class="CharOverride-2">„Cartea munţilor”</span>, SBR, 1920, 9; Perpessicius, <span class="CharOverride-2">Opere</span>, IX, <span class="CharOverride-2">238–240</span>,<span class="CharOverride-2"> 245–246</span>; Gala Galaction, <span class="CharOverride-2">Bucura Dumbravă</span>, ALA, 1926, 270; Emanoil Bucuţa, <span class="CharOverride-2">Scriitori care nu mai sunt</span>, G, 1927, 1;<span class="CharOverride-2"> </span>Romulus Dianu, <span class="CharOverride-2">Marea umbră</span>, RP, 1928, 3159; Miller–Săndulescu, <span class="CharOverride-2">Evoluţia</span>,<span class="CharOverride-2"> 319–324</span>; Ciopraga, <span class="CharOverride-2">Lit. rom.</span>, <span class="CharOverride-2">591</span>; Cezar Petrescu, <span class="CharOverride-2">Evocări şi aspecte literare</span>, îngr. și pref. Mircea Popa, Timișoara, 1974, <span class="CharOverride-2">219–220</span>; Mihai Haret, <span class="CharOverride-2">Călător prin munți</span>, București, 1976, <span class="CharOverride-2">69–71</span>; <span class="CharOverride-2">Dicţ. scriit. rom.</span>, II, <span class="CharOverride-2">164–165</span>; Liviu Bordaş, <span class="CharOverride-2">Românii în istoria drumului spre Indii (II)</span>, CL, 2005, 2; Paul D. Popescu,<span class="CharOverride-2"> Bucura Dumbrav</span>ă, ,,Prahova”, 2008, 5132; Luiza Marinescu, <span class="CharOverride-2">Bucura Dumbravă: escalade et littérature</span>, ,,Philologica Jassyensia”, 2012, 1; Mihaela Mudure, <span class="CharOverride-2">Bucura Dumbravă sau Transnaţionalismul mimetic</span>, TR, 2012, 241; Constantina Raveca Buleu, <span class="CharOverride-2">Bucura Dumbravă şi teozofia</span>, CNT, 2012, 7. &#9; <span class="CharOverride-11">M.Md.</span></p>
			<p class="Heuristica-PRIMUL"><span class="titlu-12 CharOverride-9">DUMBRAVă</span><span class="CharOverride-1">, Lucian</span> (11.XII.1931, Pârâu Negru, j. Botoşani – 19.VIII.2007, Iaşi), critic literar. Fiu al Ancuţei (n. Nistor) şi al lui Constantin Dumbravă, ţăran, <span class="CharOverride-1">D.</span> urmează primii ani de şcoală în comuna natală, după care pleacă la Cernăuţi pentru a-şi continua studiile la Liceul Militar „Ştefan cel Mare”, ulterior la liceul din Dorohoi, unde susţine şi bacalaureatul. Din 1950 urmează cursurile Facultăţii de Filologie la Universitatea din Iaşi, al cărei absolvent devine în 1954. După mai puţin de un an se angajează ca redactor la revista ,,Iaşul literar”, unde activează până în 1970, apoi la „Convorbiri literare”, unde ocupă funcţia de redactor principal până în anul 1991, când se pensionează. A mai colaborat cu recenzii şi articole pe teme culturale la „Cronica”, „Dacia literară”, „Bucovina literară”, ,,Colocvii”, „Albina”, „Neamul românesc” şi la ziarele ieşene „Opinia”, „Opinia Moldovei”, „Flacăra Iaşului”, „24 ore”, „Independentul” şi „Evenimentul”.</p>
			<p class="Heuristica-BASE">Articolele publicate de <span class="CharOverride-1">D. </span>în periodice, care nu au fost niciodată reunite într-o carte, dovedesc un spirit critic înclinat spre desluşirea elementelor definitorii ale unei opere literare prin analizarea fragmentului. Atunci când, în anii realismului socialist, comanda social-ideologică este presantă, comentatorul încearcă nu o dată să evite compromisul prin tratarea aproape nudă, detaşată, a unor fenomene. Pare-se că avea conştiinţa înzestrării sale modeste în interpretarea literaturii, ceea ce l-a făcut să rămână cantonat într-o zonă de minorat a criticii. Volumul târziu <span class="CharOverride-2">Ei, care au scris</span> (2001), aduce în atenţie în esenţă o serie de documente inedite privind activitatea Asociaţiei Scriitorilor din Iaşi într-o perioadă tulbure, acoperind deceniul 1949–1959 şi consemnează numeroase mărturii despre sinuoasa viaţă culturală ieşeană şi protagoniştii ei, textul fiind „ca un roman viu…” (Valeriu Stancu). Acestui op îi urmează <span class="CharOverride-2">Abstracţionism şi sugestie în poezia lui Constantin Mănuţă </span>(2003), lucrare ce se dovedeşte utilă pentru o mai bună cunoaştere a unui scriitor puţin frecventat de cititori şi de critica literară. Documentaristul e și aici superior hermeneutului. <span class="CharOverride-1">D. </span>a mai îngrijit o ediție I.M. Marinescu în care include mai multe „portrete istorice” păstrate în manuscris, iar în colaborare cu Horia Zilieru a editat pagini din scrierile lui George Mărgărit.</p>
			<p class="Heuristica___mici"><span class="CharOverride-10">Scrieri:</span><span class="CharOverride-1"> </span><span class="CharOverride-2">Ei, care au scris</span>, Iaşi, 2001; <span class="CharOverride-2">Abstracţionism şi sugestie în poezia lui Constantin Mănuţă</span>, Iaşi, 2003. <span class="CharOverride-1">Ediţii: </span>George Mărgărit, <span class="CharOverride-2">Vulturii amiezii</span>, Iaşi, 1970 (în colaborare cu Horia Zilieru); I.M. Marinescu, <span class="CharOverride-2">Străini vestiți în luptele din Roma veche</span>, pref. edit., Iași, 1983.</p>
			<p class="Heuristica___m_RPR"><span class="CharOverride-1">Repere bibliografice: </span>[<span class="CharOverride-2">Lucian Dumbravă</span>], „Evenimentul”, 2001, 2881 (grupaj special); Constantin Coroiu, [<span class="CharOverride-2">Lucian Dumbravă</span>], ALA, 2001, 554, 555, CLT, 2008, 36; Valeriu Stancu, <span class="CharOverride-2">Documentul, ca un roman viu…</span>, CRC, 2001, 2; Vlad Sorianu, <span class="CharOverride-2">O monografie potenţială</span>, ATN, 2001, 10; Cassian Maria Spiridon, <span class="CharOverride-2">Din vremea proletcultismului în floare</span>, CL, 2002, 5; Constantin Mănuţă, <span class="CharOverride-2">Lucian Dumbravă</span>, RR, 2008, 2.&#9; <span class="Semnatura">Ş.A.</span></p>
			<div class="_idGenObjectLayout-1">
				<div id="_idContainer012">
					<div id="_idContainer010" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DUMBRĂVEANU</span><span class="CharOverride-1">, Anghel </span>(21.XI.1933, Dobroteasa, <br />j. Olt – 12.V.2013, <br />Timişoara), <br />poet, prozator, traducător. </p>
					</div>
					<div id="_idContainer011" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="06_D2_Drumur-Dvoicenco_345-415-web-resources/image/DUMBRAVEANU_ANGHELs.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Elenei (n. Niţulescu) şi al lui Teodor Bacşiş, ţărani. Face gimnaziul la Liceul „Radu Greceanu” din Slatina (1946–1949), apoi urmează la Timişoara Şcoala Pedagogică (1949–1953) şi Facultatea de Filologie (1962–1968). Angajat în 1953 redactor la revista „Scrisul bănăţean” (devenită „Orizont”), rămâne aici până în 1990; între timp va fi secretar general de redacţie şi redactor-şef adjunct al publicaţiei. O lungă perioadă secretar al Asociaţiei Scriitorilor din Timişoara (1969–1990), va fi ales şi membru în Consiliul Uniunii Scriitorilor din România (1972–1990). Între 1990 şi 1994 editează şi conduce ca redactor-şef revista „Meridianul Timişoara”. Întreprinde numeroase călătorii în fosta Iugoslavie (îndeosebi), SUA, Rusia, Grecia, Italia, Cuba etc. Ele se vor materializa, printre altele, în însemnările de călătorie adunate în volumul <span class="CharOverride-2">Chemarea mărilor</span> (1976) şi vor lăsa urme durabile în poezia şi în biografia poetului. Disponibilitatea pentru prieteniile literare va contribui la închegarea grupului căruia Nichita Stănescu îi va dedica volumul <span class="CharOverride-2">Belgradul în cinci prieteni</span> (1972)<span class="CharOverride-11"> </span>şi din care mai făceau parte Petre Stoica, Adam Puslojić şi Srba Ignjatović. După 1989 funcţionează câţiva ani ca director în Ministerul Culturii, iar din 1995 a fost redactor, apoi, din 1996, redactor-şef al revistei „Rostirea românească”. Colaborează la majoritatea publicaţiilor literare şi culturale din ţară şi la numeroase reviste străine (din Iugoslavia, Suedia, Macedonia, SUA, Canada, Austria, Germania, Rusia, Grecia, Belgia, Australia, India, Polonia etc.). A fost distins cu Premiul Uniunii Scriitorilor (1973, 1982), Marele Premiu al Festivalului Internaţional „Nichita Stănescu” (1986), Premiul Special al Festivalului Internaţional de Poezie „Lucian Blaga”, Premiul Internaţional de Poezie de la Kruševac (1998) şi cu Premiul Academiei Române (1997).</p>
			<p class="Heuristica-BASE">După o juvenilă tentativă revuistică (scrie singur, ca gimnazist, o revistă care va rămâne în manuscris), <span class="CharOverride-1">D. </span>debutează cu versuri în „Scrisul bănăţean” (1952) şi editorial cu volumul <span class="CharOverride-2">Fluviile visează oceanul</span> (1961), marcat, aidoma celui intitulat <span class="CharOverride-2">Pământul şi fructele </span>(1964), de înregimentarea în linia ideologică oficială. În rest, deşi despre poet s-a scris mult şi insistent, criticii nu s-au putut sustrage unei seducţii simplificatoare, ce priveşte atât anumite obsesii tematice (marea, iubirea), cât şi afectarea calofilă. În realitate, ca şi colegii săi de generaţie, la un moment dat poetul s-a văzut în faţa unei duble îndatoriri: să reînnoade o tradiţie literară brutal şi nemeritat întreruptă şi să denunţe, cu mijloace poetice, pseudopoezia anilor ’50 din veacul trecut, pe care el însuși o continuase un timp. De aceea, monotonia, câtă există, trebuie privită în sens bacovian, iar preocuparea pentru estetizarea expresiei&#160;–&#160;înţeleasă ca o reacţie la dezinteresul arătat în această privinţă de versificatorii de rând ai epocii. Impresia că după 1970 lirica lui <span class="CharOverride-1">D.</span> s-ar fi schimbat simţitor este numai parţial întemeiată. Într-adevăr, volumele <span class="CharOverride-2">Faţa străină a nopţii </span>(1971)<span class="CharOverride-2"> </span>şi mai ales <span class="CharOverride-2">Singurătatea amiezii </span>(1973) indică mai puţin o schimbare de univers, cât mai ales de atitudine. Două modificări sunt, totuşi, evidente. Dacă până aici temele şi motivele erau tratate separat, în texte distincte, grupate, la rândul lor, în cicluri, acum se produce o modificare a procedurii poetice, care nu este alta decât o tehnică a congruenţei, adică aclimatizarea celor mai diferite stări, atitudini şi afecte, împreună cu referenţialitatea care le-a generat şi le întreţine în spaţiul ospitalier al aceluiaşi text. Ulterior se constată o permanentă întretăiere a tot ce alcătuieşte substanţa poeziei, astfel încât nimic nu mai poate surprinde, întrucât totul a devenit surprinzător. Cea de-a doua noutate rezidă în adoptarea unor poziţii opuse în raport cu acelaşi „obiect” poetic: singurătatea doare şi, totodată, încântă; moartea, suferinţa, trădarea etc. devin inofensive prin poetizare; caducitatea, vicisitudinea vremelniciei sunt tot atâtea prilejuri de nostalgică mirare, dar şi trepte către Ţara Himerei, căci mirajul însuşi devine mai prietenos în măsura în care suferă, omeneşte, de temporalitate: „Se face târziu în iluzii”. Apoi marile spaţii neptunice şi uranice sunt aduse la dialog cu măruntul, insignifiantul, umilul, într-un spirit conciliator, oarecum arghezian. Erosul însuşi este asumat arhetipal, ca principiu unificator, capabil să şteargă hotarul dintre moarte şi zămislire, dintre zori şi amurg, dintre mişcare şi încremenire. <span class="CharOverride-1">D.</span> este un poet al stărilor contrare, dar nu extreme. El nu pendulează între panică şi extaz, ci alunecă doar de la îndoială la uimire, stăpâneşte adică un univers al contrariilor paşnice. <span class="CharOverride-2">Predica focului</span> (1993) pare să anunţe o nouă etapă, cea ironică, perceptibilă mai puţin în limbaj (neaşteptat de aspru, chiar sarcastic pe alocuri), şi mai degrabă în plăcerea distanţării de sine şi de ceilalţi, distanţare ce ia forma adecvat-carnavalescă a ascunderii într-o alteritate, Axios Tracul, prezenţă poetică atât de interesantă, încât, până la urmă, e greu de decis dacă e vorba de disimularea într-o identitate străină sau de o lepădare a măştii. Într-adevăr, aici <span class="CharOverride-1">D.</span> „personalizează tema crizei, dezvăluindu-ne faţa necunoscută a realităţii subminate de propriile ei contradicţii” (Marcel Corniş-Pop). Bun cititor al propriei poezii, el şi-a scrutat cu severitate paginile atunci când a purces la alcătuirea numeroaselor sale antologii. Având renume bun şi peste hotare, multe cărţi i-au fost transpuse în alte limbi, mai cu seamă în ţară, traducători fiind Irene Mokka, Horst Fassel, Irina Grigorescu, Marcel Corniş-Pop, Robert J. Words, Paul Miclău, Ion Miloș ş.a., pe când în Serbia versurile îi sunt tălmăcite mai cu seamă de Adam Puslojić. La rândul lui, singur sau în colaborare, <span class="CharOverride-1">D. </span>a dat versiuni în româneşte îndeosebi din literatura de limbă sârbă, predilectă fiind opţiunea pentru poezia contemporană. Poet rămâne şi atunci când scrie proză, aşa cum o dovedesc romanul <span class="CharOverride-2">Piatra de încercare</span> (1976), devenit prin rescriere şi adăugiri <span class="CharOverride-2">Călătorie neterminată </span>(1988), <span class="CharOverride-2">Capcane şi visuri </span>(1992) ş.a.</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Fluviile visează oceanul</span>, pref. Ion Bănuţă, Bucureşti, 1961; <span class="CharOverride-2">Pământul</span> <span class="CharOverride-2">şi fructele</span>, Bucureşti, 1964; <span class="CharOverride-2">Iluminările mării</span>, Bucureşti, 1967; <span class="CharOverride-2">Oase de corăbii</span>, Bucureşti, 1968; <span class="CharOverride-2">Delte</span>, Bucureşti, 1969; <span class="CharOverride-2">Faţa străină a nopţii</span>, Bucureşti, 1971; <span class="CharOverride-2">Poeme de dragoste</span>, cu un medalion de Nichita Stănescu, Bucureşti, 1972; <span class="CharOverride-2">Singurătatea amiezii</span>, Timişoara, 1973; <span class="CharOverride-2">Chemarea mărilor</span>, Cluj-Napoca, 1976; <span class="CharOverride-2">Piatra de încercare</span>, Bucureşti, 1976<span class="CharOverride-2">; Diligenţa de seară</span>, Bucureşti, 1978; <span class="CharOverride-2">Poeme</span>, pref. Mircea Tomuş, Bucureşti, 1979; <span class="CharOverride-2">Intrarea în cetate. Timişoara – poeme şi privelişti</span> (în colaborare cu Iosif Costinaş), Timişoara, 1980; <span class="CharOverride-2">Tematica umbrei</span>, Bucureşti, 1982;<span class="CharOverride-2"> Fonetica astrelor</span>, Timişoara, 1986; <span class="CharOverride-2">Iarna imperială</span>, pref. Marcel Corniş-Pop, Bucureşti, 1986; <span class="CharOverride-2">Călătorie neterminată</span>, Bucureşti, 1987; <span class="CharOverride-2">Curtea retorilor</span>, Bucureşti, 1989; <span class="CharOverride-2">Capcane şi visuri</span>, Timişoara, 1992; <span class="CharOverride-2">Predica focului</span>, Cluj-Napoca, 1993; <span class="CharOverride-2">Dragoste şi iarnă</span>, Timişoara, 1995; <span class="CharOverride-2">Diamantul de întuneric</span>, Ceraşu-Prahova, 1997; <span class="CharOverride-2">Războiul estetic</span>, postfaţă Crişu Dascălu, Bucureşti, 1998; <span class="CharOverride-2">O ireală bucurie de a aştepta</span>,<span class="CharOverride-2"> </span>Timişoara, 1999; <span class="CharOverride-2">Viaţa de fiecare zi a poetului</span>,<span class="CharOverride-2"> </span>Bucureşti, 1999; <span class="CharOverride-2">Begoniile de la mansardă</span>, Timişoara, 2002; <span class="CharOverride-2">Ceva pentru care merită să pierzi o corabie</span>, îngr. şi introd. Alexandru Ruja, Timişoara, 2003; <span class="CharOverride-2">Fenomenul Nichita Stănescu</span>, Timişoara, 2003; <span class="CharOverride-2">Diamantul de întuneric</span>, Craiova, 2007; <span class="CharOverride-2">Măsura lucrurilor</span>, Cluj-Napoca, 2008; <span class="CharOverride-2">Retorica şi umbra ninsorii</span>, îngr. Violeta Dumbrăveanu, pref. Mircea Tomuş, postfaţă Cornel Ungureanu, Timişoara, 2008. <span class="CharOverride-1">Ediţii,</span> <span class="CharOverride-1">antologii:</span> <span class="CharOverride-2">Uneori zborul</span>,<span class="CharOverride-2"> </span>pref. edit., Timişoara, 1973; George Suru, <span class="CharOverride-2">Noaptea seminţelor</span>, pref. edit., Timişoara, 1989;<span class="CharOverride-1"> </span>Nichita Stănescu, <span class="CharOverride-2">Fel de scriere. Poeme inedite</span>, ed. 2, postfaţa edit., Timişoara, 1998, <span class="CharOverride-2">Belgradul în cinci prieteni</span>, ed. bibliofilă, Bucureşti, 2003. <span class="CharOverride-1">Traduceri: </span><span class="CharOverride-2">65 de povestiri</span>, Pančevo, 1970 (în colaborare cu Duşan Petrovici); Michael Babinka, <span class="CharOverride-2">Unde se nasc ceţurile</span>, Pančevo, 1972 (în colaborare cu Pavel Roskoš); Vladimir Ciocov, <span class="CharOverride-2">Poemele candorii</span>, pref. Andrei A. Lillin, Bucureşti, 1972 (în colaborare cu autorul); <span class="CharOverride-2">Poeţi sârbi şi croaţi contemporani</span>, pref. Mircea Tomuş, Bucureşti, 1973 (în colaborare cu Slavco Almăjan); Kurt Kusenberg, <span class="CharOverride-2">Unde este unchiul Bertram?</span>, Bucureşti, 1980 (în colaborare cu Horst Fassel); Irene Mokka, <span class="CharOverride-2">Un cântec fără sfârşit</span>,<span class="CharOverride-2"> </span>Bucureşti, 1983 (în colaborare cu Horst Fassel); Alexander Tišma<span class="CharOverride-2">, Fata din vis</span>,<span class="CharOverride-2"> </span>Novi Sad, 1988 (în colaborare cu Neboişa Popovici); Miodrag Pavlovici, <span class="CharOverride-2">Adunarea câinilor la Cnossos</span>, Timişoara, 2006 (în colaborare cu Slavomir Gvozdenovici).</p>
			<p class="Heuristica___m_RPR"><span class="CharOverride-1">Repere bibliografice: </span>Nicolae<span class="CharOverride-1"> </span>Manolescu<span class="CharOverride-1">, </span>[<span class="CharOverride-2">Anghel Dumbrăveanu</span>], CNT, 1964, 2, 22; Alexandra<span class="CharOverride-1"> </span>Indrieş<span class="CharOverride-1">, </span><span class="CharOverride-2">Mijloace de cosmicizare a lirismului în poezia lui Anghel Dumbrăveanu</span>, O, 1969, 7; Georgescu, <span class="CharOverride-2">Păreri</span>, <span class="CharOverride-2">226–231</span>; Ovidiu Cotruş, <span class="CharOverride-2">„Singurătatea amiezii”</span>,<span class="CharOverride-2"> </span>O, 1973, 24; Şerban Foarţă, <span class="CharOverride-2">Maturitatea amiezii</span>, RL, 1975, 15; Barbu, <span class="CharOverride-2">O ist.</span>, I, <span class="CharOverride-2">356–359</span>; Mincu, <span class="CharOverride-2">Poezie</span>, <span class="CharOverride-2">69–70</span>; Raicu, <span class="CharOverride-2">Critica</span>, <span class="CharOverride-2">327–329</span>; Crişu Dascălu, <span class="CharOverride-2">Himerogonia</span>, O, 1978, 30; Mircea Iorgulescu, <span class="CharOverride-2">Ceremonii poetice</span>, RL, 1978, 33; Ruja, <span class="CharOverride-2">Valori</span>, <span class="CharOverride-2">189–197</span>; Eugen Dorcescu, <span class="CharOverride-2">Poezia lui Anghel Dumbrăveanu</span>, O, 1979, 44; Ungureanu, <span class="CharOverride-2">Imediata</span>, I, <span class="CharOverride-2">166–168</span>, II, <span class="CharOverride-2">187–210</span>; N. Steinhardt, <span class="CharOverride-2">Intra muros</span>, O, 1982, 44; Mircea Ivănescu, <span class="CharOverride-2">Tratat despre melancolie</span>, T, 1983, 2; Marcel Pop-Corniş, <span class="CharOverride-2">Melancolia învinsă</span>, RL, 1983, 48; Ciocârlie, <span class="CharOverride-2">Eseuri</span>, <span class="CharOverride-2">81–86</span>; Gheorghiu, <span class="CharOverride-2">Reflexe</span>, <span class="CharOverride-2">52–55</span>; Ştefan Aug. Doinaş, <span class="CharOverride-2">Monotonia şi surprizele poetului</span>, RL, 1986, 50; Poantă, <span class="CharOverride-2">Scriitori</span>,<span class="CharOverride-2"> 40–43</span>; Ruja, <span class="CharOverride-2">Parte</span>, I, <span class="CharOverride-2">189–197</span>; <span class="CharOverride-2">Dicţ. scriit. rom.</span>, II, <span class="CharOverride-2">165–167</span>; Ioana Bot, <span class="CharOverride-2">Iarna imperială a poetului</span>, TR, 1998, 28; Radomir Andrić, <span class="CharOverride-2">Un înger veghează fântânile Serbiei</span>, „Al cincilea anotimp” (Belgrad), 1998, 5; <span class="CharOverride-2">Tratat despre melancolie</span>, îngr. Violeta Dumbrăveanu, pref. Mircea Tomuş, Timişoara, 2001; <span class="CharOverride-2">Dicţ. Banat</span>, <span class="CharOverride-2">274–282</span>; Ungureanu, <span class="CharOverride-2">Geografia lit.</span>, IV, <span class="CharOverride-2">180–183</span>; Romulus Bucur, <span class="CharOverride-2">„Diamantul de întuneric”</span>, „Arca”, 2008, 7–9; Popa, <span class="CharOverride-2">Ist. lit.</span>, II, <span class="CharOverride-2">390–391</span>; Adrian Dinu Rachieru, <span class="CharOverride-2">Anghel Dumbrăveanu, un poet uitat?</span>, CNT, 2012, 5. &#9; <span class="Semnatura">C.D.</span></p>
			<p class="Heuristica-PRIMUL"><span class="titlu-12">DUMBRĂVEANU</span><span class="CharOverride-1">, Victor</span> (20.VIII.1946, Corlăteni–Bălţi – 5.XII.2011, Chişinău), prozator, publicist. A absolvit Universitatea de Stat din Chișinău în 1968 şi a activat timp îndelungat în presă, pornind de la funcţia de corespondent la diferite publicaţii şi ajungând redactor-şef adjunct la „Tinerimea Moldovei” (1972–1977), redactor-şef la revista „Orizontul”, ulterior „Columna” (1986–1991), redactor-şef adjunct la „Curierul de seară”, redactor-şef la „Ştiinţa” (1991–1996) ş.a. Scurtă vreme (1996–1997) a fost consilier în Ministerul Culturii. </p>
			<p class="Heuristica-BASE">Activitatea de reporter a lui <span class="CharOverride-1">D.</span> s-a răsfrânt asupra majorităţii scrierilor sale. Chiar din cartea de debut, culegerea de nuvele <span class="CharOverride-2">Insula de coral</span> (1975), este vădită predilecţia pentru problemele etice ale tinerilor din comunităţile citadine. Sondajul psihologic îl tentează în alte volume de proză, <span class="CharOverride-2">Fratele</span> (1976) şi <span class="CharOverride-2">Strigătul de pe celălalt ţărm al dragostei</span> (1977). <span class="CharOverride-1">D.</span> este şi autorul unor romane, modeste ca valoare, precum <span class="CharOverride-2">Numeşte fericirea altfel </span>(1981),<span class="CharOverride-2"> File de adio</span> (1981), <span class="CharOverride-2">Nesomnul bărbaţilor</span> (1985), <span class="CharOverride-2">Pasărea din noi </span>(1987), <span class="CharOverride-2">Galopul cailor de lut</span> (1991), <span class="CharOverride-2">Trăim ultima dată </span>(2002) ş.a. Probleme etice şi sociale mai complicate abordează <span class="CharOverride-1">D. </span>în romanul <span class="CharOverride-2">Casa cu faţa spre ispită</span> (1993); un roman cu priză la adolescenţi este <span class="CharOverride-2">Îngerii de ceaţă</span> (2008). Contribuţii nuvelistice notabile se află mai târziu în paginile cărţilor intitulate <span class="CharOverride-2">Lecţia de amor </span>(2010), unde sunt reunite<span class="CharOverride-2"> </span>„unsprezece nuvele de dragoste”, în <span class="CharOverride-2">Primăvara fără noi</span> (2010) sau în <span class="CharOverride-2">Bedna albă </span>(2011). Mihai Cimpoi opina că <span class="CharOverride-1">D.</span>, „fără folosi formule narative sofisticate, pseudolivreşti”, îşi axează naraţiunile pe trăirile omului simplu, „notate cu lirism, umor” şi cu o specială dorinţă de a le comunica tot simplu, accesibil. O călătorie în Franţa, survenită în 2002, îi dă prilejul scrierii unui jurnal de „impresii, note, opinii”, apărut în 2007 şi intitulat, cu oarecare ironie şi mai ales cu autoironie, <span class="CharOverride-2">La Paris, la neamuri.</span></p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Insula de coral</span>, Chişinău, 1975; <span class="CharOverride-2">Fratele</span>, Chişinău, 1976; <span class="CharOverride-2">Strigătul de pe celălalt ţărm al dragostei</span>, Chişinău, 1977; <span class="CharOverride-2">Orele de dimineaţă</span>, Chişinău, 1978; <span class="CharOverride-2">Trenul ce aduce primăverile</span>, Chişinău, 1980; <span class="CharOverride-2">Numeşte fericirea altfel</span>, Chişinău, 1981; <span class="CharOverride-2">File de adio</span>, Chişinău, 1981; <span class="CharOverride-2">Plecăciune în faţa izvorului</span>, Chişinău, 1983; <span class="CharOverride-2">Minunile meşterului Întrece-Timp</span>, Chişinău, 1985; <span class="CharOverride-2">Nesomnul bărbaţilor</span>,<span class="CharOverride-1"> </span>Chişinău, 1985; <span class="CharOverride-2">Pasărea din noi</span>, Chişinău, 1987; <span class="CharOverride-2">Vornicel la nunta badei</span>, Chişinău, 1988; <span class="CharOverride-2">Dor de casă</span>, Chişinău, 1989; <span class="CharOverride-2">Nuntaşii</span>, Chişinău, 1991; <span class="CharOverride-2">Galopul cailor de lut</span>, Chişinău, 1991; <span class="CharOverride-2">Casa cu faţa spre ispită</span>, Chişinău, 1993; <span class="CharOverride-2">Trăim ultima dată</span>, Chişinău, 2002; <span class="CharOverride-2">La Paris, la neamuri</span>, Chişinău, 2007; <span class="CharOverride-2">Îngerii de ceaţă</span>, Chişinău, 2008; <span class="CharOverride-2">Goangele Dădiţei</span>, Chişinău, 2009; <span class="CharOverride-2">Păuniţa sau Pasărea din noi</span>, Chişinău, 2009; <span class="CharOverride-2">File de adio</span>, Chişinău, 2010; <span class="CharOverride-2">Lecţia de amor</span>, Chişinău, 2010; <span class="CharOverride-2">Primăvara fără noi</span>, Chişinău, 2010; <span class="CharOverride-2">Bedna albă</span>, Chişinău, 2011.</p>
			<p class="Heuristica___m_RPR"><span class="CharOverride-1">Repere bibliografice:</span> Ion Ciocanu, <span class="CharOverride-2">Dialog continuu</span>, Chişinău, 1977, <span class="CharOverride-2">237–239</span>; Cimpoi, <span class="CharOverride-2">Ist. lit. Basarabia</span>, <span class="CharOverride-2">215–216</span>; Ciocan, <span class="CharOverride-2">Incursiuni</span>, <span class="CharOverride-2">79–84</span>; <span class="CharOverride-2">Victor Dumbrăveanu. Biobibliografie</span>, Chişinău, 2006; Leo Bordeianu, <span class="CharOverride-2">Încă o dată despre dragoste</span>, „Florile dalbe”, 2010, 13 mai; <span class="CharOverride-2">Dicţ. Chişinău</span>, <span class="CharOverride-2">236–238. </span><span class="Semnatura">&#9; </span><span class="Semnatura">I.C.</span></p>
			<div class="_idGenObjectLayout-1">
				<div id="_idContainer013" class="_idGenObjectStyleOverride-1">
					<img class="_idGenObjectAttribute-1" src="06_D2_Drumur-Dvoicenco_345-415-web-resources/image/DUMINECA,_19054.jpg" alt="" />
				</div>
			</div>
			<p class="Heuristica_PRIMUL_Semnat"><span class="titlu-12">DUMINECA</span>, revistă-magazin din constelația suplimentelor cotidianului „Universul”, apărută la București,  apoi la Urlaţi, săptămânal, de la 1 ianuarie 1905 până la 13 septembrie 1915 și de la 31 iulie până la 16 septembrie 1921. Redactori: A. Nora, Const Rhétoridy, Const Nutzescu ş.a. Articolul-program <span class="CharOverride-2">Către cetitori </span>prezintă în detaliu un proiect revuistic promițător prin varietatea domeniilor cultural-sociale abordate, toate de larg interes. Astfel, „pe lângă o bogată materie literară – romane, nuvele, poezii, anecdote, biografii ale oamenilor celebri etc. –, toate alese astfel încât să vorbească deopotrivă inimii și minții, cititorul va mai găsi […] sfaturi de ordin practic, igienice și medicale, sfaturi pentru diversele trebuințe casnice, toate chestiunile și întâmplările de actualitate, comunicarea noilor invenții din domeniul științei, al industriei și al artelor, tălmăcirea noilor probleme științifice ori ale marilor fenomene ale naturii – totul scris în cuvinte simple și lesne de înțeles. […] Numeroase ilustrații vor însoți textul, dând și vederii partea ei de plăcere”. Proza este reprezentată cu predilecție de schițe și nuvele de I. Chiru-Nanov (semnează și I. Crângu; <span class="CharOverride-2">Pus pe rele, Pierdut, Streini</span>), Vasile Pop (<span class="CharOverride-2">Dragoste fără noroc</span>), Petru T. Gâdei (<span class="CharOverride-2">Pe lac, Din vremuri trecute</span>), dar mai ales de neostenitul Victor Eftimiu (<span class="CharOverride-2">O dramă la vânătoare</span>), acesta din spatele unei puzderii de semnături (Athan(a)es, V. Grecu, Macedoneanu, Eftimiu Barbu, V.E. Grecu, Vegrecu, Ef. Barbu), regăsibile și sub poeziile – multe sonete – <span class="CharOverride-2">Iulia, O întrebare, De-aș putea</span> etc. Doar incidentale sunt versurile provenind de la Alice Călugăru (<span class="CharOverride-2">Unui fluture, Plânsul izvoarelor</span>), Al. St. Vernescu (<span class="CharOverride-2">Celei pierdute</span>), Const. Nutzescu (<span class="CharOverride-2">Scrisoare</span>), Vasile Militaru (<span class="CharOverride-2">Sonet, Seara</span>), Constanța Dunca-Schiau (<span class="CharOverride-2">Codrul</span>), Cridim (Christea N. Dimitrescu) (<span class="CharOverride-2">Contrast</span>), Leontin Iliescu (<span class="CharOverride-2">Toamna-codru</span>), I.G. Ionescu-Quintus, Smara, Jean Moscuna, Șerban Bascovici, Carmen Sylva. O selecție bine orientată valoric în literatura europeană de la pragul secolelor al XIX-lea – al XX-lea aduce în paginile <span class="CharOverride-1">D.</span> poezii și fragmente din proza Adei Negri, a lui A.P. Cehov, Gabriele D’Annunzio, Alphonse Allais, F.M. Dostoievski, în traduceri îngrijite. Cu aceeași pricepere sunt alcătuite portretele pereche – text/imagine – care deschid fiecare număr, ce prezintă figuri importante ale societății românești: pictorii Ștefan Popescu și Nicolae Vermont, scriitorii Sofia Nădejde, Mihail Sadoveanu, Alice Călugăru, I.L. Caragiale, H.G. Lecca, unii colaboratori ai redacției. Paginarea pe trei coloane, păstrarea fără schimbări conjuncturale a rubricilor „Nuveleta”, „Cronica”, „Din reviste”, „Aforisme”, „Sfaturi literare” și poșta redacției, inedit intitulată „Telefonul nostru”, sunt susținute grafic de penița deja notoriilor artiști Iser și N. Vermont. Numărul 51 din 30 decembrie 1907 ocrotește debutul timpuriu, la numai 14 ani, al lui Dimitrie Iacobescu, cu poezia <span class="CharOverride-2">Crăciun trist</span>. La o listă destul de cuprinzătoare a colaboratorilor statornici, consacrați deja în diverse alte publicații (N. Țimiraș, Ana M. Holda, Gr. Grigoriu-Rigo, Mihail Săulescu, Emil Maur), se adaugă o suită de criptonime azi de nedeslușit (Anton Bucureșteanu, Diable Rouge, Nae din Olimp, Alro, Harap Alb), care multiplică semnăturile reale sau transparente – I.M. Rașcu (I. Cim, I. Raș-Cim, I. Cimbru-Ieronim), I.D. Nicolescu (Idnic, Ion Dincă), I. Niculescu-Chic (Chic), Lucia Dincă (Lucie d’Acmid), Keanu (N. Vaschide), Mihail Alexandru (Fattima). &#9; <span class="Semnatura">R.P.</span></p>
			<p class="Heuristica_PRIMUL_Semnat"><span class="titlu-12">DUMINICA</span>,<span class="CharOverride-1"> </span>revistă care a apărut săptămânal la Bucureşti între 1 octombrie 1890 şi 24 februarie 1891, sub conducerea lui Iuliu Cezar Săvescu şi a lui Bonifaciu Florescu. Au publicat aici Traian Demetrescu, Mircea C. Demetriade, Ana Ciupagea, Caton Theodorian, Elisabeta M.Z. Ionescu, C. Drăgulinescu, Vladimir Macedonski. Prea puţin o „gazetă a familiei”, cum se subintitula, <span class="CharOverride-1">D.</span> şi-a asigurat prin colaboratori trecuţi, cei mai mulţi, prin cenaclul lui Al. Macedonski, o ţinută literară modernă, la nivelul epocii. Revista intenţiona chiar a face şcoală în teoria şi practica versificaţiei. Este evidentă influenţa formalismului macedonskian în numeroasele exerciţii de versificaţie apărute în paginile <span class="CharOverride-1">D.</span>: dactili (Iuliu Cezar Săvescu), sextine (Bonifaciu Florescu), anapeste, sonet dublu (Mircea C. Demetriade), sonet răsturnat (Z. Stoican). B. Flo&#173;rescu teoretizează asupra sonetului şi amestecului ritmurilor şi, alături de Demetriade, experimentează poemul în proză. Pe lângă anecdotele versificate ale Anei Ciupagea şi stanţele de album ale Elisabetei M.Z. Ionescu sau vetustele reluări pe teme clasice ale lui B. Florescu, s-au publicat, număr de număr, versurile lui I.C. Săvescu, încercări într-o poezie cu langori verlainiene, imagistică macabră şi fabulă simbolică. Traducerile, amestecate, trădează totuşi preferinţe pentru înnoire: Charles Baudelaire (<span class="CharOverride-2">Urâtul, Femeia</span>, tălmăcite de Mircea C. Demetriade), Maurice Rollinat (din <span class="CharOverride-2">Nevroze</span> dă o versiune românească B. Florescu), Gérard de Nerval, E.A. Poe (<span class="CharOverride-2">Umbra</span>, traducere de I.C. Săvescu). Aici Catulle Mendès, J.-M. de Hérédia, Jules Lemaître, H.W. Longfellow apar alături de Robert Burns, Petőfi Sándor, Thomas Moore, Voltaire, Alexander Pope, J.L. Runeberg. &#9; <span class="Semnatura">S.C. </span></p>
			<p class="Heuristica_PRIMUL_Semnat"><span class="titlu-12">DUMINICA</span><span class="titlu-12-complet"> POPORULUI</span>, publicaţie care a apărut la Bucureşti, săptămânal, între 14 septembrie 1914 și 14 august 1916 şi între 23 septembrie 1918 și 15 decembrie 1933, inițial cu subtitlul „Foaie săptămânală”, devenit, de la numărul 6/1914, echivalentul unui program: „Foaie săptămânală pentru ridicarea norodului stând la îndemână societăților preoțești; societăților de învățători, institutori și profesori; societăților de plugari (soc. naționale de agricultură, sindicatelor agricole, băncilor populare, etc.), precum și tuturor celor ce au de spus un cuvânt cinstit pentru învăţătura neamului românesc în viaţa de toate zilele”. Director este Simion Mehedinţi (Soveja). Gazeta se doreşte independentă de orice orientare politică, fiind „a poporului românesc, nu a partidelor în care îşi fac mendrele şi destui neromâni”, atitudine confirmată în articolul <span class="CharOverride-2">De vorbă cu cititorii</span> (1–2/1923): „Pentru a spori numărul celor buni, <span class="CharOverride-1">«</span>Duminica poporului<span class="CharOverride-1">» </span>va spune fățiș adevărul gol, iar cine va crede că greșim, să ne mustre și să arate el adevărul, – dar adevărul ne trebuie cu orice preț, căci altfel pierim cu toții”. Are rubricile „Știri din țară”, „Gospodărie”, „De vorbă cu cititorii”, „Cartea săptămânii”, „Revista revistelor”, „Noutăţi editoriale”. Este o revistă tradiţionalistă, cu o valoare literară redusă. Se reproduc poezii de Alexie Mateevici (<span class="CharOverride-2">Lumina cea de seară</span>, <span class="CharOverride-2">Eu cânt</span>, <span class="CharOverride-2">Fie voia ta</span>, <span class="CharOverride-2">Cântec de leagăn</span> ) și N.I. Herescu (<span class="CharOverride-2">Cântecul scripcarului bătrân</span>). Publică folclor, în special poezie populară, snoave, ghicitori, vorbe cu tâlc. Conţine recenzii, de pildă la <span class="CharOverride-2">Istoria literaturii române moderne </span>de G. Bogdan-Duică, apărută în 1923. Proza este slab reprezentată (patru fragmente reproduse din <span class="CharOverride-2">Istoria prea înţeleptului Arghir </span>de Anton Pann etc., <span class="CharOverride-2">România pitorească</span> de S. Mehedinți). Mai apar traduceri din Sf. Ambrosie, dar și numeroase piese destinate teatrului sătesc. Printre colaboratori se mai numără C. Papacostea-Pajură și Minerva Alexandrescu. &#9;     <span class="Semnatura">C.A., L.Bc.</span></p>
			<p class="Heuristica_PRIMUL_Semnat"><span class="titlu-12">DUMINICA</span><span class="titlu-12-complet"> UNIVERSULUI</span>, supliment al cotidianului „Universul”, apărut la București, săptămânal, între 4 ianuarie și 28 iunie 1931, cu subtitlul „Revistă ilustrată”, amplificat odată cu numărul 3 în „Revistă culturală ilustrată”, dar dispărut definitiv după încă două numere. Redactori responsabili sunt Al. Lascarov-Moldovanu, Gh. D. Mugur, Al. P. (Popescu) Necșești și V. Voiculescu. <span class="CharOverride-1">D.U.</span> era concepută ca publicație recreativ-instructivă de week-end, destinată familiei. „Am crezut că e bine să dăm familiei românești o revistă de duminică, în care toți ai casei să găsească la un ceas de răgaz o lectură bună, odihnitoare și întăritoare de suflet” – dezvăluie Stelian Popescu, directorul ziarului „Universul”, într-un preambul inaugural (<span class="CharOverride-2">Către abonații și cititorii noștri</span>). Rubricația este atent configurată de la început: „Cărți și reviste” – cu recenzii sumare, semnalări și cronici de întâmpinare – ținută de Emanoil Bucuța (cu predilecție sub criptonimele I.G.O., I. Gr. O., A.L.M.), miscellanea „Cronica”, girată de T. Păunescu-Ulmu, și similara „Curier” – colecție de noutăți culturale adunate din țară și din străinătate; „Cronica dramatică”, concurată de „Teatru”, este sporadică, dar se bucură de opiniile a trei viitori importanți oameni ai scenei: Victor Ion Popa și Mircea Ștefănescu, regizorul Vlad Mugur. În rubrica „Vitrina. Cărți vechi despre țara noastră” A. Pomescu Gilly alcătuiește o istorie a țărilor române compusă din însemnări de călătorie ale unor diplomați, canonici și cronicari, călugări iezuiți și secretari de cancelarie imperială sau secretari particulari, teologi și cărturari prodigioși, literați și istorici. Constantă și bine documentată e rubrica dedicată drumețiilor prin țară („Turism și sport”) semnată de A. Bădăuță, suplinit sporadic de geologul I. Simionescu. Apar interviuri cu Marcu Beza (despre activitatea de propagator al literaturii și culturii române în Anglia), E. Lovinescu (despre estetism în raport cu „avangardismul”), Ion Marin Sadoveanu (despre mișcarea teatrală a momentului), Emanoil Bucuța, Ion Marin Sadoveanu, Mihail Dragomirescu, Nichifor Crainic ș.a. Poeții prezenţi în revistă sunt V. Voiculescu, Ion Pillat, Adrian Maniu, Nichifor Crainic, Victor Eftimiu, Radu Gyr, Cincinat Pavelescu, Zaharia Stancu și mai puțin cunoscuții O. Carp, Al. Robot, G. Talaz, Al. Baiculescu. Fragmente de roman sunt selectate din <span class="CharOverride-2">Comoara regelui Dromichet </span>și din <span class="CharOverride-2">Baletul mecanic</span> de Cezar Petrescu, însă primează proza scurtă, schițe și nuvele semnate de I. Agârbiceanu – cele mai multe (<span class="CharOverride-2">Puterea apei, La moartea Veronicăi</span>), Tudor Mușatescu (<span class="CharOverride-2">Vinerea Mare</span> și <span class="CharOverride-2">Biblie </span>– schițe vesele), Gib I. Mihăiescu (<span class="CharOverride-2">Grefa</span>), Ion Marin Sadoveanu, Gala Galaction, V. Voiculescu, Jean Bart. Traducerile sunt o secțiune bine susținută prin condeiele lui Zaharia Stancu (pentru versuri) și a lui St. Baljalarski (pentru fragmentele din proza lui A.P. Cehov, I.S. Turgheniev, Arkadi Avercenco). Fără să exceleze în analize teoretice, în sumarul <span class="CharOverride-1">D.U.</span> se remarcă o pledoarie a lui Dem. Theodorescu în favoarea protejării creației populare sub toate formele ei (<span class="CharOverride-2">Folklorul</span>) şi un fragment din cuvântul de întâmpinare adresat de scriitorul Horia Furtună romancierei franceze Colette, venită într-o vizită în România. Un gest de curtoazie le face <span class="CharOverride-1">D.U.</span> artiștilor plastici care îi împodobesc paginile cu reproduceri după creațiile lor, dedicând fiecăruia câte un articol de omagiere: <span class="CharOverride-2">Pictorul Teodorescu-Sion</span> de Nichifor Crainic, <span class="CharOverride-2">Pictorul S. Mützner </span>de Gh. D. Mugur, <span class="CharOverride-2">Pictorul Pallady </span>de Tudor Mușatescu, <span class="CharOverride-2">N. Grigorescu</span> de G. Petrașcu etc. Alți colaboratori: Eugen Boureanul, Apriliana Medianu, Adrian Hurmuz, D. Iov, Sărmanul Klopştock, N. Plopşor (C. Nicolăescu-Plopșor), Al. Popescu-Telega, Traian Mateescu, George Gregorian, Florea Călin, Alfred Moșoiu, Jean Bart, Al. Călinescu. &#9; <span class="CharOverride-11">R.P.</span></p>
			<div class="_idGenObjectLayout-1">
				<div id="_idContainer016">
					<div id="_idContainer014" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DUMITRAŞCU</span><span class="CharOverride-1">, Aurel</span> (21.XI.1955, Sabasa,<br /> j. Neamţ – 16.IX.1990, Bucureşti), poet. </p>
					</div>
					<div id="_idContainer015" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="06_D2_Drumur-Dvoicenco_345-415-web-resources/image/dumitrascu_aurela.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Mariei (n. Ana) şi al lui Petre Dumitraşcu, silvicultor. A urmat şcoala elementară şi liceul în Borca. După absolvire (1974) lucrează ca merceolog şi profesor suplinitor. Între 1983 şi 1987 urmează cursurile Facultăţii de Filologie a Universităţii „Al. I. Cuza” din Iaşi; lucrarea de diplomă este dedicată lui Virgil Mazilescu şi lui Daniel Turcea, doi poeţi cu care autorul are afinităţi biografice şi structurale. Este profesor în Borca şi muzeograf la Complexul Muzeal Judeţean Neamţ, iar după decembrie 1989 consilier la Inspectoratul Judeţean pentru Cultură Neamţ. Debutează cu un grupaj de poeme în „Tomis” (1976) şi editorial cu<span class="CharOverride-2"> Furtunile memoriei</span> (1984), volum distins cu Premiul „Mihai Eminescu” al Asociaţiei Scriitorilor din Iaşi. A mai colaborat la „Dialog”, „Convorbiri literare”, „Luceafărul”, „Cronica”, „România literară”, „Tribuna” ș.a. În 1987 i s-a acordat din nou Premiul Asociaţiei Scriitorilor din Iaşi.</p>
			<p class="Heuristica-BASE"> Prima carte a lui <span class="CharOverride-1">D.</span>, <span class="CharOverride-2">Furtunile memoriei</span>, dezvăluie coordonatele tematice şi stilistice care vor fi regăsite, cu nesemnificative modificări de nuanţă şi tonalitate, în <span class="CharOverride-2">Biblioteca din Nord</span> (1986) şi în volumele postume <span class="CharOverride-2">Mesagerul</span> (1992), <span class="CharOverride-2">Tratatul de eretică </span>(1995), <span class="CharOverride-2">Fiara melancolică</span> (1999) ș.a.<span class="CharOverride-1"> D.</span> este un neoexpresionist adeseori teatral, o voce dedublată, prinsă într-un iremediabil conflict între irealitate şi realitate, livresc şi autentic, între moarte (cuvinte) şi viaţă (iubire), între tragismul, prozaicul şi absurdul existenţei, explorând, asumând şi refuzând oricare dintre ipostazele eului său: „Eu sunt viu eu sunt mort eu rămân” (<span class="CharOverride-2">Aurel Dumitraşcu citit de o zână</span>). Deopotrivă colocvial şi ceremonios, vizionar şi livresc, <span class="CharOverride-1">D.</span> este actor, regizor şi spectator al propriei drame: „într-o viaţă umblam într-o alta scriam” (<span class="CharOverride-2">Oraş cu Maria</span>). Relevant pentru<span class="CharOverride-1"> </span>această mistică a poemului care nu exclude autoironia, ludicul şi livrescul este poemul <span class="CharOverride-2">Tânărul artist face mici precizări</span>: „Am scris şi poeme în care am fost fericit. Grecii perşii/ latinii au spus: glorie acestui bărbat glorie lui./ Mama mea a spus: glorie fiului meu glorie fiului meu fericit./ I-am lăsat pe toţi să vorbească am lăudat înţelepciunea/ îngenunchind în acele cuvinte am fost fericit. Zile întregi/ împreună am petrecut zile întregi./ Dintr-o carte veche m-a speriat/ un hohot de plâns”. Se configurează o ambiguă soteriologie, pentru că, pe de o parte, cuvântul este dătător de fericire, salvator, iar pe de altă parte, este malefic, ucigător. Construcţia poemului urmează uneori principiul optzecist al hibridizării, mai ales la nivelul sintaxei, dar <span class="CharOverride-1">D.</span> nu este un optzecist tipic, el nu (de)construieşte la rece, demonstrativ, ci urmăreşte descrierea unei emoţii, prinderea unei viziuni, în fond tragice, chiar dacă tragismul este camuflat de calofilie, retorică şi livresc. Din acest punct de vedere, pot fi surprinse similarităţi structurale cu poezia lui Virgil Mazilescu sau cu cea a lui Mircea Ivănescu. Multe poeme au o structură dialogică, asemenea celor ale lui Mazilescu: eul liric este o voce, un personaj, un „el” care se desparte şi apoi se uneşte ambiguu cu „eu”, poemele, mai ales cele din volumele antume, încep invariabil cu o linie de dialog şi conţin mărci ale adresării (uneori către cititor). Deseori există o tramă epică, uneori în genul biograficului anodin al lui Mircea Ivănescu, dar şi în „genul” optzeciştilor, dar alteori trama epică aduce mai degrabă a scenariu simbolic, tragic-aluziv, amintind de Georg Trakl. Unele poeme sunt baroce, aluvionare, obscure, discursive, altele de o concentrare şi limpezime geometrice. Se regăsesc în poezia lui <span class="CharOverride-1">D.</span> multe tehnici optzeciste: metoda textualistă, stilul osten&#173;tativ intelectual, limbajul neologic, folosirea unor cuvinte sau expresii în engleză ori franceză, alternând cu limbajul colocvial, cu oralitatea sau cuvântul regional, cu ostentaţia neoromantică sau neoexpresionistă. Diferenţa rezidă în subordonarea textului poetic faţă de o semnificaţie mai adâncă şi faţă de o emoţie: „Tu nu ştii că metoda filosofică ţine de căzătura/ din pat a bunicii aglaia? avem mişcare? avem./ avem gândire? avem. avem concepte? avem./ pe dracu’ – zise liftierul – privighetorile/ sunt închise în alt salon” (<span class="CharOverride-2">Privighetorile</span>). Poemul este o sumă de întâmplări, mai mult sau mai puţin relevante, de impresii sau imagini disparate, aşezate prin juxtapunere într-o ordine bulversantă. Acest discurs spart, care pare că se frânge pe alocuri, nu vizează însă producerea unui şoc la lectură (avangardist) sau hibridizarea (optzecistă) a spaţiului poematic, ci urmează doar logica (ilogică) a producerii revelaţiei. Poezia ţâşneşte dintr-o emoţie vizionară, pe care autorul încearcă să o disimuleze, să o reprezinte printr-o delicată derealizare-obiectivare, într-un scenariu retoric, uneori labirintic, barochizant, alteori limpede, din care, de obicei în versul sau versurile finale, se desprinde, fulgurantă, viziunea. <span class="CharOverride-1">D. </span>este totuşi inegal, poate şi din cauza faptului că multe pagini au fost publicate postum, fără ca autorul să le poată revizui, pe lângă texte care l-ar plasa printre liderii generaţiei sale aflându-se şi altele mediocre. Poetul Adrian Alui Gheorghe, vreme de douăzeci de ani prieten apropiat, s-a îngrijit de editarea manuscriselor și a publicat câteva antologii, între care un volum conţinând corespondenţa sa cu <span class="CharOverride-1">D.</span>, <span class="CharOverride-2">Frig </span>(2008), şi <span class="CharOverride-2">Poeme inedite. Lebăda care închide infernul</span> (2006). Aceste „poeme recuperate din anii 1981–1983”, selectate dintr-un dosar-atelier cu versuri în lucru şi eliminate de cenzură din cartea de debut, adaugă câteva modulaţii profilului lui <span class="CharOverride-1">D.</span> Un erotism evaziv, ironic, acuitatea percepţiei vizuale, calofilia asociată unei concreteţi extreme a limbajului, excesiv substantivizat şi adjectivizat, poeme (mai slabe) discursive, cu accente sociale şi filosofice de revoltă, alte câteva, reuşite, animate de un fior romantic şi de un simbolism ostentativ: „– Prea curând liliacul orbeşte în măşti singur/ halucinând înşelat. De cine, pietre bolnave? De cine,/ puhoaie de colivii? De cine, nobleţe a omului?/ Privesc minunându-mă ieşirea femeilor din măcelării./ Îmbujorate uşor sau nu şovăind./ Sînt singurul bărbat singur din acest mare oraş/ eu înşel toată lumea eu tremur pe cer cu o orhidee în gură/ Eu mă plimb noapte de noapte orb/ ca un rege tehui” (<span class="CharOverride-2">Orb între cer şi măcelării</span>). Paginile din <span class="CharOverride-2">Carnete maro</span>. <span class="CharOverride-2">Jurnal</span> <span class="CharOverride-2">1982</span>–<span class="CharOverride-2">1990</span> (I–IV, 2001–2005) aduc un document emoţionant prin felul în care un intelectual-poet trăieşte în comunism, în „realitatea” unei vieţi terne, ca profesor într-un sat din munţi, Borca, apărându-se de mediocritate prin cărţi, dragoste şi prietenie, printr-o dăruire şi deschidere neîncetată către ceilalţi. Jurnalul este adesea o formă de revoltă socială şi o formă de libertate personală, un exerciţiu de sinceritate cu un „eu” devenit „tu”. <span class="CharOverride-1">D.</span> îşi scrie jurnalul la persoana a doua, linia de dialog, care precedă aproape fiecare paragraf, ca şi în cazul multora dintre poemele sale, indică acelaşi ambiguu dialogism: eu se adresează celuilalt eu, pe care îl numeşte „tu”, dintr-o nevoie profundă de comunicare cu sine (în lipsa unui interlocutor real), dar şi de distanţare, de obiectivare faţă de sine însuşi. Teatralizarea „comunicării” se simte în pagini care ori exagerează sentimentul, emoţia, ori o cenzurează: uneori o anume artificialitate plângăcioasă (paginile melodramatice despre moartea lui Nichita Stănescu), alteori o rigiditate de intelectual orgolios, inflexibil şi egotist, puseuri de cinism şi misoginism (amintind de personajele lui Anton Holban, de care diaristul recunoaşte că se simte atras), contrabalansate de naivitate, melancolie sau notaţii livreşti. <span class="CharOverride-2">Carnetele...</span> conţin doze egale de lirism, poezie, cinism, copilărie, senzualitate, provincialism, revoltă, inadaptabilitate şi un soi de egotism destul de straniu, dublat de nevoia de dăruire, multă singurătate, îndulcită de bucuria iubirii. Există și un patetism factice şi un fariseim inconştient în latura aceasta a biografiei sale, dată de contradicţia dintre absolutul ideii de iubire enunţat şi realitatea relaţiilor sale amoroase. În paginile ultimelor două volume ale <span class="CharOverride-2">Carnetelor...</span> drama politică a tânărului intelectual dintr-un sat de munte este tot mai evidentă, realitatea urmăririi poetului de către Securitate devine tot mai apăsătoare (<span class="CharOverride-1">D. </span>află că este „turnat”), reţeaua sa de prietenii literare, sinceritatea şi amărăciunea politică, mărturisite în epistole, fiind probabil mai mult decât incomode pentru sistem. Jurnalul este interesant şi pentru că oferă o imagine a lumii literare a anilor ’80 din secolul trecut din perspectiva unui marginal şi provincial, mărturia unei alternative existenţiale până la urmă exemplare prin neadeziunea la sistem, mărturie întărită prin includerea, în jurnal, a unor fragmente de scrisori trimise sau primite de <span class="CharOverride-1">D.</span>;<span class="CharOverride-1"> </span>printre corespondenţi se numără Luca Piţu, Liviu Ioan Stoiciu, George Bălăiţă, Octavian Paler, Gheorghe Grigurcu, Cristian Livescu, Adrian Alui Gheorghe ş.a. </p>
			<p class="Heuristica___mici"><span class="CharOverride-1">SCRIERI:</span><span class="CharOverride-2"> Furtunile memoriei</span>, Bucureşti, 1984; <span class="CharOverride-2">Biblioteca din Nord</span>, Bucureşti, 1986; <span class="CharOverride-2">Mesagerul</span>, îngr. Adrian Alui Gheorghe, Iaşi, 1992; <span class="CharOverride-2">Tratatul de eretică</span>, îngr. Adrian Alui Gheorghe, Iaşi, 1995; <span class="CharOverride-2">Mesagerul</span>, îngr. Adrian Alui Gheorghe, pref. Emil Iordache, postfaţă Gheorghe Grigurcu, Iaşi, 1997; <span class="CharOverride-2">Fiara melancolică</span>, îngr. Adrian Alui Gheorghe, Botoşani, 1999; <span class="CharOverride-2">Carnete maro. Jurnal 1982–1990</span>, I–IV, îngr. şi pref. Adrian Alui Gheorghe, Iaşi, 2001–2005; <span class="CharOverride-2">Scene din viaţa poemului</span>, îngr. Adrian Alui Gheorghe, postfaţă Vasile Spiridon, Piatra Neamţ, 2004; <span class="CharOverride-2">Divina Paradoxalia</span>, îngr. Adrian Alui Gheorghe, postfaţă Gheorghe Grigurcu, Piteşti, 2006; <span class="CharOverride-2">Poeme inedite. Lebăda care închide infernul</span>, îngr. Adrian Alui Gheorghe, Bucureşti, 2006; Aurel Dumitraşcu – Adrian Alui Gheorghe, <span class="CharOverride-2">Frig</span>, pref. Irinel Antoniu, Piatra Neamţ, 2008; <span class="CharOverride-2">Cine merge în Paradis</span>, îngr. Adrian Alui Gheorghe, Piatra Neamţ, 2010; <span class="CharOverride-2">Cartea neterminată</span>, îngr. Adrian Alui Gheorghe, Cluj-Napoca, 2011; <span class="CharOverride-2">Prăvălia cu fete moarte</span>, îngr. Adrian Alui Gheorghe, Iaşi, 2012.</p>
			<p class="Heuristica___m_RPR"><span class="CharOverride-1">Repere bibliografice:</span> Laurenţiu Ulici, <span class="CharOverride-2">„Furtunile memoriei”</span>, RL, 1984, 51; Cristian Livescu, <span class="CharOverride-2">„Furtunile memoriei”</span>, CRC, 1985, 8; Al. Călinescu, <span class="CharOverride-2">Elegii, reverii, întâmplări</span>, CRC, 1987, 23; Nichita Danilov, <span class="CharOverride-2">Despre întoarcerea berzelor sau Despre poemul de aur</span>, CRC, 1990, 39; Coşovei, <span class="CharOverride-2">Pornind</span>, <span class="CharOverride-2">97–101</span>; George Vulturescu, <span class="CharOverride-2">„Mesagerul”</span>, PSS, 1992, 12; Ţeposu, <span class="CharOverride-2">Istoria</span>, <span class="CharOverride-2">102–103</span>; Mircea Bârsilă, <span class="CharOverride-2">„Mesagerul”</span>, „Calende”, 1993, 2; <span class="CharOverride-2">Dicţ. scriit. rom.</span>,<span class="CharOverride-2"> </span>II, <span class="CharOverride-2">167–169</span>; Cistelecan, <span class="CharOverride-2">Top ten</span>, <span class="CharOverride-2">43–46</span>; Grigurcu, <span class="CharOverride-2">Poezie</span>, I, <span class="CharOverride-2">446–451</span>; Mincu, <span class="CharOverride-2">Poeticitate</span>, <span class="CharOverride-2">430–432</span>; Daniel Corbu, <span class="CharOverride-2">Generaţia poetică ’80</span>, Iaşi, 2000, <span class="CharOverride-2">56–60</span>; Raluca Dună, <span class="CharOverride-2">Un alt fel de optzecist: Aurel Dumitrașcu</span>, VR, 2003, 3–4;<span class="CharOverride-2"> </span>Ion Pop, <span class="CharOverride-2">Poezia lui Aurel Dumitraşcu</span>, ST, 2005, 5; Cristea-Enache, <span class="CharOverride-2">Bucureşti</span>, <span class="CharOverride-2">218–223</span>;<span class="CharOverride-2"> </span>Elvira Sorohan, <span class="CharOverride-2">Jurnalul altui „albatros ucis”</span>, CL, 2006, 9; Holban, <span class="CharOverride-2">Ist. lit.</span>, I, <span class="CharOverride-2">156–158</span>; Popa, <span class="CharOverride-2">Ist. lit.</span>, II, <span class="CharOverride-2">482</span>; Borbély, <span class="CharOverride-2">Existența</span>, <span class="CharOverride-2">262–265</span>; Mircea A. Diaconu, <span class="CharOverride-2">Aurel Dumitraşcu. Metafora şi poezia politică</span>, OC, 2011, 310; Soviany, <span class="CharOverride-2">Cinci decenii</span>, I, <span class="CharOverride-2">229–232</span>; Răzvan Voncu, <span class="CharOverride-2">Jurnalul risipitorului de iubire</span> <span class="CharOverride-2">(I–II)</span>, RL, 2012, 11, 12; Gheorghe Grigurcu,<span class="CharOverride-2"> Un jurnal postum</span>, VR, 2012, 5–6. &#9;  <span class="Semnatura">R.D.</span></p>
			<p class="Heuristica-PRIMUL"><span class="titlu-12">DUMITRESCU</span><span class="CharOverride-1">, Aurelian Titu</span> (15.II.1956, Caracal), poet. Este fiul Mariei (n. Chirca) şi al lui Adrian Dumitrescu, maistru mecanic. <span class="CharOverride-1">D.</span> urmează Liceul „Ioniţă Assan” din Caracal, după absolvirea căruia lucrează ca metodist la Casa de Cultură din Slatina (1976–1978) şi ca metalurgist la Întreprinderea de Aluminiu din acelaşi oraş (1978–1980). Între 1980 şi 1984 este student la Facultatea de Ziaristică a Academiei de Ştiinţe Sociale şi Politice din Bucureşti. Chemat de Adrian Păunescu, ca redactor, la „Flacăra” (1984–1985), mai activează în redacţiile publicaţiilor „Rebus” (1985–1987) şi „Filatelia” (1987–1989). A colaborat la „Familia”, „Luceafărul”, „România literară”, „Suplimentul literar-artistic al «Scânteii tineretului»”. În 1990 înfiinţează şi conduce revista „Europa”. Între anii 1990 şi 2000 este redactor, secretar de redacţie şi redactor adjunct la „Viaţa românească”. Din 2000 lucrează în Ministerul de Interne, în calitate de consilier în cadrul Serviciului de asistenţă religioasă. Debutează la „Convorbiri literare” în 1973, prima sa apariţie editorială fiind volumul <span class="CharOverride-2">Iubire de pietrar</span> din 1982.</p>
			<p class="Heuristica-BASE">Primele cărţi ale lui <span class="CharOverride-1">D.</span> indică o structură barocă, tensionată în căutări şi trăiri şi exuberantă stilistic. Confesiunea malaxează imagini, metafore şi simboluri luxuriante, ample comparaţii şi compuneri oximoronice, într-o gesticulaţie de mari ceremonialuri, cu o dicţie solemn-sacerdotală. E o poezie care „reuşeşte să reunească «contorsiunile» din versul lui Ion Gheorghe cu «iluminările» din lirica lui Virgil Mazilescu” (Octavian Soviany). <span class="CharOverride-2">Antumele </span>(1985–1987) sunt gândite ca un sistem a cărui matrice tematico-stilistică poate fi considerată amplul poem cu care se încheie primul volum al seriei, intitulat <span class="CharOverride-2">Despre viaţa mea şi a tatălui meu</span>. Îndeosebi <span class="CharOverride-2">Antumele 4</span> şi <span class="CharOverride-2">Antumele 5</span> sunt construcţii ingenioase ale unui manierist care, deconcertând prin asociaţiile insolite şi dezinvoltura (auto)producerii textului, provoacă realul să ia chipul anamorfozelor memoriei. Compoziţiile sunt muzicale, contrapunctice, folosind laitmotivul. Decupajul în contingent alternează cu plăsmuirile imaginaţiei deformante, normalitatea/anodinul cu fantasticul, suavitatea arcadică cu violenţa expresionistă, utopia cu demistificarea ei amară sau ironică – adevărat „bâlci cosmic”, observă Radu G. Ţeposu. Poezia<span class="CharOverride-1"> </span>scrisă după 1989 urmează însă cu preponderenţă calea spre depăşirea concretului, către tărâmuri ale transcendenţei. În poezie<span class="CharOverride-1"> </span>îşi face tot mai mult simţită prezenţa seducţia sacrului. O ipostază a acestuia o reprezintă eternul feminin, în <span class="CharOverride-2">Monologuri</span> (1991): „Femeia fecundează lumina, oricât de trează ar fi raza./ Obscuritatea e a bărbatului”; frumuseţea femeii e „singura religie care uimeşte înţelepciunea” etc. Lungi poeme (volume întregi nefiind decât un asemenea unic text, compus muzical) sunt expresia chinului spiritual şi a slavei (<span class="CharOverride-2">Aproape tac, aproape plâng, aproape sunt</span>, 1995), a „melanholiei deşertăciunilor” (amplul poem din 1996), a graniţei subtile dintre fiinţă şi nefiinţă – totul, acum, sub dominanta aspiraţiei spre mântuire: „mă desprind de mine însumi cu o uşurinţă necunoscută/ şi vreau plăcerea de a trăi a păsărilor puternice. […] Şi încep să plâng de bucurie […] Dumnezeu îmi binecuvântează plăcerea de a muri;/ plângând, aş lumina oglinda,/ în care se priveşte îngerul” (<span class="CharOverride-2">Acolo unde plânsul nu atinge moartea</span>, 1997). <span class="CharOverride-2">Noaptea de apoi</span> (2006), culegere nu întâmplător prefaţată empatic de Vasile Andru, reuneşte ample poeme iniţiatice, de fior mistic în faţa morţii şi a vieţii de dincolo. Poetul convoacă o seamă de repere sacre (între ele, Dumnezeu, ca instanţă supremă) sau sacralizate (mama, femeia iubită), care să-i asiste drumul şi să-i dea sentimentul participării la totalitate. Versurile au un sunet sapienţial şi aforistic, galvanizat de incandescenţa trăirilor, într-o dicţiune afìnă celei din sonetele voiculesciene: „Nu lupt cu focul şi n-ascult de el,/ n-ascult de nimeni, dar mă mişc din plin/ ca fluturele de mătase-n larva sa,/ din care păsări ciugulesc în zbor./ Şi, dincolo de mama, -mi este frică”. Tema morţii revine în poemul <span class="CharOverride-2">Zăbava</span> (2009), unde sunt reluate şi alte teme vechi ale poetului, însă, cum observă Ioan Es. Pop, acestea „sunt într-atât de esenţializate, încât povestea nu mai relatează întâmplări, autobiograficul s-a topit în ceaţa luminescentă a unei făpturi necotidiene”. Rostirea lirică este aici încă mai simplificată, oraculară şi aforistică. Într-unul dintre „cânturi” apare Nichita Stănescu, călăuză şi magistru mereu viu („Nichita îmi rumeneşte spusele,/ ca pe nişte plăcinte/ întinse copiilor săraci”), făptură atinsă de îngereţe: „Nichita tace o dată cu îngerii/ şi vorbeşte întotdeauna după ei/ pentru a-i arăta omului/ ceea ce îngerii nu pot să spună”. Poetul care „conspira cu îngerii/ pentru o lume mai bună” sau „aşeza zeii cu mâna/ şi-i creştina cufundându-i în abis,/ luându-i de pe Olimp/ şi aducându-i/ în apa cea mai sărată/ şi cea mai putrezită de glorie.// <span class="CharOverride-2">Ave</span>!” a rămas pentru <span class="CharOverride-1">D.</span> o prezenţă, zeitate tutelară în panteonul lui intim: „De când a murit Nichita,/ nu am mai putut trăi singur:/ bătrânul veghează/ şi eu nu mă mai pot sustrage/ veghii sale”. Figura marelui poet nu apărea însă pentru prima oară în mitologia personală a lui <span class="CharOverride-1">D</span>. În 1985 el publica <span class="CharOverride-2">Antimetafizica</span>, o preţioasă carte de iniţiere – prin dialog cu poetul – în starea de poezie şi dezvăluind resorturi intime ale creaţiei lui Nichita Stănescu: experienţe şi intuiţii originare, revelaţii, meditaţii, lecturi. Cartea face pandant cu o alta, <span class="CharOverride-2">Nichita Stănescu, atât cât mai ştim noi </span>(1989), conţinând mărturii, provocate, ale unor apropiaţi ai scriitorului, între care poeţii Ioan Alexandru, Cezar Baltag şi Florin Mugur, criticul Eugen Simion şi traducătorul Aurel Covaci; două titluri de neocolit din bibliografia lui Nichita Stănescu. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Iubire de pietrar</span>, pref. Dan Grigorescu, Craiova, 1982; <span class="CharOverride-2">Antimetafizica. Nichita Stănescu însoţit de Aurelian Titu Dumitrescu</span>, Bucureşti, 1985; ed. 2, pref. Alexandru Paleologu, postfață Dan-Silviu Boerescu, București, 1998; <span class="CharOverride-2">Antumele</span>, Bucureşti, 1985; <span class="CharOverride-2">Antumele 4</span>. <span class="CharOverride-2">Antumele 5</span>, pref. Radu G. Ţeposu, Bucureşti, 1986; <span class="CharOverride-2">Quasimodo. Antumele 6</span>, Bucureşti, 1987; <span class="CharOverride-2">Nichita Stănescu, atât cât mai ştim noi</span>, Bucureşti, 1989; <span class="CharOverride-2">Poeme</span>, Bucureşti, 1989; <span class="CharOverride-2">Încercare de înşurubare în real</span>, Bucureşti, 1991; <span class="CharOverride-2">Monologuri</span>, pref. Cezar Baltag, Bucureşti, 1991; <span class="CharOverride-2">Mi s-a culcat moartea pe inimă</span>, pref. Cezar Ivănescu, Bucureşti, 1992; <span class="CharOverride-2">Aproape tac</span>, <span class="CharOverride-2">aproape plâng, aproape</span> <span class="CharOverride-2">sunt</span>, Bucureşti, 1995; <span class="CharOverride-2">Deşertăciunea şterge faţa morţii</span>, Bucureşti, 1996; <span class="CharOverride-2">Melanholia deşertăciunilor</span>, Bucureşti, 1996; <span class="CharOverride-2">Acolo unde plânsul nu atinge moartea</span>, pref. Dan Grigorescu, Bucureşti, 1997; <span class="CharOverride-2">Trei</span> <span class="CharOverride-2">tipare</span>, pref. Alexandru Paleologu, Bucureşti, 1998;<span class="CharOverride-2"> Antumele</span>, pref. Nora Iuga, Bucureşti, 1998; <span class="CharOverride-2">Îngerul poverii. Sonetele sufletului,</span> Bucureşti, 1998; <span class="CharOverride-2">Sfânt îndârjit</span>, Bucureşti, 1999; <span class="CharOverride-2">Scrisori către părintele Niculae</span>, Bucureşti, 2000; <span class="CharOverride-2">Capul şi pajura</span>, Botoşani, 2001; <span class="CharOverride-2">Maranatha</span>, Bucureşti, 2001; <span class="CharOverride-2">Motivarea sinelui </span>(<span class="CharOverride-2">convorbiri cu Aurelian Titu Dumitrescu</span>), realizate de Niculae Constantin, pref. Ionel Durlea, Bucureşti, 2001; <span class="CharOverride-2">Ceremonii nocturne</span>, București, 2002; <span class="CharOverride-2">Ghiaurele</span>, Bucureşti, 2002; <span class="CharOverride-2">Îngerii îndepărtaţi</span>, Bucureşti, 2002; <span class="CharOverride-2">Epistolar târziu</span>, Bucureşti, 2003;<span class="CharOverride-2"> Forme de linişte</span>, Slatina, 2003; <span class="CharOverride-2">Puntea suspinelor şi închisoarea</span>, Slatina, 2003; <span class="CharOverride-2">Viaţa la zi. Cronologia unui amalgam</span>, vol. I–II, Bucureşti, 2003–2006, <span class="CharOverride-2">Viața la zi</span>, vol. III, pref. Paul Aretzu, București, 2011; <span class="CharOverride-2">Nichita Stănescu, Nicolae Labiş, Mihai Eminescu, Cristian Popescu</span>. <span class="CharOverride-2">Dialoguri Nicolae Ţone cu Aurelian Titu Dumitrescu</span>, Bucureşti, 2004; <span class="CharOverride-2">Antumele</span>, I–II, pref. Nora Iuga, Bucureşti, 2006; <span class="CharOverride-2">Baudelaire, Verlaine, Rimbaud, Mallarmé, modele pentru scriitorii români contemporani</span>. <span class="CharOverride-2">Anchetă literară</span>, Bucureşti, 2006 (în colaborare cu Simona-Grazia Dima);<span class="CharOverride-2"> Miltiade</span>, București, 2006;  <span class="CharOverride-2">Noaptea de apoi</span>,<span class="CharOverride-2"> </span>pref. Vasile Andru, Bucureşti, 2006; <span class="CharOverride-2">Zăbava</span>, pref. Ioan Es. Pop, Bucureşti, 2009; <span class="CharOverride-2">Unirea în duh</span> (în colaborare), Bucureşti, 2011. <span class="CharOverride-1">Antologii:</span><span class="CharOverride-2"> Limbă, literatură, stil</span>, Bucureşti, 2001; ed. 2, București, 2007. </p>
			<p class="Heuristica___m_RPR"><span class="CharOverride-1">Repere bibliografice: </span>Nichita Stănescu, [<span class="CharOverride-2">Aurelian Titu Dumitrescu</span>], SLAST, 1981, 5, LCF, 1981, 30; Dan Grigorescu, <span class="CharOverride-2">Un poet</span>, SLAST, 1983, 29; Daniel Dimitriu, <span class="CharOverride-2">„Antumele”</span>, CL, 1985, 6; Laurenţiu Ulici, <span class="CharOverride-2">Melancolia inteligenţei</span>, CNT, 1986, 10; Ion Pop, <span class="CharOverride-2">Dialoguri cu Nichita Stănescu</span>, ST, 1986, 4; Dan C. Mihăilescu, <span class="CharOverride-2">O cu totul altă înserare</span>, RL, 1988, 52; Eugen Simion, <span class="CharOverride-2">Biografia poetului</span>, RL, 1989, 19; Coşovei,<span class="CharOverride-2"> Pornind</span>,<span class="CharOverride-2"> 75–79</span>; Alex. Ştefănescu, <span class="CharOverride-2">O voinţă ieşită din comun</span>, RL, 1991, 48; Gheorghe Grigurcu, <span class="CharOverride-2">Înşurubare în real</span>,<span class="CharOverride-2"> </span>VR, 1992, 10–11; Ţeposu, <span class="CharOverride-2">Istoria</span>, <span class="CharOverride-2">90–92</span>; Munteanu, <span class="CharOverride-2">Jurnal</span>, V, <span class="CharOverride-2">197–199</span>,<span class="CharOverride-2"> </span>VII, <span class="CharOverride-2">209–214</span>; <span class="CharOverride-2">Dicţ. scriit. rom.</span>,<span class="CharOverride-2"> </span>II, <span class="CharOverride-2">169–170</span>; Octavian Soviany, <span class="CharOverride-2">Duritatea şi moliciunea</span>, „Civica”, 2000, 1; Ciprian Chirvasiu, <span class="CharOverride-2">Ateliere în paragină</span>, Bucureşti, 2002; Paul Aretzu, [<span class="CharOverride-2">Aurelian Titu Dumitrescu</span>], VR, 2006, 11–12, CNT, 2009, 2. &#9; <span class="CharOverride-11">N.M.</span></p>
			<div class="_idGenObjectLayout-1">
				<div id="_idContainer019">
					<div id="_idContainer017" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DUMITRESCU</span><span class="CharOverride-1">, Geo</span> (17.V.1920, Bucureşti – 28.IX.2004, Bucureşti), poet, traducător. </p>
					</div>
					<div id="_idContainer018" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="06_D2_Drumur-Dvoicenco_345-415-web-resources/image/01_Dumitrescu_Geo.png" alt="" />
					</div>
				</div>
			</div>
			<p class="Heuristica-PRIMUL">Este fiul Aureliei (n. Buiculescu) şi al lui Vasile Oprea (care îşi schimbă numele în Dumitrescu), cizmar şi proprietar al unui magazin de încălţăminte pe Calea Griviţei din Bucureşti. <span class="CharOverride-1">D. </span>(al cărui prenume la naştere era Gheorghe) face la Bucureşti cursul primar la Şcoala „Regina Margherita” şi la Şcoala nr. 28, apoi studii secundare la Liceul „Marele Voievod Mihai” (1930–1939). În clasa a VI-a, împreună cu Marin Sârbulescu şi cu alţi colegi, alcătuieşte revista „Licăriri”, unde publică primele versuri. Facultatea de Filosofie şi Litere din Bucureşti, începută în 1939, o va absolvi în 1944, fără licenţă. Debutează semnificativ în 1939, la „Cadran”, cu poemul <span class="CharOverride-2">Cântec</span>, semnat Vladimir Ierunca. În 1939–1940 colaborează la revistele „Prepoem”, „Tribuna tineretului” şi „Curentul literar”. La 10 martie 1941 scoate (împreună cu un grup) revista „Albatros”, în care semnează cu pseudonimele Felix Anadam şi Ion Călimară. Cu cel dintâi îşi semnează şi placheta de debut, <span class="CharOverride-2">Aritmetică</span>, apărută în 1941. La 1 noiembrie 1942 alcătuieşte, împreună cu grupul de la <span class="CharOverride-9">„A</span>lbatros”, la care se adaugă Ion Caraion, un număr din seria nouă a revistei, sub titlul „Gândul nostru”. Din acelaşi an până în 1944 este redactor la „Timpul”, din 1944 până în 1946 redactor la „Victoria”, colaborează la „Vremea”, frecventează cenaclul Sburătorul şi publică pasager în „Kalende” şi „Fapta”. După august 1944 este numit inspector în Direcţia Generală a Teatrelor, unde rămâne până în 1950. În 1946 publică volumul <span class="CharOverride-2">Libertatea de a trage cu puşca</span>, premiat de Editura Fundaţiilor Regale, după ce, în 1943, sub titlul <span class="CharOverride-2">Pelagră</span>, acceptat de Editura Prometeu, fusese respins de cenzură. După război scrie la „Revista Fundaţiilor Regale”, „Viaţa românească”, „Tribuna poporului”, „Veac nou”, „Scânteia tineretului”, „Orizont”, „Meridian”. Director în 1946 al Teatrului Naţional din Craiova, între 1947 şi 1950 este redactor, apoi redactor-şef adjunct la „Flacăra”. În 1950 îl înlocuieşte pe Miron Radu Paraschivescu la conducerea „Almanahului literar” din Cluj, pregătind transformarea acestuia în revista „Steaua”. Transferat pe şantierul hidrocentralei de la Bicaz, editează aici în 1952–1953 ziarul „Zorii socialismului”. În 1953–1954 este numit redactor la „Iaşul nou”, fără a funcționa efectiv. Înscris în 1946, se vede exclus în 1954 din Partidul Comunist, pentru a fi reprimit în 1963. Până la „reabilitare” se întreţine colaborând la rubrica „antiimperialistă” a revistei „Urzica” şi traducând, stilizând şi întocmind antologii de poezie pentru Editura Cartea Rusă. În 1966 devine secretar al centrului românesc al PEN-Clubului. Este primul redactor-şef al „României literare” (1968–1970). A semnat consecvent şi cu ecou în epocă rubrica „Poşta redacţiei” la „Flacăra”, „Contemporanul”, „Gazeta literară”, „România literară”, „Luceafărul” ş.a., conferindu-i o personalitate inimitabilă. În 1993 a fost primit membru corespondent al Academiei Române. A fost distins cu Premiul Uniunii Scriitorilor (1963, 1968, 1999), cu premiul de Excelență oferit de revista „Adevărul literar și artistic” (2003) ș.a. </p>
			<p class="Heuristica-BASE">Câteva teme prezente în <span class="CharOverride-2">Aritmetică</span> şi în <span class="CharOverride-2">Libertatea de a trage cu puşca</span>,<span class="CharOverride-2"> </span>cartea care l-a consacrat<span class="CharOverride-2"> </span>pe<span class="CharOverride-2"> </span><span class="CharOverride-1">D. </span>ca voce particulară în cadrul generaţiei sale şi al grupului de la „Albatros”, apar conturate încă din „caietul de adolescent” alcătuit din versuri scrise îndeosebi în 1939 şi 1940. Predomină, ca o supratemă, starea de oboseală existenţială, de inutilitate a oricărui gest („de la o vreme toate sunt de prisos, nimeni nu se mai întreabă: cine? / ci «cum» mai poate fi mai frumos”), sentimentul declinului general. Declin al rostirii poetice inclusiv (un poem se intitulează simptomatic <span class="CharOverride-2">Amurg literar</span>) şi încercare de revigorare a poeticităţii printr-o turnură anticalofilă, care – încă de pe acum – nu este pur exerciţiu de frondă, ci presupune, structural, o anume viziune: regalul soare îi pare „putrefact şi ceţos”, carnea roşie a cireşelor este răstălmăcită simbolic, sugerându-i hemoptizia adolescenţilor tuberculoşi etc. Placheta, nepublicată, din 1943 şi volumul <span class="CharOverride-2">Libertatea…</span> pun mai insistent şi mai marcat în valoare temele şi discursul liric al debutantului, care a fost receptat dintotdeauna drept un discurs antiliric, antipoetic sau, mai exact, ca una din tentativele cele mai originale şi consistente de înnoire a lirismului prin depăşirea abstracţiunii şi a ermetismului, ca şi a problematicii excesiv solipsiste. Din această rebeliune a rezultat o poezie a gestului concret cotidian, a expresiei simple, directe, nu o dată brutale, cât şi a acţiunii orientate (şi) în afară. Caracterul ei turbulent şi insurgent s-a tradus printr-o demitizare de amploare, care poate fi considerată axul unui program liric. Demitizare a naturii: stelele sunt „buhăite şi murdare”, luna – „obeză şi colerică”, „patroană” a unui „bordel selenar”, cerul se supune unei „aritmetici sentimentale”, iar marea nu mai e bună decât ca recipient pentru „elanurile şi urina” poetului. Deposedat de atributele lui tradiţionale şi coborât într-un registru opus, şocant, apare şi erosul. Femeia, având „hoitul important”, îi ciocăneşte în dreptul inimii „cu degete de zaraf” sau, în ipostază castă, e coborâtă – cu un cinism pervers, sadic – în registrul trivial, culinar şi agrest. Există, desigur, o anumită poză teribilistă în toate acestea. La baza gesturilor şi retoricii antiretorice a frondei se află o stare de spirit mai profundă, mai gravă. Mai întâi, poza teribilismului stă pe o ambivalenţă, care îi va întovărăşi poetului mai toate ipostazele insurgenţelor: demascare, dezvăluire ironică/ autoironică, dar şi restituire a unui lirism proaspăt, epurat de zgura strălucitoare a convenţiilor şi a sclifoselilor stilistice. Poetica originară a lui <span class="CharOverride-1">D. </span>nu e aceea a tiflei sterilizante, ci a demistificării în numele unei estetici a vitalului. Drama lui este de a fi căzut într-un veac impropriu elanurilor viguroase, pure. Nu atât romantismul ca atitudine literară e denunţat, cât acest ev în care visul şi poezia devin anacronice şi caraghioase. Luna, primăvara, iubirea şi celelalte – sugerează poetul – nu au fost corupte atât de clişeele limbajului („poetic”), cât de secolul acesta violent, nevrozat, robotizat, de înclinaţia lui către oroare (poemul <span class="CharOverride-2">Libertatea de a trage cu puşca</span> vorbeşte de o stare de beligeranţă atavică şi generalizată) şi către înstrăinare. „Omul nou”, produsul unui astfel de timp, refuză visul şi gratuitatea, a pierdut gândirea vie şi darul de a se mira de lucrurile simple: „Tu eşti şi mare, şi practic,/ şi util, ca Majestatea Sa Cărbunele,/ Omule nou – cap de nucă!”. Antipoezia lui <span class="CharOverride-1">D. </span>este în primul rând reacţie la „veac[ul] stupid al tuturor elanurilor grave şi puerile”, în care nici un „romantism” (titlul unui poem) nu mai e posibil sau apare, de fapt, răsturnat. Că poemele din <span class="CharOverride-2">Libertatea...</span> nu se rezumă la pura frondă, ci sunt semnul unei resurecţii lirice o dovedeşte revenirea la certitudinile simple şi stenice, mărturisită în ultimul poem al volumului. După 1946 urmează un hiat de aproape două decenii până la volumul următor. În răstimp poetul este vizitat chiar de gândul că filonul creativităţii sale a secat. Tăcerea aceasta trebuie înţeleasă ca refuz al unei istorii la care poetul tânăr aderase sincer, dar care se dovedise cu totul alta decât se iluzionase el a o evalua prospectiv, precum şi ca refuz al reţetei realismului socialist. Versurile din <span class="CharOverride-2">Aventuri lirice</span> (1963) nu sunt scutite de conformisme (obligatorii, spre a putea apărea cartea), dar, în cadrul dat al momentului, ele au putut perpetua imaginea insurgentului, a cârtitorului (nu întâmplător, unele au fost refuzate de redacţiile revistelor, iar apariţia a fost tergiversată). Chiar titlul volumului este, în epocă, revoluţionar, reabilitând în intenţie lirismul şi libertatea poeziei. Dacă se admite ipoteza că <span class="CharOverride-1">D.</span> este dintru început un poet vital, căzut însă în lumea „omului nou”, se va înţelege că între versurile tânărului şi cele din 1963 nu există o ruptură nici sub acest aspect. Acum el exaltă energiile telurice, declară că scrie cu pământ, e sedus de tumultul cosmic şi de frenezia constructorilor (amplele imnuri închinate „macaralelor”, hidrocentralei de la Bicaz etc.), se proclamă inamic al „stagnării”. La vremea apariţiei lor unele poeme au putut părea subversive; de pildă, <span class="CharOverride-2">Problema spinoasă a nopţilor</span> e o pledoarie implicită pentru statutul inalienabil al poetului şi poeziei, iar Ieremia, din poemul omonim apărut în volumul <span class="CharOverride-2">Nevoia de cercuri</span> (1966), dând cu oiştea-n gard, este instituit ca simbol al interogaţiei, al încercării şi erorii fertile şi pus în opoziţie cu „ticăloasa spiţă a moluştelor grave/ a celor ce nu dau cu nimic în nimic/ de frica îndrăznelii şi a înnoirii”: personaj emblematic („un caz de remitizare” – Eugen Simion) pentru situarea poetului, care ia distanţă faţă de certitudini şi dogme, plasându-se într-un interval al relativului, ceea ce înseamnă, cu vorbele lui, intervalul lui „poate”/„parcă”, „oare”, „totuşi”. Din conştiinţa relativităţii se naşte şi ironia reactualizată original în cele două cărţi. Există în ele şi multă discursivitate, dar aceasta ilustrează doar aparent şi în parte conformarea la imperativele oficiale ale poeziei pe înţelesul tuturor. „Muntean”, „bucureştean”, „Mitică” (aşa cum i s-a spus), pentru <span class="CharOverride-1">D.</span> agorafilia, oralitatea/locvacitatea, anecdotismul parabolic (uneori şi numai tezist-didactic), dedublarea de tip ironic, cultivarea poantei etc. presupun un anumit spaţiu de manevră şi o plasmă în care această materie poetică poate să ia naştere şi să se mişte, dar şi prin care poetul ajunge să distragă atenţia de la adevăratele ţinte şi semnificaţii. În fine, acestea sunt mijloace de neutralizare a elanurilor şi patetismelor proprii. Neaşteptată este poezia erotică din <span class="CharOverride-2">Nevoia de cercuri</span>, adunată în amplul ciclu <span class="CharOverride-2">Furtună în marea serenităţii</span>. Dacă nici poezia din tinereţe, cu tot teribilismul ei demitizator, nu era văduvită de vibraţia autentică a trăirii/rostirii, acum poetul e răvăşit de prezenţa invadatoare a iubitei, care cotropeşte şi universul natural înconjurător. Însă, aproape sistematic, asemenea stări se văd dublate de o reacţie adversă, strecurată de demonul lucidităţii salvatoare, (auto)ironice, (auto)parodice. Mişcarea se petrece pe terenul deconspirării şi dezamorsării trăirilor patetice, a retoricii suferinţei şi a formulelor uzate. Un rol însemnat în temperarea avânturilor îl joacă intertextualitatea (cu efecte parodice), ca în încântătoarele <span class="CharOverride-2">De după Lamartine </span>şi <span class="CharOverride-2">Cântec de nucă verde</span>, dar de cele mai multe ori ea nu dispersează gravitatea decât momentan şi înşelător. În poemul <span class="CharOverride-2">Singur-lună</span> îndrăgostitul pătimeşte „singur-lună”, deoarece „mai lipsea cineva/ ca să fim doi”, zice el deja ghiduş-dramatic. Dar singurătatea, luna, poezia toamnei/ Doamnei se lovesc de clişeele ucigaşe, drept care poate fi văzut cabrându-se teribil şi candid întru sugrumarea din faţă a mitului: „Ei bine, dacă vreţi cu tot dinadinsul,/ nu sufăr, nu e toamnă,/ nu e lună – nu-i nimic… «toate trec, durere sau noroc,/ nimic nu ţine viaţa-n loc», pam-pam!…” etc. În final însă, când te aştepţi mai puţin, după această spornică bravadă, întorsătura: „O lacrimă. Stop. Totuşi, toamnă./ Mai lipsea cineva ca să fim doi”. Secretul unor asemenea poeme (reprezentative) este că diversiunea parodică şi în genere (auto)ironică potenţează lirismul autentic, iar confesiunea devine, în urma ei, mai apropiată şi mai credibilă, după o reţetă pe care poetul o deţine în exclusivitate. Creaţia originală a lui <span class="CharOverride-1">D.</span> este însoţită de o meritorie muncă de traducător (din Rafael Alberti, Irving Stone, Curzio Malaparte ş.a.) şi de antologator: culegerea bilingvă Charles Baudelaire, <span class="CharOverride-2">Les Fleurs du mal</span> – <span class="CharOverride-2">Florile răului.</span></p>
			<p class="Heuristica_CITAT">Geo Dumitrescu şi-a format, încă de la început, un stil, şi stilul său poetic s-a impus. Este stilul unei generaţii şi stilul unei personalităţi care refuză să se clasicizeze, să se ia – cum se spune – în serios, făcând opoziţie literaturii din interiorul literaturii. Prin acest continuu exerciţiu al contestaţiei, stilul, ca şi omul, refuză să îmbătrânească. Cu aerele lui băieţeşti şi cu ironia pătrunzătoare, Geo Dumitrescu este unul dintre poeţii cei mai importanţi de azi.</p>
			<p class="Heuristica_CITAT_semnat">EUGEN SIMION</p>
			<p class="Heuristica_CITAT">Multe din poemele <span class="CharOverride-4">Libertăţii de a trage cu puşca</span> ilustrează, într-un fel, acest mecanism al contrapunerii noii recuzite a „firescului” existenţial, „Literaturii” cu majusculă. Pentru a se regăsi pe sine, cel autentic, debarasat de orice convenţie, poetul trebuie să reînsceneze spectacolul Literaturii în care rolul său este din nou, ca în bunele vremuri avangardiste, acela de tulburător al ceremonialului liric, de negator al lui.</p>
			<p class="Heuristica_CITAT_semnat">ION POP</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Aritmetică</span>, Bucureşti, 1941; <span class="CharOverride-2">Libertatea de a trage cu puşca</span>, Bucureşti, 1946; <span class="CharOverride-2">Aventuri lirice</span>, Bucureşti, 1963; <span class="CharOverride-2">Bicazul ieri, azi, mâine</span>, Bucureşti, 1963; <span class="CharOverride-2">Nevoia de cercuri</span>, Bucureşti, 1966; <span class="CharOverride-2">Jurnal de campanie</span>, Bucureşti, 1974; <span class="CharOverride-2">Africa de sub frunte</span>, pref. Eugen Simion, Bucureşti, 1978; <span class="CharOverride-2">Versuri</span>, pref. Lucian Raicu, Bucureşti, 1981; <span class="CharOverride-2">Aş putea să arăt cum creşte iarba</span>, pref. Eugen Simion, Bucureşti, 1989;<span class="CharOverride-2"> Libertatea de a trage cu puşca şi celelalte versuri</span>, Bucureşti, 1994; <span class="CharOverride-2">Câinele de lângă pod</span>, Bucureşti, 2000; <span class="CharOverride-2">Poezii</span>, pref. Eugen Simion, Bucureşti, 2000; <span class="CharOverride-2">Poezii</span>, pref. Daniel Cristea-Enache, Bucureşti, 2002. <span class="CharOverride-1">Antologii:</span> <span class="CharOverride-2">1917. Antologie lirică</span>, Bucureşti, 1957; Charles Baudelaire, <span class="CharOverride-2">Les Fleurs du mal – Florile răului</span>, ed. bilingvă, Bucureşti, 1967; ed. introd. Vladimir Streinu, Bucureşti, 1968. <span class="CharOverride-1">Traduceri:</span> Rafael Alberti, <span class="CharOverride-2">Între garoafă şi spadă</span>, Bucureşti, 1957, <span class="CharOverride-2">Poezii</span>, pref. Mihai Beniuc, Bucureşti, 1964 (în colaborare cu Veronica Porumbacu); Irving Stone, <span class="CharOverride-2">Bucuria vieţii</span>, Bucureşti, 1962 (în colaborare cu Liana Dobrescu), <span class="CharOverride-2">Agonie şi extaz</span>, I–II, pref. Dan Grigorescu, Bucureşti, 1966 (în colaborare cu Liana Dobrescu); Ivo Cipiko, <span class="CharOverride-2">Păianjenii</span>, Bucureşti, 1964 (în colaborare cu Milivoi Gheorghievici); Eduardas Mieželaitis, <span class="CharOverride-2">Omul</span>, Bucureşti, 1964; Curzio Malaparte, <span class="CharOverride-2">Soarele e orb</span>, pref. trad., Bucureşti, 1967. </p>
			<p class="Heuristica___m_RPR"><span class="CharOverride-1">Repere bibliografice: </span>Călinescu, <span class="CharOverride-2">Opere</span>,<span class="CharOverride-2"> </span>VII<span class="CharOverride-2">, 36–40</span>;<span class="CharOverride-2"> </span>Călinescu, <span class="CharOverride-2">Aspecte</span>, <span class="CharOverride-2">253–273</span>; Simion, <span class="CharOverride-2">Orientări</span>, <span class="CharOverride-2">99–106</span>; Negoiţescu, <span class="CharOverride-2">Scriitori</span>, <span class="CharOverride-2">401–409</span>; Regman,<span class="CharOverride-2"> Cărţi</span>, <span class="CharOverride-2">19–24</span>; Piru, <span class="CharOverride-2">Panorama</span>, <span class="CharOverride-2">162–165</span>; Grigurcu, <span class="CharOverride-2">Teritoriu</span>, <span class="CharOverride-2">36–41</span>; Raicu, <span class="CharOverride-2">Structuri</span>, <span class="CharOverride-2">184–191</span>; Poantă, <span class="CharOverride-2">Modalităţi</span>, <span class="CharOverride-2">269–274</span>; Petroveanu, <span class="CharOverride-2">Traiectorii</span>, <span class="CharOverride-2">132–142</span>; Piru, <span class="CharOverride-2">Poezia</span>, I, <span class="CharOverride-2">257–263</span>; Laurenţiu, <span class="CharOverride-2">Eseuri</span>, <span class="CharOverride-2">94–99</span>; Regman, <span class="CharOverride-2">Colocvial</span>,<span class="CharOverride-2"> 6–12</span>; Iorgulescu, <span class="CharOverride-2">Al doilea rond</span>, <span class="CharOverride-2">242–247</span>; Raicu, <span class="CharOverride-2">Critica</span>, <span class="CharOverride-2">193–197</span>; Dimisianu, <span class="CharOverride-2">Opinii</span>, <span class="CharOverride-2">50–55</span>; Poantă, <span class="CharOverride-2">Radiografii</span>, I, <span class="CharOverride-2">121–125</span>; Dimitriu, <span class="CharOverride-2">Ares</span>, <span class="CharOverride-2">37–49</span>; Simion, <span class="CharOverride-2">Scriitori</span>, I (1978), <span class="CharOverride-2">121–135</span>; Ciopraga, <span class="CharOverride-2">Ulysse</span>, <span class="CharOverride-2">147–153</span>; Grigurcu, <span class="CharOverride-2">Poeţi</span>, <span class="CharOverride-2">329–334</span>; Munteanu, <span class="CharOverride-2">Jurnal</span>, II, <span class="CharOverride-2">161–169</span>; Raicu, <span class="CharOverride-2">Contemporani</span>, <span class="CharOverride-2">79–86</span>; Ion Bălu, <span class="CharOverride-2">Nostalgia absolutului</span>,<span class="CharOverride-2"> </span>Bucureşti, 1981; Moraru, <span class="CharOverride-2">Semnele</span>, <span class="CharOverride-2">24–32</span>; Pop, <span class="CharOverride-2">Lecturi</span>,<span class="CharOverride-2"> 51–56</span>; Raicu, <span class="CharOverride-2">Fragmente</span>, <span class="CharOverride-2">206–210</span>; Ştefănescu, <span class="CharOverride-2">Dialog</span>,<span class="CharOverride-2"> 162–169</span>; Pop, <span class="CharOverride-2">Jocul</span>, <span class="CharOverride-2">197–202</span>; Iorgulescu<span class="CharOverride-2">, Prezent</span>, <span class="CharOverride-2">173–176</span>; Grigurcu, <span class="CharOverride-2">Existenţa</span>, <span class="CharOverride-2">47–57</span>; Manolescu, <span class="CharOverride-2">Teme</span>, VI, <span class="CharOverride-2">9–14</span>; Ştefănescu, <span class="CharOverride-2">Prim-plan</span>, <span class="CharOverride-2">89–94</span>; Ştefan Aug. Doinaş, <span class="CharOverride-2">Geo Dumitrescu şi antipoezia</span>, RL, 1990, 20; Poantă, <span class="CharOverride-2">Scriitori</span>, <span class="CharOverride-2">26–31</span>; Simion, <span class="CharOverride-2">Fragmente</span>, I, <span class="CharOverride-2">187–188</span>; <span class="CharOverride-2">Dicţ. analitic</span>, I, <span class="CharOverride-2">74–75</span>, II, <span class="CharOverride-2">373–374</span>; Cărtărescu, <span class="CharOverride-2">Postmodernismul</span>, <span class="CharOverride-2">306–307</span>; <span class="CharOverride-2">Dicţ. esenţial</span>, <span class="CharOverride-2">270–272</span>; Cristea-Enache, <span class="CharOverride-2">Concert</span>,<span class="CharOverride-2"> 3–17</span>;<span class="CharOverride-2"> </span>Manolescu, <span class="CharOverride-2">Lista</span>, I, <span class="CharOverride-2">49–53</span>; Mircea Iorgulescu, <span class="CharOverride-2">Poetul sub trei dictaturi</span>, „22<span class="CharOverride-2">”</span>, 2002, 656; Ciopraga, <span class="CharOverride-2">Partituri</span>, <span class="CharOverride-2">40–49</span>; Ștefănescu, <span class="CharOverride-2">Istoria</span>, <span class="CharOverride-2">469–474</span>; Manolescu, <span class="CharOverride-2">Istoria</span>, <span class="CharOverride-2">936–939</span>; Popa, <span class="CharOverride-2">Ist. lit.</span>, II, <span class="CharOverride-2">304–310</span>; Corneliu Vasile, <span class="CharOverride-2">Scriitorul vremii, vremea scriitorului</span>, București, 2010. &#9; <span class="Semnatura">N.M.</span></p>
			<p class="Heuristica-PRIMUL"><span class="titlu-12">DUMITRESCU</span><span class="CharOverride-1">, George</span> (22.IV.1901, Cocioc, j. Il&#173;fov – 30.X.1972, Bucureşti), poet. Fiu al lui Toma Dumitrescu, funcţionar la CFR, <span class="CharOverride-1">D.</span> a urmat liceul la Ploieşti, fiind remarcat (în special datorită compunerii textului pentru imnul şcolii) de profesorul I.A. Bassarabescu, care îl va introduce, după ce va deveni student al Facultăţii de Litere şi Filosofie din Bucureşti (absolvită în 1924), în cercul revistei „Convorbiri literare”, al cărei secretar de redacţie va fi o vreme. Se impune şi atenţiei lui Mihail Dragomirescu şi este numit în 1925 asistent la Catedra de literatură română şi estetică literară, dar nu va face carieră universitară, ci va fi profesor de liceu în Capitală, iar în 1938 va obţine şi titlul de doctor în litere al Universităţii bucureştene cu teza <span class="CharOverride-2">Poezia lui Cerna</span>. A debutat cu versuri în „Revista copiilor” (1914), colaborând apoi la numeroase periodice, între care „Gazeta cărţilor”, „România viitoare”, „Mişcarea literară”, „Ritmul vremii” (e în redacţie între anii 1925 şi 1929) şi „Falanga” (la care a fost redactor al seriei a doua, între 1926 şi 1929), ambele conduse de Mihail Dragomirescu, „Gândirea”, „Vremea”, „Universul”, „Liceul” (din al cărei comitet de redacţie a făcut parte între 1935 şi 1941). Pe lângă versuri, a publicat şi articole, unele adunate în volumul <span class="CharOverride-2">Opinii literare</span> (1927), care nu certifică o înzestrare pentru comentariul de acest gen. Prima plachetă – <span class="CharOverride-2">Poezii </span>(1920) – a fost urmată de altele, astfel încât în 1928 este admis membru al Societăţii Scriitorilor Români.</p>
			<p class="Heuristica-BASE">În primele culegeri ale lui <span class="CharOverride-1">D.</span> – <span class="CharOverride-2">Primăveri scuturate</span> (1924), <span class="CharOverride-2">Cântece pentru</span> <span class="CharOverride-2">madona mică</span> (1926; Premiul Academiei Române), <span class="CharOverride-2">Privelişti</span> (1928) – predomină încercările de autodefinire a eului liric în lume, având ca principală marcă a identităţii durerea, o durere fără cauze concrete, care e un fel de a doua natură. Ce se află în jur este un simplu cadru pentru un suflet iremediabil bolnav. Împietrit, „tot mai pierdut în durere”, poetul simte că totul îi este străin, că se face „tot mai frig şi mai pustiu”, ceea ce conduce la o desfăşurare textuală monotonă, jalonată de titluri elocvente: <span class="CharOverride-2">Destrămare</span>,<span class="CharOverride-2"> Pustiu</span>,<span class="CharOverride-2"> Suflet tulbure</span>,<span class="CharOverride-2"> Litanie</span>, <span class="CharOverride-2">Părăsire</span>, <span class="CharOverride-2">Amurg</span>,<span class="CharOverride-2"> Stingere</span>,<span class="CharOverride-2"> Întunecare</span>. Dezorientarea, lipsa oricărei speranţe, egala trecere a timpului intensifică senzaţia de a fi sorbit de „vâltorile neantului”. Deşi câteva „privelişti” oferă prilejul evadării în exterior şi al realizării unor imagini cu suficiente virtuţi plastice, semn al trăirilor pozitive, ca efect al receptării frumuseţii luminoase, inevitabil ochiul se întoarce spre interior, „peştera fiinţei mele”, în care „e negură nebiruită”. Un moment biografic (moartea soţiei, care a determinat şi confesiunea în proză <span class="CharOverride-2">Pietate</span>, 1930) acutizează şi mai mult stările negre ale celui torturat de amintirea iubitei, generând în volumele <span class="CharOverride-2">Cenuşă sfântă</span> (1930; Premiul Societăţii Scriitorilor Români), <span class="CharOverride-2">Elegii</span> (1933; Premiul Societăţii Scriitorilor Români şi Premiul Academiei Române), <span class="CharOverride-2">Zăpezi şi purpură</span> (1936) tânguioase evocări şi invocări, lamentaţii ale celui înfricoşat şi doritor de moarte. Existenţa seamănă cu un permanent exerciţiu de magie neagră: „Tot ferec şi desferec peste vreme/ Trecutul care fumegă şi geme”. La acest nivel, „nu-i soare şi nici negură nu este,/ E un imens pustiu fără iertare”, un spaţiu-timp poetic în care „ca un ocnaş în salină/ Am săpat blocuri de cleştar şi lumină”. După o pauză de peste douăzeci de ani, în care i-au apărut totuşi câteva plachete cu versuri pentru copii nu lipsite de prospeţime şi vioiciune prozodică şi imagistică, precum şi câteva traduceri, îndeobște din scrieri în limba rusă, pentru cei mici, ineditele din volumul antologic <span class="CharOverride-2">Poeme</span> (1965) se distanţează, în general, de tonalitatea sumbră şi lamentuoasă în care <span class="CharOverride-1">D.</span> se exprimase anterior. Doar în câteva mai persistă imaginea celui cu „inimă rănită”, „suflet ulcerat”, minte „bântuită şi bolnavă” şi care poartă pe „fruntea arsă” „tristeţea ca un nimb crepuscular”. În rest, o serie de încercări de a fixa crâmpeie şi momente din natură, în diferite ipostaze, preponderent descriptive, dar şi cu inserţii meditative. Acestea capătă o pondere mai mare în următoarele cărţi – <span class="CharOverride-2">Cireş amar</span> (1967), <span class="CharOverride-2">Călător fără vâlvă</span> (1969) –, în care capătă teren aspiraţia spre o existenţă echilibrată, senină. Dar extazierea în faţa naturii, a forţei vitale eterne, este umbrită de meditaţii despre îmbătrânire şi moarte, cu rostiri înţelepte, eticiste. O altă temă recurentă este condiţia şi soarta poetului şi a poeziei. Se trece de la imaginea unei „jertfe absurde” inutile la aceea a unui „blestem” care chinuie şi alienează, privându-l pe poet de bucuriile vieţii simple, dar care îl poate transforma într-un fel de Crist, oferindu-se ca „sfântă azimă”. În paralel, <span class="CharOverride-1">D.</span> dă glas îndoielilor cu privire la perenitatea poeziei sale, văzută ca o palidă expresie a unor intense trăiri, dar şi ca un „joc de icoane şi zvonuri rare”, ca o „pasăre vie” care străbate „cerul veciei”. Critica vremii a relevat caracterul elegiac al acestei poezii izvorâte dintr-o tristeţe nedeterminată, autenticitatea emoţiei, delicateţea trăirilor, dar i s-au reproşat exprimarea prea directă, câteodată naivă, o anume artificialitate şi un uşor convenţionalism imagistic ori prezenţa unor elemente incongruente. Chiar dacă avea posibilităţi modeste, <span class="CharOverride-1">D.</span> reprezintă un caz de ataşament stăruitor faţă de poezie.</p>
			<p class="Heuristica___mici"><span class="CharOverride-10">Scrieri:</span><span class="CharOverride-11"> </span><span class="CharOverride-2">Poezii (1915–1919)</span>, pref. I.A. Bassarabescu, Ploieşti, 1920;<span class="CharOverride-2"> Primăveri scuturate</span>, Bucureşti, 1924;<span class="CharOverride-2"> Cântece pentru madona mică</span>, Craiova, 1926; <span class="CharOverride-2">Opinii literare</span>, Bucureşti, 1927; <span class="CharOverride-2">Privelişti</span>, Bucureşti, 1928; <span class="CharOverride-2">Cenuşă sfântă</span>, Bucureşti, 1930; <span class="CharOverride-2">Pietate</span>, Bucureşti, 1930;<span class="CharOverride-2"> Elegii</span>, Bucureşti, 1933; <span class="CharOverride-2">Zăpezi şi purpură</span>, Bucureşti, 1936;<span class="CharOverride-2"> Poezia lui Cerna</span>, Bucureşti, 1939; <span class="CharOverride-2">Amiază</span>, Bucureşti, 1942; <span class="CharOverride-2">Zvon şi joacă de copii</span>, Bucureşti, 1955; <span class="CharOverride-2">Ce mai faceţi</span>,<span class="CharOverride-2"> florilor?</span>, Bucureşti, 1957; <span class="CharOverride-2">Glasuri limpezi</span>, Bucureşti, 1961; <span class="CharOverride-2">Frăgezimi</span>, Bucureşti, 1964;<span class="CharOverride-2"> Poeme</span>, pref. Al. Piru, Bucureşti, 1965; <span class="CharOverride-2">Cireş amar</span>, Bucureşti, 1967; <span class="CharOverride-2">Călător fără vâlvă</span>, Bucureşti, 1969.<span class="CharOverride-2"> </span></p>
			<p class="Heuristica___m_RPR"><span class="CharOverride-1">Repere bibliografice: </span>Perpessicius, <span class="CharOverride-2">Opere</span>, III, <span class="CharOverride-2">169–170</span>, IV, <span class="CharOverride-2">156–158</span>, V, <span class="CharOverride-2">24–25</span>, VII, <span class="CharOverride-2">271–272</span>, XII, <span class="CharOverride-2">315–317</span>,<span class="CharOverride-2"> 522</span>; Bădăuţă, <span class="CharOverride-2">Note</span>, <span class="CharOverride-2">14–16</span>; Constantinescu, <span class="CharOverride-2">Scrieri</span>, II, <span class="CharOverride-2">484–490</span>; I.A. Bassarabescu, <span class="CharOverride-2">„Cântece pentru madona mică”</span>, AAR, partea administrativă şi dezbaterile, 1926–1928; Radu Gyr, <span class="CharOverride-2">„Privelişti”</span>, „Ritmul vremii”, 1928, 6–7; Constantin Orăscu, <span class="CharOverride-2">Poetul George</span> <span class="CharOverride-2">Dumitrescu</span>, „Ritmul vremii”, 1928, 12; Ionescu, <span class="CharOverride-2">Război</span>, I, <span class="CharOverride-2">161–162</span>; G. Murnu, <span class="CharOverride-2">„Elegii”</span>, AAR, partea administrativă şi dezbaterile, 1933–1934; Boz, <span class="CharOverride-2">Cartea</span>, <span class="CharOverride-2">181–184</span>; Sebastian, <span class="CharOverride-2">Eseuri</span>, <span class="CharOverride-2">248–249</span>; Streinu, <span class="CharOverride-2">Pagini</span>, V,<span class="CharOverride-2"> 77–78</span>; Octav Şuluţiu, <span class="CharOverride-2">„Zăpezi şi purpură”</span>, F, 1936, 5; Călinescu, <span class="CharOverride-2">Opere</span>, III, <span class="CharOverride-2">428–433</span>; Papadima, <span class="CharOverride-2">Scriitorii</span>,<span class="CharOverride-2"> 268–270</span>; N. Mihăescu, <span class="CharOverride-2">Oameni şi idei</span>, Bucureşti, 1937, <span class="CharOverride-2">159–163</span>; Călinescu, <span class="CharOverride-2">Ist. lit</span>. (1941),<span class="CharOverride-2"> 770–771</span>, <span class="CharOverride-2">Ist. lit</span>. (1982),<span class="CharOverride-2"> 855</span>; Nicolae Roşu, <span class="CharOverride-2">„Amiază”</span>, G, 1943, 3; Florin Manolescu, <span class="CharOverride-2">„Călător fără vâlvă”</span>, RL, 1970, 11; Crohmălniceanu, <span class="CharOverride-2">Literatura</span>, II,<span class="CharOverride-2"> 343–345</span>,<span class="CharOverride-2"> 620–621</span>; Micu, <span class="CharOverride-2">„Gândirea”</span>,<span class="CharOverride-2"> 662–665</span>; <span class="CharOverride-2">Dicţ. scriit. rom.</span>, II, <span class="CharOverride-2">173–174.</span> &#9;<span class="Semnatura">C.T.</span></p>
			<p class="Heuristica-PRIMUL"><span class="titlu-12">DUMITRESCU</span><span class="CharOverride-1">, George Dorul </span>(14.I.1901, Ceptura, j. Prahova – 1985, București), prozator. Este fiul Mariei (n. Dumitrescu) şi al lui Gheorghe Dumitrescu, preceptor fiscal; prenumele la naștere: Gheorghe. La Bucureşti urmează din 1916 liceul şi din 1925 Facultatea de Litere şi Filosofie. După ce câţiva ani a fost profesor suplinitor la Liceul Militar „Regele Ferdinand” din Chişinău, obţine o catedră la o şcoală de meserii din Bucureşti. În 1935 a predat la liceul din Sfântu Gheorghe. A îndeplinit un timp şi funcţia de referent în Ministerul Propagandei. Până să fie cooptat, în 1934, ca membru al Societăţii Scriitorilor Români, se făcuse cunoscut prin proza (la început de filiaţie sămănătoristă) şi însemnările din ziare şi reviste precum „Universul literar”, „Revista poeziei”, „Flacăra”, „Adevărul literar şi artistic”, „Neamul românesc literar”, „Viaţa literară”, „Tribuna”, „Facla”, „Azi”, „Viaţa românească”. Avea să mai publice în „Gazeta Basarabiei”, „Ţara noastră”, „Viaţa”, „Veac nou”, „Vremea”, „Universul”, „Curentul magazin”, „Însemnări ieşene”, „Pan”, „Revista Fundaţiilor Regale”, „Sfarmă-Piatră”, „Porunca vremii” ş.a. A fost redactor la „Brazde adânci” (1921), „Pagini basarabene” (Chişinău, 1936) şi „Veac nou” (1938). A mai semnat George Doru, G. Dumitrescu, Gogu Dumitrescu, Gogu Dumitrescu B., George D. Dumitrescu, George Dumitrescu-Urziceni, G.D. Gheslăniceanu, Dimitrie Gherasim, George Nanu Dumitrescu, G.U., G. Urz, George Urzin, Ghiţă Urziceanu, Ghiţă de Urziceni.</p>
			<p class="Heuristica-BASE">Cu sporadice recenzii, răzleţe stihuiri sentimentale, articole, între care gesticulante sunt cele de atitudine politică (exaltând frăţia de arme dintre soldatul german şi ostaşul român în „războiul sfânt” împotriva bolşevicilor), câteva traduceri (din Leonid Andreev, Arcadi Avercenko, A.P. Cehov, Al. Kuprin), <span class="CharOverride-1">D.</span> nu-şi modifică fizionomia literară, care rămâne aceea a unui prozator. Nuvelele şi schiţele din <span class="CharOverride-2">La fetiţa dulce</span> (1933) – carte încununată cu Premiul Societăţii Scriitorilor Români – sunt, de fapt, un „jurnal basarabean”, în care un lirism cu estompă şi ironia învăluită dau tonul fluentelor notaţii. În modulările unei melancolii din când în când surâzătoare, regăţeanul surprinde agonia lentă a unui prăfos târg basarabean, în care timpul curge leneş şi plictisul împăienjeneşte ritmul precar al unei vieţi lipsite de orizont. Mici întâmplări pitoreşti, mai o bârfă, mai o ciorovăială colorează stins o ambianţă deprimantă, care devine ucigătoare atunci când peste orăşelul somnolent ploile de toamnă şiroiesc fără contenire. O adolescentă ftizică se stinge, un ins se sinucide absurd pentru o prostituată şi în liniştea mortificantă abia dacă vibrează, în tremur vătuit, un duios acord de clavir. Un fior de prospeţime aduce schiţa <span class="CharOverride-2">O stea din Carul Mare</span>, unde, într-un decor de amprentă sadoveniană, un june trăieşte emoţiile învălmăşite ale unei îmbrăţişări de iniţiere. Mai puţin îi izbuteşte prozatorului şarja, lucrată în pastă groasă. Aceeaşi atmosferă în <span class="CharOverride-2">Oraşul din amintire </span>(1944). Pecetluit de inerţii maligne, sfâşiat de contraste, Chişinăul pare „cel mai trist oraş din lume”. În descrierea alert monografică a urbei se insinuează şi sugestia poetică, <span class="CharOverride-1">D.</span> – care, fapt semnificativ, şi-a spus şi Dorul – fiind un prozator ce compensează insuficienţele epicului prin discrete respirări lirice.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">La fetiţa dulce. Jurnal basarabean</span>, Bucureşti, [1933]; <span class="CharOverride-2">Viaţa şi opera lui Leon Donici</span>, Chişinău, 1936; <span class="CharOverride-2">Oraşul din amintire</span>, Bucureşti, 1944.</p>
			<p class="Heuristica___m_RPR"><span class="CharOverride-1">Repere bibliografice: </span>Pompiliu Constantinescu, „<span class="CharOverride-2">La fetiţa dulce</span>”, VRA, 1933, 285; Nicolae Roşu<span class="CharOverride-2">, „La fetiţa dulce”, </span>CRE, 1933, 1901; Călinescu, <span class="CharOverride-2">Opere</span>, II, <span class="CharOverride-2">261</span>; George Mihail Zamfirescu, <span class="CharOverride-2">George Dorul-Dumitrescu</span>, „Progresul social”, 1933, 6; Perpessicius, <span class="CharOverride-2">Menţiuni, </span>V, <span class="CharOverride-2">251–254</span>; Ion M. Negreanu, <span class="CharOverride-2">Cronici literare</span>, Craiova, 1938, <span class="CharOverride-2">71–76</span>; Gh. Tomescu, <span class="CharOverride-2">Etnicism şi literatură</span>, Bârlad, 1939, <span class="CharOverride-2">107–116; </span>Predescu, <span class="CharOverride-2">Encicl., 295–296</span>; Călinescu, <span class="CharOverride-2">Ist. lit. </span>(1941), <span class="CharOverride-2">845–846; Ist. lit. </span>(1982), <span class="CharOverride-2">931; </span>Straje, <span class="CharOverride-2">Dicţ. pseud.</span>, <span class="CharOverride-2">240–241</span>; <span class="CharOverride-2">Dicţ. scriit. rom., </span>II, <span class="CharOverride-2">174–175</span>; <span class="CharOverride-2">George Dorul Dumitrescu,</span> DCS, <span class="CharOverride-2">71–72.&#9;</span><span class="Semnatura">F.F.</span></p>
			<p class="Heuristica-PRIMUL"><span class="titlu-12">DUMITRESCU</span><span class="CharOverride-1">, Mariana</span> (27.VIII.1924, Bucureşti – 4.IV.1967, Bucureşti), poetă. Este fiica Eufrosinei (n. Ştefan) şi a lui Nicolae Şerban, funcţionar. La Bucureşti a absolvit Liceul „Regina Maria”, apoi Facultatea de Litere şi Filosofie (1946) şi Conservatorul de Muzică şi Artă Dramatică (1947). A lucrat scurt timp ca actriţă şi asistent de regie la Teatrul Naţional din Capitală. În 1947 s-a căsătorit cu compozitorul Ion Dumitrescu. A debutat la doisprezece ani, cu o scurtă povestire, în revista „Muguraşul” (1936), colaborând în continuare la publicaţii ale elevilor, precum şi la radio, unde i s-a difuzat poemul dramatic <span class="CharOverride-2">Din durerile neamului</span>. A scris scenarii şi a tradus librete de operă. În arhiva poetei se păstrează, de asemenea, eseuri, nuvele fantastice şi o bogată corespondenţă cu muzicieni, în special cu Mihail Jora, şi scriitori. Editorial, debutează în 1942 cu volumul de versuri <span class="CharOverride-2">Viorile primăverii</span>, având pe copertă menţiunea „Mariana Şerban, clasa VIII A, Liceul «Regina Maria», Bucureşti”. Celelalte cărţi i-au apărut postum.</p>
			<p class="Heuristica-BASE">Volumul publicat de <span class="CharOverride-1">D.</span> poartă, fireşte, amprenta vârstei adolescentine. Cele patru cicluri care îl compun sugerează, chiar de la titluri, disponibilităţile poetei, căile posibile pentru desfăşurarea energiei sale literare: <span class="CharOverride-2">Viorile primăverii</span>, <span class="CharOverride-2">Cântece pentru copii</span>, <span class="CharOverride-2">Cântec pentru Bucovina</span> (<span class="CharOverride-2">Din durerile neamului</span>, poem dramatic), <span class="CharOverride-2">Traduceri</span> (din Ovidiu, Horaţiu, Goethe, Heine, Shelley, Robert Burns, John Milton, Alfred Tennyson). Mai mult decât aspectul de album personal, paginile au o dimensiune de laborator, de atelier literar, însumând exerciţii scriitoriceşti elocvente pentru tipul de sensibilitate al poetei, deschis către celebrarea plenitudinii vitale. Următoarele două culegeri, <span class="CharOverride-2">Poezii</span> (1967) şi <span class="CharOverride-2">Iarba timpului</span> (1968), sunt mărturia poetică a unei vieţi în confruntare cu suferinţa, cu presimţirea morţii. Poemele, tipărite postum, îşi trag seva, cum s-a observat, „din încordata veghe a minţii şi a sufletului, ostatecii unui trup condamnat să-şi convertească prea devreme dorinţe şi bucurii de tot felul în nelinişti, în presimţiri şi sumbre chemări dinspre abisurile nefiinţei” (Geo Şerban). Suferinţa sublimată devine, în proiecţie poetică, laudă melancolică a vieţii. Versurile configurează un lirism al şoaptei, al discreţiei, în pasteluri transparente, în cântece de leagăn, în notaţii succinte, în delicate alegorii miniaturale. Într-un discurs poetic marcat de pudoarea simţirii şi a expresiei, „lebăda” e simbolul sufletului însingurat, „nacela” devine simbolul înălţării la cer, fiinţa alunecând inexorabil în „marele somn”. Sunt detectabile aici câteva ecouri din Lucian Blaga. Poeta citeşte în semnele lumii „semnele trecerii” şi, ca într-un jurnal tainic al suferinţei, descifrează „meandrele ciclice”, inexorabila trecere către „grădina de dincolo” sau către „livezile de apoi”. Câteva zeci de poeme scrise de <span class="CharOverride-1">D.</span> au fost transpuse în muzică de compozitorii importanţi ca Mihail Jora, Tudor Ciortea, Carmen Petra-Basacopol ş.a., atraşi de prospeţimea şi directeţea expresiei şi disponibilitatea pentru cântec a dicţiunii poetice. <span class="CharOverride-2">Chiot, Incantaţie, Rugăminte </span>(„O timp,/ prietene timp,/ Dăruieşte-mă cu o primăvară nouă…”), <span class="CharOverride-2">Către purgatoriu </span>(„Bună dimineaţa,/ Bună dimineaţa/ Iubitule…/ Sus genele prinse-n vrăjile somnului…”) ş.a. au îmbrăcat firesc haine muzicale.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Viorile primăverii</span>, Bucureşti, 1942; <span class="CharOverride-2">Poezii</span>, pref. Şerban Cioculescu, Bucureşti, 1967; <span class="CharOverride-2">Iarba timpului</span>, cu un desen de Theodor Pallady, pref. Ion Brad, Bucureşti, 1968. </p>
			<p class="Heuristica___m_RPR"><span class="CharOverride-1">Repere bibliografice:</span> Emil Manu, <span class="CharOverride-2">„Poezii”</span>, AST, 1967, 2; Vladimir Streinu, <span class="CharOverride-2">Stâlp de poetă</span>, LCF, 1967, 21; Marin Tarangul<span class="CharOverride-2">, „Poezii”</span>, GL, 1967, 35; Zoe Dumitrescu-Buşulenga, <span class="CharOverride-2">„Iarba timpului”</span>, „Scânteia”, 1969, 8123; Geo Şerban, <span class="CharOverride-2">Mariana Dumitrescu</span>, TR, 1971, 39; Piru, <span class="CharOverride-2">Poezia</span>,<span class="CharOverride-2"> </span>I, <span class="CharOverride-2">265–266</span>; <span class="CharOverride-2">Lit. rom. cont., </span>I,<span class="CharOverride-2"> 351–353</span>; Zoe Dumitrescu-Buşulenga, <span class="CharOverride-2">Mariana Dumitrescu</span>,<span class="CharOverride-2"> </span>RL, 1983, 21; <span class="CharOverride-2">Dicţ. scriit. rom.</span>, II, <span class="CharOverride-2">178–179</span>; Emil Manu, <span class="CharOverride-2">Generaţia literară a războiului</span>, Bucureşti, 2000, <span class="CharOverride-2">168–170</span>; Ciopraga, <span class="CharOverride-2">Efigii</span>, <span class="CharOverride-2">21–26.</span> &#9; <span class="Semnatura">C.H.</span></p>
			<p class="Heuristica-PRIMUL"><span class="titlu-12">DUMITRESCU-BISTRIŢA</span><span class="CharOverride-1">, Gheorghe N. </span>(15.IX.1895, Bistriţa, j. Mehedinţi – 2.II.1992, Bistriţa, j. Mehedinţi), folclorist. Este fiul Alexandrei (n. Gămănescu) şi al lui Nicolae Dumitrescu. Urmează un an la Liceul „Traian” din Turnu Severin, apoi va absolvi Seminarul „Sf. Nicolae” de la Bistriţa, judeţul Vâlcea (1916). Devine iniţial învăţător suplinitor la Bistriţa, judeţul Mehedinţi, învăţător la Cârjei, pentru ca în final să se stabilească în comuna natală, unde va fi preot (hirotonit în 1922). Prin dârzenie, tenacitate, şi-a înzestrat localitatea, într-un avânt înrudit cu spiritul acţiunilor lui Spiru Haret, cu casă de citire, cămin cultural, farmacie, muzeu, bancă populară şi cooperativă de consum. Ca să-şi susțină activitatea de culturalizare, a achiziţionat în 1929 o tipografie, unde a editat atât revista „Izvoraşul” (1919–1939), cât şi periodicele „Opaiţul satelor” (1927–1931), „Alarma satelor”, calendare, cărţi. </p>
			<p class="Heuristica-BASE"><span class="CharOverride-1">D.-B.</span>, acest „alt Coresi” (cum l-a numit Ion Simionescu), a făcut din localitatea sa mehedinţeană „un templu al culturii, al folclorului, al istoriei naţionale” (Gh. Bulgăr). „Izvoraşul”, revistă de muzică, artă şi folclor, apărută în aproape o mie de numere, a fost primită cu interes nu doar de colecţionarii de folclor, cei mai mulţi învăţători şi preoţi, ci şi de personalităţi precum Simion Mehedinţi, George Enescu, N. Iorga, I.G. Duca, D. Cuclin, Ioan Bianu, Gh. Murgoci, N. Cartojan, Vasile Pârvan, G. Ţiţeica, Octavian Goga, I.-A. Candrea, D. Gusti, M. Dragomirescu, G. Murnu, P.P. Negulescu, Liviu Rebreanu, Cezar Petrescu, Gala Galaction, Tudor Vianu. Bunăoară, D. Cuclin a afirmat că revista bistriţeană era „cea mai dragă publicaţie din ţară”, iar N. Iorga a calificat-o drept una dintre „cele mai utile publicaţii româneşti”. Meritul revistei, ca şi al culegerilor pe care le-a tipărit <span class="CharOverride-1">D.-B.</span> – <span class="CharOverride-2">Cântece populare</span> (1919), <span class="CharOverride-2">Cântece naţionale</span> (1921), <span class="CharOverride-2">Cântece patriotice, religioase şi şcolare</span> (1932) –, a fost acela de a fi colecţionat şi dat la lumină nu exclusiv ceea ce era mai valoros sub raport estetic, ci ceea ce era specific perioadei interbelice. Pe de altă parte, bogata corespondenţă a lui <span class="CharOverride-1">D.-B.</span> cu personalităţi ale epocii contribuie la cunoaşterea mişcării de idei privind creaţia populară.</p>
			<p class="Heuristica___mici"><span class="CharOverride-1">Culegeri:</span> <span class="CharOverride-2">Cântece populare</span>, Bucureşti, 1919; <span class="CharOverride-2">Cântece naţionale</span>, Bistriţa – Mehedinţi, 1921; <span class="CharOverride-2">Cântece patriotice, religioase şi şcolare</span>, Bistriţa – Mehedinţi, 1932; <span class="CharOverride-2">127 doine şi cântece din folclor</span>, Craiova, 1960; <span class="CharOverride-2">Doine, cântece şi strigături din Oltenia</span>, în <span class="CharOverride-2">Folclor din Oltenia şi Muntenia</span>, III, Bucureşti, 1968; <span class="CharOverride-2">De la Severin la vale</span>, Drobeta-Turnu Severin, 1972. </p>
			<p class="Heuristica___m_RPR"><span class="CharOverride-1">Repere bibliografice: </span><span class="CharOverride-2">„Izvoraşul”. Douăzeci de ani (1 iunie 1919 – 1 iunie 1939) de activitate muzicală, publicistică şi culturală. Glasuri de pretutindeni pentru „Izvoraşul”</span>, Bistriţa – Mehedinţi, 1939; Sabina Stroescu, Gheorghe Ciobanu, <span class="CharOverride-2">Un neobosit folclorist</span>, REF, 1957, 2; <span class="CharOverride-2">Gh. N. Dumitrescu-Bistriţa (1895–1995)</span>, Drobeta-Turnu Severin, 1995; <span class="CharOverride-2">Tezaur epistolar „Izvoraşul”</span>, I–II, îngr. Nicolae Chipurici, Drobeta-Turnu Severin, 2001–2002; Datcu, <span class="CharOverride-2">Dicţ. etnolog</span>., <span class="CharOverride-2">348–349</span>; Constantin Catrina, <span class="CharOverride-2">Pr. Gh. N. Dumitrescu-Bistrița și revista „Izvorașul”</span>, Goleşti, 2009; Emil Istocescu, <span class="CharOverride-2">Folcloristul Gheorghe N. Dumitrescu-Bistrița în relații cu Vâlcea</span>, pref. Ioan St. Lazăr, Râmnicu Vâlcea, 2009; Datcu, <span class="CharOverride-2">Miscellanea</span>, <span class="CharOverride-2">312–314</span>. &#9; <span class="Semnatura">I.D.</span><span class="Semnatura"> </span></p>
			<div class="_idGenObjectLayout-1">
				<div id="_idContainer022">
					<div id="_idContainer020" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DUMITRESCU-<br />BUŞULENGA</span><span class="CharOverride-1">, Zoe</span> <br />(20.VIII.1920, <br />Bucureşti – 5.V.2006, Iaşi), critic şi istoric literar, comparatistă. </p>
					</div>
					<div id="_idContainer021" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="06_D2_Drumur-Dvoicenco_345-415-web-resources/image/01_DUMITRESCU_BUSULENGA_ZOEs.jpg" alt="" />
					</div>
				</div>
			</div>
			<p class="Heuristica-PRIMUL">Este fiica Mariei (n. Apostol) şi a lui Nicolae Dumitrescu, jurist. A absolvit Şcoala Centrală de Fete din Bucureşti şi a urmat, tot aici, studii muzicale la Conservatorul Pro Arte. Şi-a susţinut la Universitatea bucureşteană licenţa şi doctoratul la Facultatea de Drept, a făcut studii filologice (engleză–germană), obţinând doctoratul cu teza <span class="CharOverride-2">Renaşterea – Umanismul – Dialogul artelor</span> (1970).<span class="CharOverride-2"> </span>Între 1948 şi 1957 va fi, concomitent, redactor de editură şi cercetător la Institutul de Istorie Literară şi Folclor. Din 1948 îşi începe, ca asistentă, cariera didactică la Facultatea de Filologie a Universităţii din Bucureşti, promovând în 1971 profesor, iar în 1975 şef al Catedrei de literatură universală şi comparată. În 1973 este numită director al Institutului de Istorie şi Teorie Literară „G. Călinescu”, funcţie pe care o va îndeplini până în 1993. În 1972 a fost <span class="CharOverride-2">visiting professor</span> la Universitatea din Amsterdam, iar între 1991 şi 1997 a condus Accademia di Romania de la Roma. Devine membru corespondent (1974), apoi titular (1990) şi vicepreşedinte (1990–1994) al Academiei Române. Preşedinte al Comitetului Naţional Român de Literatură Comparată (1975), va fi membru şi în Comitetul Executiv al Asociaţiei Internaţionale de Literatură Comparată (1973–1979), membru în Académie Européenne des Sciences et des Arts (1990), membru în Accademia Europaea (1993, Londra). Deputat în Marea Adunare Naţională (1975–1985), a fost membru titular şi vicepreşedinte al Academiei de Ştiinţe Sociale şi Politice de la înfiinţare. A condus „Revista de istorie şi teorie literară” şi „Synthesis”, a făcut parte din colegiul revistelor „Cahiers roumains d’études littéraires”, „Studii de literatură universală”, a colaborat la „România literară”, „Secolul 20”, „Manuscriptum” ş.a. A fost distinsă cu Premiul Uniunii Scriitorilor (1986, 1989), Premiul Herder (1988) ş.a. A fost decorată cu Meritul Cultural (1971), Ordinul „23 August” (1974), Ordinul Naţional pentru Merit în grad de Ofițer (2003), cu Ordine al Merito della Repubblica Italiana în grad de Comandor (1978) şi în grad de Grande Ufficiale (1996), cu Ordinul bulgar „Sf. Kiril și Metodiu” (1977). Spre sfârșitul vieții s-a călugărit, la mănăstirea Văratec, sub numele maica Benedicta, experiență pe care a consemnat-o în cărțile <span class="CharOverride-2">Văratec. Dependența de cer </span>(2002) și <span class="CharOverride-2">Locuri de epifanie: de la Putna la Văratec </span>(2008).</p>
			<p class="Heuristica-BASE">Adevăratul debut editorial are loc pentru <span class="CharOverride-1">D.-B.</span> în 1963, când apar monografiile <span class="CharOverride-2">Ion Creangă </span>şi <span class="CharOverride-2">Mihai Eminescu</span>. Mai înainte, un capitol inserat în <span class="CharOverride-2">Contemporanul şi vremea lui</span> (1959, în colaborare cu Savin Bratu) reconsidera descriptiv o literatură înrâurită de ideologia socialistă, fără a da cu adevărat măsura intelectuală a autoarei. Cele două monografii conturează o zonă distinctă a preocupărilor sale – istoria literaturii române. Cartea dedicată lui Ion Creangă este ca intenţie o monografie a creaţiei, deoarece demersul ei nu poate fi înţeles ca simplă reconstituire a vieţii. Interpretând basmele şi poveştile, povestirile şi amintirile lui Creangă, <span class="CharOverride-1">D.-B.</span> subliniază etosul, umanismul şi realismul lor de provenienţă şi factură populară, pentru a conchide că izvoarele şi procedeele împrumutate din literatura anonimă îl plasează pe autor mai degrabă în vecinătatea realismului renascentist decât a celui critic, viziunea satirică şi mijloacele clasice ale comicului satiric apropiindu-l mai mult de Boccaccio şi Rabelais decât de Slavici şi Caragiale. Tot prin asocieri comparatiste este definit şi ludicul ca trăsătură diferenţială a prozei humuleşteanului. De la alte premise conceptuale porneşte volumul despre M. Eminescu, biografie stilizată cu argumente analitice legate de viaţă şi creaţie. Frecvenţa precumpănitoare a postumelor este evidentă în studiu, antumele ilustrând doar evoluţia personalităţii răsfrânte în operă. Expunerea, abundând în fapte şi idei, surprinde devenirea intelectuală, exemplul etic şi estetic al vieţii şi activităţii eminesciene. De altfel, Eminescu o va preocupa pe <span class="CharOverride-1">D.-B.</span> în mai multe studii: <span class="CharOverride-2">Eminescu. Cultură şi creaţie</span> (1976), <span class="CharOverride-2">Eminescu şi romantismul german</span> (1986), <span class="CharOverride-2">Eminescu. Viaţă, creaţie, cultură </span>(1989), autoarea ambiţionând să desluşească resorturile arhetipale şi impulsurile catalitice ale genialităţii. Comentariul, folosind instrumentarul cercetării moderne, construieşte o amplă reţea de conotaţii care angajează relaţia individ–cosmos în imagini primordiale, integrându-l organic pe marele romantic român în devenirea culturii naţionale şi europene. Vocaţia libertăţii absolute, tensionată dramatic de interdicţiile înfăptuirii în realitate, se manifestă în procesul cunoaşterii, în dorul niciodată ostoit de reconstituire a fiinţei, ca şi în trăirea spirituală a iubirii, în realizarea căreia Eminescu parcurge întreaga istorie a liricii europene. Conceptul de melancolie, sensibil lărgit, întrepătrunde inedit scepticul şi demonicul în proiectarea stărilor sufleteşti. Drumul îngerului căzut este refăcut în sens invers. Salvarea lui s-a produs prin mijlocirea visului învestit cu funcţii cognitive, singura posibilitate de comunicare între lumea Luceafărului, veşnicia astrelor, şi aceea pământeană a muritoarei Cătălina. Universul motivelor, ipostazierea imagistică şi filosofică ori corespondenţele cu romantismul european şi îmbogăţirea acestuia cu noi reliefuri plastice şi ideatice sunt analizate pentru a configura o operă pătrunsă de motivele grave, fundamentale, legate de soarta cosmosului, dându-le o turnură romantică. Intuind în arheul exprimat la nivelul fragmentului unitatea existenţială pierdută, ce tânjeşte într-un impuls dramatic spre refacerea ei, exegeta trimite spre un Eminescu creator total, expresie integrală a sufletului românesc, consubstanţială spiritualităţii universale. Instrumentele analitice, orchestrarea a numeroase surse şi maniere de argumentare atestă şi unele mutaţii metodologice, exprimând evoluţia autoarei de la discursul istorico-literar spre comentariul de idei în zone abstracte, luxuriant eseistic, cu ample deschideri speculativ-comparative. În aria literaturii universale o primă monografie semnată de <span class="CharOverride-1">D.-B.</span>, <span class="CharOverride-2">Surorile Brontë</span><span class="CharOverride-11"> </span>(1967), reprezintă o introducere în opera celor trei romanciere engleze. Captivantele biografii lirice trimit spre operă sugestii revelatoare, epilogul critic şi istorico-literar evidenţiind locul lor în ansamblul romanului englez. <span class="CharOverride-2">Sofocle şi condiţia umană</span> (1974) conturează acele permanenţe care conferă modernitate celui mai interesant analist al omului dintre marii tragici elini. <span class="CharOverride-2">Renaşterea.</span> <span class="CharOverride-2">Umanismul şi destinul artelor </span>(1975), ediţie întregită a unei versiuni mai vechi (1971), conţine una din cele mai împlinite imagini elaborate la noi a fenomenului renascentist urmărit în întreg perimetrul european. Cunoaşterea literaturilor de mare circulaţie – engleză, germană, franceză şi italiană – permite autoarei întemeierea aserţiunilor generale pe exemplificări convergente, convingătoare. Debutând cu un studiu erudit asupra umanismului, considerat o permanenţă născătoare de filosofii antropocentrice, cartea înfăţişează varietatea şi procesualitatea întrupărilor lui în capitole comparatiste despre poezie şi artă, literatura platonizantă şi cea burlescă, dezvoltate sub influenţa filosofiei umaniste, potrivnică păgubosului <span class="CharOverride-2">hybris</span>. Metoda comparatistă îşi delimitează mai precis sfera şi scopul în <span class="CharOverride-2">Valori şi echivalenţe umanistice</span> (1973), impunând trăsătura distinctivă, anunţată în subtitlu: excurs critic şi comparatist. Organizată în trei diviziuni, materia îşi păstrează unitatea, în pofida diversităţii tematice şi a criteriilor interpretative aparent derutante. În fiecare studiu, tratând despre interferenţe şi paralelisme între curente, scriitori, opere, idei etc., <span class="CharOverride-1">D.-B.</span> descoperă tăinuite linii de forţă, hotărâtoare pentru evoluţia culturii române, ca să le proiecteze apoi în plan universal. Rostul acestor apropieri între fenomene şi culturi este și definirea originalităţii literaturii române, prin racordarea la fluxul spiritualităţii europene şi prin fixarea locului şi contribuţiei autohtone la constituirea patrimoniului universal, prin demonstrarea circulaţiei şi a transferului reciproc de valori. Un exemplu doveditor este Eminescu, care tinde să realizeze sinteza naţional–universal şi folclor–poezie cultă, primind impulsuri şi din alte arii de cultură pentru a-şi releva mai expresiv latenţele propriului talent. Depăşind formalismul asociativ în direcţia formulării judecăţilor estetice, studiile de acest fel rotunjesc profilul istoricului literar, oferindu-i mijlocele necesare cercetării moderne, pluridisciplinare. Exegeta va reveni cu interesante glose în cartea, dedicată profesorului său Dragoș Protopopescu, <span class="CharOverride-2">Alte „Pagini engleze” </span>(2001), precedată de un cvasijurnal al întâlnirilor ei cu Anglia, excursuri printre personajele dramelor shakespeariene și retorica lor persuasivă ori despre Geoffrey Chaucer, unul din ctitorii acestei literaturi, precum și despre memorialistul Samuel Pepys ori despre surorile Brontë, toate „figuri cu contur mai deosebit, autori de opere ilustrând specii variate, foarte expresive pentru epocile respective”. Către sfârșitul vieții<span class="CharOverride-1"> D.-B.</span> lasă un fel de ediție definitivă, <span class="CharOverride-2">Contemporanii mei. Portrete </span>(editată în 2008), mărturie a contactelor spirituale cu importante personalități ale veacului pe care l-a străbătut. E o amplă galerie a elitei intelectuale românești (și, pe alocuri, străine), din toate domeniile, preocumpănitor afirmată în perioada interbelică, evocări, portrete sau eseuri analitice despre semnificația creației acestora (Constantin Brâncuși, Mircea Eliade, Dimitrie Cuclin, Nicolae Iorga, Vasile Băncilă, George Uscătescu, V. Voiculescu ori Ioan Alexandru). De cele mai multe ori aceste medalioane critice ilustrează, cu o erudiție mereu actuală, originalitatea operei lor în context național și universal. Alteori, în cazul apropierii de personalitățile în cauză, imaginea omului e schițată pregnant, nu numai ca portret fizic, ci și moral, cu o intensă vibrație participativă, păstrând deopotrivă altitudinea privirii (Dumitru Stăniloae, Gala Galaction, Tudor Vianu, Gheorghe Brătianu, Al. A. Philippide, G. Călinescu ori Al. Rosetti). Curgerea stilistică avântată învederează expresivitatea virtualităţilor intelectuale, luminând cu îndrăzneală şi rigoare bogăţia de sensuri, tumultul ideilor. </p>
			<p class="Heuristica_CITAT">Deşi consacrate unor scriitori foarte diferiţi între ei, monografiile <span class="CharOverride-4">Ion Creangă</span>, 1963, <span class="CharOverride-4">Mihai Eminescu</span>, 1964, <span class="CharOverride-4">Surorile Brontë</span>, 1967 se suprapun şi se completează până la a compune un singur portret, al scriitorului ideal. E ca şi cum adevăratul scop al exegetei ar fi nu reconstituirea precisă, diferenţiatoare a personalităţii unor autori cu o existenţă atestată istoric, ci regăsirea propriei ei personalităţi, a propriilor ei aspiraţii în reprezentările oferite de istoria literaturii. Aşa se explică dubla natură – lirică şi imperativă – a monografiilor. Prin ele Zoe Dumitrescu-Buşulenga se destăinuie şi, în acelaşi timp, propune un model de existenţă spirituală.</p>
			<p class="Heuristica_CITAT_semnat">ALEX. ŞTEFĂNESCU</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Contemporanul şi vremea lui</span> (în colaborare cu Savin Bratu), Bucureşti, 1959; <span class="CharOverride-2">Ion Creangă</span>, Bucureşti, 1963; ed. Bucureşti, 2000; <span class="CharOverride-2">Mihai Eminescu</span>, Bucureşti, 1963; ed. (<span class="CharOverride-2">Eminescu – Viaţa)</span>, Bucureşti, 2000; <span class="CharOverride-2">Surorile Brontë</span>, Bucureşti, 1967; <span class="CharOverride-2">Renaşterea. Umanismul şi dialogul artelor</span>, Bucureşti, 1971; ed. (<span class="CharOverride-2">Renaşterea. Umanismul şi destinul artelor</span>), Bucureşti, 1975; <span class="CharOverride-2">Valori şi echivalenţe umanistice</span>, Bucureşti, 1973; <span class="CharOverride-2">Sofocle şi condiţia umană</span>, Bucureşti, 1974; <span class="CharOverride-2">Eminescu. Cultură şi creaţie</span>, Bucureşti, 1976; ed. (<span class="CharOverride-2">Eminescu. Creaţie şi cultură</span>),<span class="CharOverride-2"> </span>Bucureşti, 2000; <span class="CharOverride-2">Istoria literaturii române. Studii </span>(în colaborare), Bucureşti, 1979; <span class="CharOverride-2">Periplu umanistic</span>, Bucureşti, 1980; <span class="CharOverride-2">Itinerarii prin cultură</span>, Bucureşti, 1982;<span class="CharOverride-2"> Literatur Rumäniens 1944 bis 1980. Einzeldarstellungen </span>(în colaborare), Berlin, 1983; <span class="CharOverride-2">Eminescu şi romantismul german</span>, Bucureşti, 1986; ed. Bucureşti, 1999; <span class="CharOverride-2">Muzica şi literatura</span> (în colaborare cu Iosif Sava), I–III, Bucureşti, 1986–1994; <span class="CharOverride-2">Eminescu. Viaţă, creaţie, cultură</span>, Bucureşti, 1989; <span class="CharOverride-2">Alte „Pagini engleze”</span>, Bucureşti, 2001; <span class="CharOverride-2">Itinerar cultural european</span>, Bucureşti, 2001; <span class="CharOverride-2">Portrete</span>, Bucureşti, 2002; ed. (<span class="CharOverride-2">Contemporanii mei. Portrete</span>), îngr. Elena Docsănescu, postfață Valeriu Râpeanu, București, 2008;<span class="CharOverride-2"> Văratec. Dependenţa de cer</span>, Bucureşti, 2002;<span class="CharOverride-1"> </span><span class="CharOverride-2">Locuri </span><span class="CharOverride-2">de epifanie: de la Putna la Văratec</span>,<span class="CharOverride-2"> </span>îngr. Elena Docsănescu, Bucureşti, 2008. <span class="CharOverride-1">Ediţii: </span>Costache Negruzzi, <span class="CharOverride-2">Pagini alese, </span>pref. edit., Bucureşti, 1958; Ion Creangă, <span class="CharOverride-2">Amintiri din copilărie</span>, pref. edit., Bucureşti, 1960; C. Dobrogeanu-Gherea, <span class="CharOverride-2">Studii critice</span>, pref. edit., Bucureşti, 1963; M. Eminescu, <span class="CharOverride-2">Poezii – Poems – Poésies – Gedichte – Stihi – Poesias, </span>ed. plurilingvă, pref. edit., Bucureşti, 1971, <span class="CharOverride-2">Poezii, </span>I–II, pref. edit., cuvânt înainte Tudor Arghezi, Bucureşti, 1977;<span class="CharOverride-2"> </span><span class="CharOverride-2">Mioriţa. Versiunea Vasile Alecsandri</span>, ed. plurilingvă, pref. edit., Bucureşti, 1972; <span class="CharOverride-2">Meşterul Manole. Versiunea Vasile Alecsandri</span>, ed. plurilingvă, Bucureşti, 1976. </p>
			<p class="Heuristica___m_RPR"><span class="CharOverride-1">Repere bibliografice:</span> Teodor Vârgolici, <span class="CharOverride-2">Două cărţi despre Eminescu</span>, LCF, 1964, 4; Vladimir Streinu, <span class="CharOverride-2">„Ion Creangă”</span>, VR, 1964, 2; Munteanu, <span class="CharOverride-2">Atitudini</span>,<span class="CharOverride-2"> 300–305</span>; Vlad, <span class="CharOverride-2">Lecturi</span>,<span class="CharOverride-2"> 94–101</span>; Ioan Alexandru, <span class="CharOverride-2">Eminescu în spaţiul românesc</span>, LCF, 1977, 2; Aurel Martin, <span class="CharOverride-2">Ethosul echilibrului</span>, CNT, 1982, 22; Ov. S. Crohmălniceanu, <span class="CharOverride-2">Umanismul şi arta amphionului</span>, RL, 1982, 25; Mihai Zamfir, <span class="CharOverride-2">În sfârşit, monografie!</span>, VR, 1987, 1; Constantin Cubleşan, <span class="CharOverride-2">Un triptic monumental</span>,<span class="CharOverride-2"> </span>ST, 1990, 6; Ovidiu Ghidirmic, <span class="CharOverride-2">Hermeneutică şi comparatism</span>,<span class="CharOverride-2"> </span>L, 1992, 3, 4; Dan Grigorescu, <span class="CharOverride-2">Umanismul cărturarului</span>, RITL, 1995, 3–4; Velea, <span class="CharOverride-2">Universalişti</span>, <span class="CharOverride-2">131–139</span>; <span class="CharOverride-2">Dicţ. esenţial</span>, <span class="CharOverride-2">272–274</span>; <span class="CharOverride-2">Omagiu acad. Zoe Dumitrescu-Buşulenga la 80 de ani</span>,<span class="CharOverride-2"> </span>îngr. Ileana Mihăilă, Bucureşti, 2001; Artur Silvestri,<span class="CharOverride-2"> Zoe Dumitrescu-Buşulenga, opera încoronată</span>, Bucureşti, 2005; Ștefănescu, <span class="CharOverride-2">Istoria, 727–732</span>; Mihai Zamfir, <span class="CharOverride-2">Doamna Zoe</span>, RL, 2006, 20; Diana Câmpan, <span class="CharOverride-2">„Periplu umanistic”</span>, VR, 2006, 3; Elis Râpeanu, <span class="CharOverride-2">Lumină din lumină… Marea profesoară Zoe Dumitrescu-Buşulenga</span>, Ploieşti, 2007; [<span class="CharOverride-2">Zoe Dumitrescu-Bușulenga</span>], „Caietele de la Putna”, 2008, 1 (număr special); Sorin Lavric, <span class="CharOverride-2">Ritmuri memoriale</span>, RL, 2009, 48; Simion, <span class="CharOverride-2">Fragmente</span>, VI, <span class="CharOverride-2">191–195</span>; Cornel Ungureanu, <span class="CharOverride-2">O şansă a culturii române</span>, IIȘ, 2010, 1. &#9; <span class="Semnatura">S.V.</span></p>
			<p class="Heuristica-PRIMUL"><span class="titlu-12">DUMITRESCU-MOVILEANU</span><span class="CharOverride-1">, Ion</span> (c. 1830 – 28.XII.1912, Bucureşti), autor dramatic, prozator. A studiat, pe cât se pare, la Paris. Întors în ţară, ia parte la mişcarea revoluţionară de la 1848 şi, drept urmare, va avea de suportat unele consecinţe. Actor el însuşi, la Bucureşti şi la Craiova, <span class="CharOverride-1">D.-M.</span> se apucă să scrie teatru. Piesele lui, care s-au bucurat de succes în deceniile al cincilea şi al şaselea ale secolului al XIX-lea, îl recomandă ca pe un cunoscător perspicace al realităţilor sociale şi politice ale vremii. Comedia <span class="CharOverride-2">Două sute de galbeni sau Păhărnicia de trei zile</span> (1848) surprinde cu luciditate reacţiile diferitelor pături sociale faţă de schimbările aduse de revoluţie. Unele replici îl anunţă parcă pe I.L. Caragiale. <span class="CharOverride-1">D.-M.</span> mai scrie canţonete comice, care nu s-au păstrat, farse şi vodeviluri uşoare, de un comic ieftin, speculând pitorescul moral, însă cu unele aluzii satirice. <span class="CharOverride-2">Logofătu satului</span> (1852) este o dulceagă poveste amoroasă, cu tentă moralizatoare, conţinând şi unele accente critice la adresa arendaşilor. Încă o dată arendaşii sunt luaţi în răspăr în vodevilul <span class="CharOverride-2">Zmărăndiţa sau Fata pândarului</span> (1855), piesă care dezvăluie în autorul ei un prounionist. Ţinând de comedia de moravuri, <span class="CharOverride-2">Badea Deftereu sau Voi să fiu actor la Iaşi </span>(1849) ori farsa <span class="CharOverride-2">O toaletă neisprăvită sau Obrăznicia slugilor</span> (1852) iau în derâdere slăbiciuni omeneşti ca vanitatea, cochetăria şi altele, accentuând pitorescul moral. Mai superficiale decât prima lui comedie, aceste din urmă scrieri vădesc, în schimb, mai mult aplomb şi chiar o plasticitate sporită sub aspectul limbajului. Neizbutită este piesa, de sursă istorică, <span class="CharOverride-2">Radul Calomfirescu</span> (1854). Romanul <span class="CharOverride-2">Radu Buzescu</span> (1858) brodează pe canavaua unei intrigi amoroase, cu personaje exaltate şi fantomatice, o suită de peripeţii pe cât de senzaţionale, pe atât de neverosimile, în maniera foiletoanelor franţuzeşti.</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Două sute de galbeni sau Păhărnicia de trei zile</span>, Bucureşti, 1848; <span class="CharOverride-2">Badea Deftereu sau Voi să fiu actor la Iaşi, </span>Bucureşti, 1849; <span class="CharOverride-2">Logofătu satului</span>, Bucureşti, 1852; <span class="CharOverride-2">O toaletă neisprăvită sau Obrăznicia slugilor</span>, Bucureşti, 1852; <span class="CharOverride-2">Radul Calomfirescu</span>, Iaşi, 1854; <span class="CharOverride-2">Zmărăndiţa sau Fata pândarului</span>, Bucureşti, 1855; <span class="CharOverride-2">Radu Buzescu</span>, Bucureşti, 1858.</p>
			<p class="Heuristica___m_RPR"><span class="CharOverride-1">Repere bibliografice: </span>N. Iorga, <span class="CharOverride-2">Un autor dramatic necunoscut</span>, T, 1922, 1; <span class="CharOverride-2">Ist. lit.</span>, II, <span class="CharOverride-2">620–622</span>; Brădăţeanu, <span class="CharOverride-2">Comedia</span>, <span class="CharOverride-2">62–66</span>; <span class="CharOverride-2">Dicţ. lit. 1900</span>, <span class="CharOverride-2">307–308</span>. &#9; <span class="Semnatura">F.F. </span></p>
			<div class="_idGenObjectLayout-1">
				<div id="_idContainer025">
					<div id="_idContainer023" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DUMITRIU</span><span class="CharOverride-1">, Dana</span> (9.IX.1943, Bucureşti – 10.X.1987, Bucureşti), prozatoare, critic şi istoric literar. </p>
					</div>
					<div id="_idContainer024" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="06_D2_Drumur-Dvoicenco_345-415-web-resources/image/01_Dumitriu_Dana.jpg" alt="" />
					</div>
				</div>
			</div>
			<p class="Heuristica-PRIMUL">Este fiica Elenei (n. Ionescu) şi a lui Ilie Dumitriu, cofetar. După terminarea Liceului „Petru Groza” din Bucureşti (1961) urmează tot aici Facultatea de Filologie, secţia limba şi literatura română (1961–1966), devenind succesiv redactor la Radiodifuziunea Română (1966–1967), la „Munca” (1967–1968), „România literară” (1968–1985), „Secolul 20”. Are o activitate publicistică permanentă și la „Luceafărul” (1968), „Argeş” (1969–1973). Prima ei carte, culegerea de nuvele <span class="CharOverride-2">Migraţii</span>, apare în 1971, iar primul volum de critică, <span class="CharOverride-2">„Ambasadorii” sau Despre realismul psihologic</span>, în 1976.</p>
			<p class="Heuristica-BASE">La <span class="CharOverride-1">D.</span> exerciţiul critic constant, atent la tematica modernă şi disociativ în ceea ce priveşte tehnica narativă, şi-a pus amprenta nu numai asupra cronicilor literare şi asupra amplei analize dedicate prozei lui Henry James, ci şi asupra construcţiei propriei literaturi de ficţiune. Ca prozatoare, corectează întotdeauna bovarismul funciar al personajelor sale – majoritatea femei memorabile  printr-o luciditate ce amendează ironic nevoia de confesiune, prin descoperirea de sine într-un proces de analiză pe cât posibil detaşată. În exegeza critică a folosit frecvent noţiunea „realism psihologic” autorevelarea personajului printr-o conştiinţă fluidă, nedeterminată, negând fixitatea unui caracter dat, vibrând la evenimentele exterioare trecute prin filtrul unei sensibilităţi obişnuite să analizeze intelectual faptele. La debutul său în proză <span class="CharOverride-1">D. </span>numea „migrare” această stare de pendulare între mişcarea spre interior, spre sine, şi tendinţa de detaşare, de mişcare înspre exteriorul care permite supravegherea şi analiza. „Migraţiile” vor conferi matrice spirituală celor mai pregnant realizate personaje, indiferent de epoca istorică în care le va situa naratoarea. Tematica predilectă este de două tipuri: modern-existenţialistă, a definirii sinelui autentic, mutilat de raporturile cu ceilalţi şi cu istoria (definire realizată de obicei prin confesiune sau prin monologul interior al personajului la limita raţionalului), şi tematică existenţialist-istorică, a descoperirii autenticului, a revelării elementului uman nefalsificat în figurile marilor oameni ai istoriei naţionale (realizată prin naraţiune tradiţională, prin relatare din unghi omniscient auctorial). Tehnicile narative combină monologul cu intersectarea unghiurilor de vedere, pe care uneori le corectează prin intervenţia autorului omniscient, având a juca rolul personajului-martor principal, focalizant al perspectivei (conform teoriei narative a lui Henry James), în proza cu subiect contemporan, și cu descrierea comportamentistă a unor figuri istorice cărora li se atribuie psihologii moderne, în ficţiunea istorică. <span class="CharOverride-1">D.</span> a creat câteva personaje feminine care tind să se aglutineze într-o imagine a femeii contemporane ce contrazice tipologia tradiţională: „femeia cultivată, misterioasă, de o agerime remarcabilă a minţii, nu lipsită de voinţă şi orgoliu şi cu toate acestea nefericită, candidată la ratare” (Eugen Simion). Se adaugă o fină ironie, subiacentă în toate naraţiunile. Tipuri concludente: adolescenta din <span class="CharOverride-2">Madrigal</span> (în volumul <span class="CharOverride-2">Migraţii</span>) – ce evadează în ficţiunea cu aspecte realiste – se vede pe sine, în antiteză cu Doamna Bovary, ca o făptură urâtă, nevoită să-şi îngrijească bunica paralizată, dar salvată de un bărbat misterios care, printr-un gest de duioşie, a învăţat-o să se cunoască şi să se preţuiască; Marta, soţia inteligentă din <span class="CharOverride-2">Masa zarafului</span> (1972), adulteră, îndrăgostită cu „ură duioasă” de un medic ce ratează descoperirea unui leac miraculos, femeie care îşi construieşte „ipocrizia cu luciditate”; Dora din <span class="CharOverride-2">Duminica mironosiţelor</span> (1977), ce înţelege să-şi apere intimitatea, de fapt, pentru ea, ruşinea de a fi fost obiectul unui virtual viol, folosindu-şi şi ea inteligenţa pentru a construi, pentru ceilalţi, o imagine falsă, în timp ce încearcă să şi-o reveleze, numai pentru sine, pe cea autentică; Ghighi din <span class="CharOverride-2">Sărbătorile răbdării</span> (1980), profesoara-gospodină care se eliberează de soţ, spre a intra în subordinea fiicei, detestându-şi subordonarea, dar trăind-o „cu devotament”. Deşi acţiunea propriu-zisă, conflictul care organizează fluxul epic nu există la <span class="CharOverride-1">D.</span> decât ca reflex în conştiinţă, de unde o anume libertate în organizarea faptelor şi un subiectivism care devine mai important pentru naraţiune decât realismul ei, se pot discerne câteva motive obsesive: relaţia tensionată părinţi–copii, mutilarea psihică săvârşită de un părinte detestat, relaţia ambiguă cu un personaj masculin-manipulator de conştiinţă – stăpânul, amiralul, bărbatul-victimă a împrejurărilor, a celorlalţi, refugiat în nonacţiune sau absent pentru că e închis; o pereche feminină alcătuită din două personaje complementare (fie surori, fie soţie şi amantă ale aceluiaşi bărbat) – sensibila şi vulgara, interiorizata şi petrecăreaţa, lucida şi senzuala. Cea mai realizată scriere este romanul <span class="CharOverride-2">Prinţul Ghica </span>(I–III, 1982–1986), epică modern-existenţialistă pe fundal istoric. Sunt narate evenimentele politice petrecute între 1858, când Ion Ghica, bei de Samos, „conservator şi progresist în acelaşi timp”, revine în România, şi 1866, când se produce detronarea lui Cuza, la care Ion Ghica are o contribuţie importantă, urmând a fi prim-ministru în guvernul următor. Marile evenimente istorice sunt descrise pe temeiul unei documentări minuţioase, în care sunt puse la contribuţie mai ales izvoarele istorice private: scrisori, jurnale personale, relatări de călătorie. Pe acest fundal alcătuit din elemente obiective se proiectează personaje istorice cunoscute – C.A. Rosetti, Mihail Kogălniceanu, I.C. Brătianu, Barbu Catargiu, Dimitrie Bolintineanu, dar mai ales Alexandru Ioan Cuza – cărora li se atribuie psihologii moderne, deduse din operă, ca şi din informaţiile de „petite histoire”. Aşa cum romanele existen&#173;ţialiste scrise de <span class="CharOverride-1">D.</span> erau latent polemice faţă de bovarism, romanul ei istoric este polemic faţă de falsa atribuire de virtuţi eroice, frecventă în epocă. Evenimentul demitizat este Unirea Principatelor, figura istorică redusă la modeste dimensiuni umane este cea a lui Alexandru Ioan Cuza. Alegerea ca domnitor în ambele principate a acestui obscur personaj, care nici măcar nu figurase pe lista posibililor candidaţi la domnie, apare ca rezultat al luptelor pentru putere între diversele partide boiereşti. Intrigile de culise, sforăria bizantino-fanariotă sunt reconstituite într-o strălucită panoramă ficţională a vieţii de salon, de cafenea, de alcov şi din Camera Deputaţilor. Fineţea conversaţiilor aluzive, inventate în spiritul istoriei, este probabil fără egal în romanul istoric românesc, iar analogiile cu situaţii reale şi situaţii ficţional cunoscute operează permanent în mintea cititorului avizat. Iată-l pe Pantazi Ghica, primul nostru gidian: „Eşti un burghez înrăit! – Ce-i rău în a fi burghez? – N-ai simţul gratuităţii şi plăcerea autodistrugerii”. Înţelepciunea luptelor politice: „Uneori un duşman detestabil este un factor de solidarizare mai eficace decât un conducător ambiţios”. Raporturile cu Occidentul Europei şi perpetua chestiune a sincronizării: „Dumneata vorbeşti de parcă ai trăi în vestul Europei! Aici, la noi, trecutul se uită foarte repede şi se repetă foarte des”. Personalitatea proteică, fascinantă în permanenta ei adaptabilitate a lui Ion Ghica: „Jean Ghica est de ces morts qu’il faut tuer sans cesse. Crezi că l-ai strivit o dată şi reapare de două ori mai puternic”. Ion Ghica este de altfel nu numai personajul central, ci şi <span class="CharOverride-2">raisonneur</span>-ul naraţiunii: „Cuza a învins fără să vrea să învingă şi doar pentru că nu are un program politic, social…”. El înfăptuieşte, filosofează şi se bucură de existenţă cu egală şi inteligentă umoare. Miza reală a naraţiunii este însă superioară romanului de reconstituire istorică propriu-zisă: scriitoarea îşi doreşte – şi reuşeşte – să ofere un prototip al luptelor interne pentru putere, al mecanismelor exercitării puterii şi al „regimului personal”, al dictaturii unei persoane mediocre, care îşi alcătuieşte un guvern din rude şi oameni de casă, fără a reuşi să domine situaţia, până când este ea însăşi înlăturată de coaliţia secretă a celor îndepărtaţi de la puterea efectivă. Analogiile cu situaţia României sub dictatura lui Nicolae Ceauşescu sunt uşor de făcut, uneori previziunile unor situaţii şi probleme strict contemporane sunt frapante. Dar „la noi trecutul se repetă des”. Tensiunea dintre duritatea rivalităţilor şi rafinata aparenţă a vieţii publice şi mondene este una din sursele interesului neslăbit al lectorului. O subtilă artă a organizării naraţiunii domină povestirea: relatarea naratorului omniscient alternează cu mici monologuri interioare, cititorului fiindu-i oferite simultan cel puţin două unghiuri de vedere: din exteriorul şi din interiorul unei psihologii. Capitolele dinamice, relatând iniţiative publice sau scene din interior, se încheie cu mici scene ce sunt adevărate poeme în proză cu semnificaţie deschis simbolică, sugestivă pentru starea de spirit a unui personaj. O trăsură care trece în noapte, o veveriţă căţărându-se într-un copac deschid istoria spre atemporal şi permanenţe psihice. <span class="CharOverride-2">Prinţul Ghica</span> rămâne unul din cele mai bine scrise romane istorice din literatura română. Iar protagonistul prezintă numeroase analogii cu <span class="CharOverride-1">D.</span>, autoare şi a unui jurnal (din care s-au publicat fragmente), înţesat de observaţii amare şi ironice la adresa con&#173;tem&#173;poranilor.</p>
			<p class="Heuristica_CITAT">În <span class="CharOverride-4">Prințul Ghica</span> prozatoarea încearcă să împace realismul psihologic cu exigențele romanului istoric. O experiență pe care o încercase, în <span class="CharOverride-4">Un om între oameni</span>, și Camil Petrescu înlocuind concretul psihic cu concretul istoric. Efectele epice sunt, se știe, discutabile. Dana Dumitriu alege o variantă nouă răspândită în proza din ultimele decenii, și anume aceea care ia istoria ca obiect de reflecție și face din romanul istoric o parabolă și o cercetare spirituală. Multe din mijloacele prozei tradiționale reintră, pe această cale, în roman, în primul rând cronica evenimentelor exterioare. Perspectiva „inteligenței centrale” nu mai este, în acest caz, suficientă și prozatoarea revine fără complexe la romanescul tradițional. Faptele sunt văzute <span class="CharOverride-4">din afară</span> (din perspectiva creatorului auctorial) și cu <span class="CharOverride-4">ochiul interior</span> al personajului-narator, în cazul de față un om politic și un scriitor cunoscut. Romanul urmărește biografia lui între 1858 și 1866, de la întoarcerea din exil până la detronarea lui Cuza. Și cum biografia lui Ion Ghica se leagă puternic de unele fapte istorice cum ar fi Unirea Principatelor, alegerea lui Cuza, luptele dintre conservatori și liberali și rotirea guvernelor, reforma agrară inițiată de Kogălniceanu, în fine, conspirația oamenilor politici și abdicarea domnitorului, prozatoarea narează aceste evenimente și prezintă, în situațiile cele mai variate, pe oamenii care le-au animat. Care este, în aceste condiții, șansa realismului psihologic, a notării fluxului interior? Foarte mică, dacă prozatorul ține să dea o imagine a lumii din afară. Dana Dumitriu o face chiar cu un exces de erudiție, lărgind enorm sfera de cuprindere a romanului.</p>
			<p class="Heuristica_CITAT_semnat">EUGEN SIMION</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Migraţii</span>, Bucureşti, 1971; <span class="CharOverride-2">Masa zarafului</span>, Bucureşti, 1972; <span class="CharOverride-2">„Ambasadorii” sau Despre realismul psihologic</span>, Bucureşti, 1976; <span class="CharOverride-2">Duminica mironosiţelor</span>, Bucureşti, 1977; <span class="CharOverride-2">Întoarcerea lui Pascal</span>, Bucureşti, 1979; <span class="CharOverride-2">Sărbătorile răbdării</span>, Bucureşti, 1980; <span class="CharOverride-2">Prinţul Ghica</span>, I–III, Bucureşti, 1982–1986; ed. 2, Bucureşti, 1997; <span class="CharOverride-2">Introducere în opera lui C.A. Rosetti</span>, Bucureşti, 1984.</p>
			<p class="Heuristica___m_RPR"><span class="CharOverride-1">Repere bibliografice:</span> Cristea, <span class="CharOverride-2">Domeniul</span>, <span class="CharOverride-2">297–301</span>; Georgescu, <span class="CharOverride-2">Volume</span>, <span class="CharOverride-2">83–87</span>; Iorgulescu, <span class="CharOverride-2">Scriitori</span>, <span class="CharOverride-2">203–204</span>; Mugur, <span class="CharOverride-2">Profesiunea</span>, <span class="CharOverride-2">276–283</span>; Ştefănescu, <span class="CharOverride-2">Jurnal</span>, <span class="CharOverride-2">58–59</span>; Culcer, <span class="CharOverride-2">Serii</span>, <span class="CharOverride-2">170–177</span>; Grigurcu, <span class="CharOverride-2">Critici</span>, <span class="CharOverride-2">575–578</span>; Al. Călinescu, <span class="CharOverride-2">Istorie şi ficţiune</span>, CL, 1984, 6; Raicu, <span class="CharOverride-2">Fragmente</span>, <span class="CharOverride-2">376–381</span>; Iorgulescu, <span class="CharOverride-2">Prezent</span>, <span class="CharOverride-2">234–238</span>; Dimisianu, <span class="CharOverride-2">Subiecte</span>, <span class="CharOverride-2">224–286</span>; Holban, <span class="CharOverride-2">Profiluri</span>, <span class="CharOverride-2">277–286</span>; Tia Şerbănescu, [<span class="CharOverride-2">Dana Dumitriu</span>], RL, 1988, 16, 1990, 48, 1997, 40, 2007, 39; Lovinescu, <span class="CharOverride-2">Unde scurte</span>, IV, <span class="CharOverride-2">11–17</span>; Simion, <span class="CharOverride-2">Scriitori</span>, IV, <span class="CharOverride-2">239–259</span>; Grigurcu, <span class="CharOverride-2">Peisaj</span>, II, <span class="CharOverride-2">127–130</span>; Liana Cozea, <span class="CharOverride-2">Dana Dumitriu. Portretul unei doamne</span>, postfaţă Nicolae Manolescu, Piteşti, 2000; <span class="CharOverride-2">Dicţ. esenţial</span>, <span class="CharOverride-2">274–275</span>; <span class="CharOverride-2">Dicţ. analitic</span>, III, <span class="CharOverride-2">417–419</span>; Holban, <span class="CharOverride-2">Portrete</span>,<span class="CharOverride-2"> </span>I,<span class="CharOverride-2"> 211–216</span>; Zaharia-Filipaș, <span class="CharOverride-2">Studii</span>, <span class="CharOverride-2">144–146</span>;<span class="CharOverride-2"> </span>Ștefănescu, <span class="CharOverride-2">Istoria</span>, <span class="CharOverride-2">1059–1061</span>; Holban, <span class="CharOverride-2">Ist. lit.</span>, II, <span class="CharOverride-2">120–126</span>;<span class="CharOverride-2"> </span>Ioana Pârvulescu, <span class="CharOverride-2">După 20 de ani</span>, RL, 2007, 39; Manolescu, <span class="CharOverride-2">Istoria</span>, <span class="CharOverride-2">1189–1194</span>;<span class="CharOverride-2"> </span>Popa, <span class="CharOverride-2">Ist. lit.</span>, II, <span class="CharOverride-2">617–619</span>; Micu, <span class="CharOverride-2">Critici prozatori</span>,<span class="CharOverride-2"> 420–445</span>. &#9; <span class="CharOverride-11">R.S.</span></p>
			<div class="_idGenObjectLayout-1">
				<div id="_idContainer028">
					<div id="_idContainer026" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DUMITRIU</span><span class="CharOverride-1">, Petru </span>(8.V.1924, Baziaş – 6.IV.2002, Metz, Franţa), prozator, <br />dramaturg, eseist.</p>
					</div>
					<div id="_idContainer027" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="06_D2_Drumur-Dvoicenco_345-415-web-resources/image/02_Dumitriu_Petru_2.jpg" alt="" />
					</div>
				</div>
			</div>
			<p class="Heuristica-PRIMUL">Tatăl său, Petre Dumitriu (născut în 1890), se trăgea dintr-o familie ţărănească din judeţul Ilfov. Străbunicul scriitorului era fierar, pe bunicul său îl chema Nicolae Dumitru şi era, se pare, mic negustor. Negustorul şi-a dat copilul la şcoală şi, cu această ocazie, Dumitru a devenit Dumitriu. Tatăl lui <span class="CharOverride-1">D. </span>a îmbrăţişat cariera militară, a făcut războiul, a fost decorat şi a avansat până la gradul de colonel. Mama, Theresa (născută la Bucureşti, 10 septembrie 1894), este fiica Ecaterinei şi a lui Carol von Debretzy, inginer secui din Sfântu Gheorghe. Era protestantă, de cultură germană şi franceză. A moştenit de la părinţi o casă şi o vie la Baziaş. Aici îl cunoaşte pe tânărul ofiţer de grăniceri Petre Dumitriu. Limba lor comună a fost, la început, franceza. Primul lor născut, Petru, viitorul prozator, este botezat în religia tatălui (ortodox). La fel al doilea copil, Carolina (Lia), născută în 1926, la Turtucaia, în Cadrilater. În privinţa limbii, mama – fire voluntară – tranşează: „Copiii mei sunt copiii soţului meu; el e român, copiii vor fi români; n-am să-i învăţ ungureşte”. <span class="CharOverride-1">D. </span>începe şcoala primară la Orşova (1930). Tot aici urmează şi prima clasă de gimnaziu; în 1935 este înscris la gimnaziul şi, în 1938, la Liceul „Tudor Vladimirescu” din Târgu Jiu, pe care îl va absolvi în 1941; prima experienţă erotică („fata din Baziaş”) e întreruptă brutal de autoritara Theresa, mama viitorului scriitor (o fantasmă reluată în <span class="CharOverride-2">Proprietatea şi posesiunea</span>, 1991). Începându-şi studiile de filosofie la Universitatea din București, obţine o bursă Humboldt şi, în baza ei, se înscrie la Facultatea de Filosofie a Universităţii din München (1941). Asistă la epurarea profesorilor „nearieni”. Unul din ei, Kurt Huber, a fost decapitat de nazişti. Întrerupe studiile în 1944; pregătea o teză despre Jakob Böhme. Întors în ţară, încearcă să se înscrie la Facultatea de Drept din Bucureşti. Nu reuşeşte. Face gazetărie la „Fapta”. În 1943 debutase cu proza <span class="CharOverride-2">Nocturnă la München</span> în „Revista Fundaţiilor Regale”. Începuse să scrie în 1938, în franceză: <span class="CharOverride-2">Les Trois combats avec l’Hydre </span>(text pierdut) şi o piesă în versuri, <span class="CharOverride-2">Meşterul Manole </span>(text de asemenea pierdut). Este remarcat de D. Caracostea, apoi de Camil Petrescu. Publică în „Revista<span class="CharOverride-2"> </span>Fundaţiilor Regale”, în 1944, povestirile <span class="CharOverride-2">Niobe</span> şi <span class="CharOverride-2">Argonautica sau Fabuloasa aventură</span>,<span class="CharOverride-2"> </span>cea de-a doua fiind distinsă de revistă cu premiul pentru cea mai bună proză a anului. Din juriu fac parte prozatoarea Henriette Yvonne Stahl (cu ea, <span class="CharOverride-1">D. </span>va avea mai târziu o legătură sentimentală puternică, încheiată, în 1956, cu o căsătorie), Victor Eftimiu, Tudor Vianu, Pompiliu Constantinescu, F. Aderca. În 1945 reuşeşte să publice în „Revista Fundaţiilor Regale” piesa <span class="CharOverride-2">Preludiu la Electra</span>, cu note autobiografice, şi scrie altă piesă, <span class="CharOverride-2">Greşala sau</span> <span class="CharOverride-2">Procurorul tiranului</span>, lăsată în manuscris, comentată favorabil de Petru Comarnescu în „Universul literar”. În 1946 publică în „Caiet de poezie”, supliment al „Revistei Fundaţiilor Regale”, un ciclu de şapte poeme însoţite de o prezentare elogioasă făcută de Tudor Arghezi: „Asemăn poema <span class="CharOverride-2">Cetitorule </span>cu o perlă care creşte în straturi concentrice; dar cu cât se adaugă cuvinte mai depărtate în timp de cele care au tradus emoţia generatoare, cu atât este mai puţin poemă. Ai gusta, desigur, textul nemijlocit, forma primă. Dar multora li s-ar părea această formă haotică, şi emoţia, de nerecunoscut fără frază, numai cu ajutorul succesiunii de imagini; şi pe bună dreptate. Elaborarea textului este asemănătoare cu demersul esenţial al ştiinţei, care consistă în a introduce înţelesuri în datele brute ale realităţii. Aşa, eu întâi am copiat fluxul mental, apoi am încercat să leg imaginile între ele, prin sensuri. Cetitorule, vei continua cum îţi place operaţiunea aceasta: vei adăuga sensuri; vei adăuga mai ales vibraţia emoţională specifică ţie”. Peste un an <span class="CharOverride-1">D.</span> scoate primul volum, <span class="CharOverride-2">Euridice. 8 proze</span>, consemnat de G. Călinescu în „Naţiunea”: „Nu-i lipsit de graţia condeiului şi de paletă; clasicităţile sale sunt revopsite în culori vii”. În 1948 intră redactor la „Flacăra”, trece apoi la „Viaţa românească” (în 1953 ajunge redactor-şef). Tot în 1948 publică în „Viaţa românească” fragmentul <span class="CharOverride-2">Duşmănie</span>,<span class="CharOverride-2"> </span>care va intra ulterior în romanele sale, şi <span class="CharOverride-2">Bedros din Bazargic </span>(în „Contemporanul”), iar în 1949 nuvelele <span class="CharOverride-2">Bijuterii de familie</span>,<span class="CharOverride-2"> Vânătoare de lupi</span>, <span class="CharOverride-2">Nopţile din iunie</span>. Tipăreşte acum și broşura <span class="CharOverride-2">O sută de kilometri</span>. În 1950 încep să-i apară în „Contemporanul” şi în „Viaţa românească”<span class="CharOverride-2"> </span>fragmente din romanul <span class="CharOverride-2">Drum fără pulbere </span>(editat în 1951), având ca temă construirea Canalului Dunăre – Marea Neagră. Va fi compromisul cel mai mare pe care îl face tânărul prozator. A încercat, va explica el mai târziu, să încheie un pact cu diavolul pentru a trece puntea. Puntea a trecut-o, compromisul moral şi estetic a rămas. <span class="CharOverride-1">D. </span>a plătit pentru el cu 42 de ani de exil. În 1952 începe să tipărească fragmente din alt roman, <span class="CharOverride-2">Pasărea furtunii</span>, cu un conflict şi în stilul realismului socialist, dominant atunci. Câteva pagini de evocare rămân. Are o intensă activitate publicistică în revistele vremii, unde<span class="CharOverride-1"> </span>justifică ideologia regimului comunist şi tezele lui privitoare la literatură. <span class="CharOverride-2">Pasărea furtunii </span>apare în volum în 1954. Tot acum semnează culegerea de articole <span class="CharOverride-2">Despre viaţă şi cărţi </span>(cu însemnări din perioada 1948–1954) şi fragmente epice din ceea ce, în 1956, va deveni trilogia <span class="CharOverride-2">Cronică de familie</span>. În 1955 i se joacă piesa <span class="CharOverride-2">La ora 6</span> (scrisă în colaborare cu Sonia Filip). Continuă publicarea unor episoade (<span class="CharOverride-2">Aquarium</span>, 1956) ce vor intra în trilogie. E tipărită, sub numele său, traducerea din <span class="CharOverride-2">Hamlet </span>de Shakespeare; în realitate, aceasta îi aparţinea, cum va mărturisi <span class="CharOverride-1">D. </span>mai târziu, lui Ion Vinea, care avea interdicţie de a publica. La Congresul Uniunii Scriitorilor din 1956 se detaşează de formula „literatură de partid”, susţinută de ideologii literari ai momentului, susținând că literatura trebuie să fie realistă. În acelaşi an, la Éditions du Seuil, iese o ediţie prescurtată din <span class="CharOverride-2">Cronica de familie </span>sub titlul <span class="CharOverride-2">Les Boyards</span>. În 1957 apare volumul <span class="CharOverride-2">Noi şi </span><span class="CharOverride-2">neobarbarii</span> (eseuri şi articole publicate în „Gazeta literară” şi „Contemporanul”). Divorţează între timp de Henriette Yvonne Stahl. Începe să scrie o continuare a <span class="CharOverride-2">Cronicii de familie </span>sub o formă intitulată <span class="CharOverride-2">Colecţii de</span> <span class="CharOverride-2">Biografii, Autobiografii şi Memorii contemporane</span>; primele texte apar în „Steaua” din 1956. Un proiect epic vast pe care nu l-a încheiat; multe naraţiuni rămân necunoscute. <span class="CharOverride-1">D. </span>se căsătoreşte în 1956 cu Irina Fotino (n. Medrea), ilegalistă, originară din Transilvania. Éditions du Seuil îi republică, în două volume, <span class="CharOverride-2">Les Boyards</span>. În martie 1959 i se naşte primul copil, Irina-Ileana. Intră în conflict cu Mihai Beniuc şi cu Leonte Răutu (atotputernicul şef al direcţiei de propagandă al CC al PMR). Este dat afară de la Editura de Stat pentru Literatură şi Artă, unde era director, şi i se oferă un post onorific la Consiliul Superior al Editurilor. În februarie 1960 i se permite să facă o călătorie, cu soţia, în ţările socialiste, în vederea unei documentări. Evadează din Berlinul de Est în Berlinul de Vest prin punctul de frontieră Charlie. În maşină <span class="CharOverride-1">D. </span>are ascunse manuscrisele sale (îndeosebi note, însemnările din <span class="CharOverride-2">Colecţia de</span> <span class="CharOverride-2">Biografii, Autobiografii şi Memorii contemporane</span>). Lasă în ţară un copil. Îi scrie lui Gheorghe Gheorghiu-Dej, cerându-i să-i trimită, pe adresa domnului Gallimard, copilul rămas ostatic. Trimite o solicitare şi Ambasadei Franţei din Bonn, dar nu i se dă răspuns timp de doi ani. Părinţii şi sora sunt arestaţi. Irina-Ileana, fiica, ajunge, sub alt nume, într-un orfelinat. În 1961 <span class="CharOverride-1">D. </span>primeşte cetăţenia germană. În acelaşi an iese de sub tipar <span class="CharOverride-2">Rendez-vous au Jugement Dernier</span>; aici şi în romanul <span class="CharOverride-2">Incognito</span> (scris iniţial în limba română, text din nefericire pierdut) introduce elemente din <span class="CharOverride-2">Colecţia de</span> <span class="CharOverride-2">Biografii…</span> Se stabileşte la Frankfurt într-un apartament modest. Tot atunci i se naşte a doua fiică, Carolina. Sora lui <span class="CharOverride-1">D. </span>(medic ortoped) este eliberată din închisoare şi trimisă să lucreze la Sanatoriul Dobriţa din Gorj. Sunt eliberaţi şi părinţii. În 1962 apare la Paris <span class="CharOverride-2">Incognito</span>, romanul cel mai important scris de <span class="CharOverride-1">D. </span>în exil, iar scriitorul este propus pentru Premiul Academiei Franceze. În 1964 se editează <span class="CharOverride-2">L’Extrême-Occident</span>, roman autobiografic, despre dezamăgirea pe care i-o va provoca, după cum va spune el mai târziu, „imperiul frigului” (Occidentul), după ce fugise de „socialismul tătărăsc” (comunismul răsăritean). În acelaşi an îşi recapătă fiica rămasă în România. <span class="CharOverride-1">D. </span>lucrează ca agent de publicitate pentru Beethmann Bank. Îl cunoaşte pe Samuel Fischer, editor la „Frankfurter Algemeine Zeitung”, unde e prezent cu articole despre lumea pe care o părăsise. Scrie mult. Publică în 1966 romanul <span class="CharOverride-2">Les Initiés</span>, cu o temă germană, apoi, <span class="CharOverride-2">Le Sourire sarde</span> (1967), despre tema alienării individului; în 1968, începe o trilogie romanescă, <span class="CharOverride-2">L’Homme aux yeux gris, Retour à Milo</span> şi<span class="CharOverride-2"> Le Beau voyage</span> (ultimele două apărute în 1969), un roman istoric cu tema căutării lui Dumnezeu. Trece printr-o puternică criză existenţială şi psihică şi are o tentativă de sinucidere în 1970; repetă gestul în 1975 şi în 1978. Distruge versiunea românească a <span class="CharOverride-2">Biografiilor</span>… Timp de zece ani nu scrie nimic, ani întregi nu iese din casă. Un vechi prieten din vremea studiilor la Universitatea din München, Ernst Teves, devenit industriaş, îl va susţine materialiceşte. În 1978 începe să redacteze confesiunea <span class="CharOverride-2">Au Dieu inconnu</span> (apărută în 1979), o autobiografie spirituală. În 1981 moare prietenul şi binefăcătorul său Ernst Teves, iar <span class="CharOverride-1">D.</span> se converteşte la catolicism. Publică acum <span class="CharOverride-2">Zéro ou Le Point de départ</span> şi <span class="CharOverride-2">Comment ne pas L’aimer!</span> – un eseu biografic despre viaţa lui Iisus, pornind de la <span class="CharOverride-2">Evanghelia</span> lui Marcu. Propoziţia acestuia – „Cred, Doamne, ajută necredinţei mele” – va fi punctul de plecare în toate confesiunile spirituale ale lui <span class="CharOverride-1">D. </span>În 1982 călătoreşte la New York. Anul următor tipăreşte eseul autobiografic <span class="CharOverride-2">La Liberté</span> (despre condiţia individului în Est şi în Vest), apoi un volum de povestiri, <span class="CharOverride-2">Mon semblable, mon frère,</span> şi, din nou, o confesiune, <span class="CharOverride-2">Walkie-Talkie</span>, cu subtitlul <span class="CharOverride-2">Marcher vers Dieu, parler</span> <span class="CharOverride-2">à Dieu</span>. În 1987 îl părăseşte soţia. <span class="CharOverride-1">D. </span>scrie un roman despre tinereţea sa îndepărtată, <span class="CharOverride-2">La Femme au miroir</span> (1988), apoi <span class="CharOverride-2">La Moisson </span>(1989), carte dedicată Françoisei Mohr, alsaciană din Metz, profesoară de filosofie la un colegiu catolic. O cunoscuse cu un an înainte; se stabileşte la Metz. Lucrează mult, îşi găseşte un oarecare echilibru. În 1990 publică volumul de povestiri <span class="CharOverride-2">Les Amours singulières</span>, cu tema metempsihozei. Reia legăturile cu viaţa literară românească. În 1991 îi reapar <span class="CharOverride-2">Euridice</span> şi, din seria <span class="CharOverride-2">Biografii…</span>, micul, excepţionalul roman <span class="CharOverride-2">Proprietatea şi posesiunea</span>. Este vorba despre alt stil şi altă anvergură intelectuală în proza lui. În 1993 se reeditează la Bucureşti <span class="CharOverride-2">Cronica de familie</span> şi este tradus romanul <span class="CharOverride-2">Incognito</span>. <span class="CharOverride-1">D. </span>o duce, materialiceşte, greu. Traduce din germană în franceză (1994) cartea lui Eugen Drewermann, <span class="CharOverride-2">Das Mädchen ohne Hände</span>, o interpretare de tip psihanalitic a unei povestiri a Fraţilor Grimm. Scrie în engleză eseul <span class="CharOverride-2">Non credo, oro</span>, lăsat în manuscris. În martie 1993 Eugen Simion are cu el, la Metz, o convorbire care va fi publicată într-o primă variantă în 1994. În noiembrie 1996 îl întâlneşte din nou, de data aceasta la Strasbourg, şi continuă discuţia. În 1998 apare ediţia a doua, mult amplificată, a cărţii <span class="CharOverride-2">Convorbiri cu Petru Dumitriu</span>. Scriitorul vorbeşte despre exilul „câinos” prin care a trecut. Îşi deconspiră modelele filosofice, are curajul să spună că nu-i place James Joyce. „Am fost un Galilei, n-am fost Bruno.” Promite să scrie din nou în româneşte. În 1996 se întoarce, după 36 de ani, în România, la invitaţia preşedintelui Ion Iliescu. Scriitorii români îl primesc, cu mici excepţii, cu ostilitate, amintindu-i vechile lui compromisuri. Numit consilier cultural itinerant de preşedintele Ion Iliescu, <span class="CharOverride-1">D. </span>îşi pierde funcţia (şi sprijinul material) când se schimbă guvernul, în 1997. Moare în spitalul din Metz. Urna funerară a scriitorului este depusă în cimitirul din Jussy, în capela familiei Mohr.</p>
			<p class="Heuristica-BASE"><span class="CharOverride-2">Euridice. 8 proze</span> constituie, alături de <span class="CharOverride-2">Întâlnirea din Pământuri </span>(1948) de Marin Preda, unul din debuturile cele mai interesante ale anilor ’40 în proza românească. O proză barocă, mitologizantă, în interiorul unor naraţiuni parabolice. Ideea de a actualiza miturile este în spiritul epocii (Jean Cocteau, Jean Anouilh, Jean Giraudoux). <span class="CharOverride-2">Niobe </span>sugerează cruzimea geloziei divine şi singurătatea tragică a femeii. <span class="CharOverride-1">D. </span>imaginează, în marginea mitului, un scenariu epic mai apropiat de necesităţile prozei moderne. Cei doisprezece copii ai mândrei Niobe capătă în acest fel o anumită identitate: unul este negustor, altul (Alfenor) îşi iniţiază elevii în cultul solar, Lamippe şi Melia, gemene, se alătură lui Dionysos şi dispar într-o infinită orgie, Melibeea şi Xanthos încalcă legea morală (complexul oedipian) şi, după ce păcătuiesc, se sinucid. O fiică, Eunoia, măsurată şi liniştită, piere într-o căsnicie mediocră. Un fiu, Amfion, scrie poeme şi acesta ar putea fi un simbol al scriptorului care înregistrează tragedia. Nu se salvează însă nici el, pentru că poemele sale sunt pure jocuri ale unui spirit pustiit. Niobe îşi pierde, rând pe rând, copiii şi ultima ei reflecţie în faţa tragediei care o loveşte de douăsprezece ori arată resemnare şi scepticism. Textul este departe de spiritul tragediei antice şi mai aproape de scepticismul omului modern: „Nu ştiu cine mi i-a luat, o, străine, zice Niobe. Nu voi încerca să mă amăgesc, clădindu-mi lumi fantastice, unde ne-am putea regăsi. A fost o întâmplare totul; repetată de douăsprezece ori, şi de infinite ori înaintea mea”. <span class="CharOverride-2">Argonautica </span>este „jurnalul mincinos” al unei călătorii fabuloase. Înainte de a căuta aur, Iason caută un zeu unic în care să creadă. Ajunşi la Templul Cabirilor şi al Tuturor Zeilor, argonauţii participă la o dezbatere despre „Zeul inexistent”, zeul ideal, aşa cum şi-l imaginează oamenii. Armenida vede în el un zeu casnic, pedagogic, model pentru copii. Asiana, sora ei, îl gândeşte ca pe un „Domn al inimilor rănite şi îmbucătăţite”, mai apropiat, aşadar, de viziunea creştină, altul (Euphnes) îl imaginează ca o întruchipare perfectă a metafizicii („părintele şi raţiunea lucrurilor ultime, a celor fără cauze”). Marele Preot recomandă însă taina, tăcerea etc. Stilul acesta vine, evident, de la filosofi şi scriitorul îl va folosi în aproape toate naraţiunile din <span class="CharOverride-2">Euridice</span> pentru a da o idee despre complexitatea pasiunilor oarbe din om. Iason este un spirit al datoriei, patimile lui sunt calculate. Îndrăgostit de Amazoana şi refuzat, se serveşte de implacabila Medeea pentru a pune mâna pe aurul Colhidei. Fiica lui Aites sacrifică totul pentru o pasiune iraţională şi, fugind cu Iason, se simte purtată în mijlocul universului de „puteri dulci, dar teribile şi nemăsurate”. Natura ei tragică este abia schiţată şi naraţiunea se încheie înainte ca mitul să arate răzbunarea teribilă a femeii înşelate. Cea mai complexă naraţiune din <span class="CharOverride-2">Euridice – </span>şi cea mai reuşită estetic – este <span class="CharOverride-2">Metamorfoza lui Sebastian Românu</span>. Eroii trăiesc în Pasargarda, unul din ei pleacă în Bactrania, altul ajunge într-un ţinut în care oamenii sunt închişi după culoarea ochilor. Motiv absurd care sugerează teroarea politică a epocii. Sebastian o salvează pe Armanda printr-o căsătorie umanitară, o evită ca femeie, apoi, când se îndrăgosteşte de-a binelea de ea, descoperă o fiinţă înstrăinată şi retractilă. Ce urmează este o intrigă veche în circumstanţe noi: Armanda îl atrage pe scepticul Prospero şi, după ce acesta descoperă bucuria simţurilor, fuge în lume, lăsându-le celor doi câte o scrisoare justificativă. Scuza ar fi că greşeala lui mică se pierde în marea de greşeli a lumii. Experienţa îl maturizează pe Sebastian şi-i deschide calea spre inima şi trupul împietritei Armanda. Naratorul, de faţă la toate acestea, comentează metamorfoza lui Sebastian Românu şi bucuria lui obosită şi ironică. Epica este, aici, mai legată şi simbolurile slujesc bine parabola. Textul este complex, prozatorul vizionar este dublat de un analist de multe ori pătrunzător. Efortul este de a prinde nu numai culorile unei lumi în apocalips, ci şi mişcarea imprevizibilă a psihologiei individului în situaţii capitale (suferinţa erotică, sentimentul trădării, voluptatea etc.). De aici vor ieşi, mai târziu, creatorul de atmosferă şi portretistul admirabil din <span class="CharOverride-2">Cronică de familie </span>şi<span class="CharOverride-2"> Incognito.</span> După acest debut, consemnat între alţii de G. Călinescu, <span class="CharOverride-1">D. </span>schimbă complet stilul epic, adoptând – sub presiunea circumstanţelor – schemele „unicei metode de creaţie” (cum spun ideologii literari ai momentului), adică schemele realismului socialist. Faptul se vede limpede (şi extrem de deprimant pentru spiritul critic) în nuvelele <span class="CharOverride-2">Duşmănie</span>, <span class="CharOverride-2">O sută de kilometri</span>, <span class="CharOverride-2">Nopţile din iunie</span>, <span class="CharOverride-2">Vânătoare de lupi</span>, <span class="CharOverride-2">Dreptate</span>, <span class="CharOverride-2">Poveşti adevărate</span>, <span class="CharOverride-2">Din tată în fiu</span>, <span class="CharOverride-2">Focul nestins</span> şi, într-o formă şi mai pregnantă, în romanele <span class="CharOverride-2">Drum fără pulbere</span> şi <span class="CharOverride-2">Pasărea furtunii</span>. Se asociază la aceste scrieri un număr mare de articole din ziarele şi revistele vremii, strânse, parţial, în volumul <span class="CharOverride-2">Despre viaţă şi cărţi</span>. Aici prozatorul îşi exprimă, într-o manieră brutal ideologică, ceea ce în limbajul gazetăresc din acea vreme se cheamă „concepţia de viaţă” şi „gândirea artistică”. Gândirea artistică nu are mari complicaţii, ca şi concepţia de viaţă. Amândouă respectă, în chip ortodox, principiile realismului socialist care, în domeniul epicii, trebuie să unească performanţele realismului din secolul al XIX-lea cu noua ideologie a clasei muncitoare. O alianţă cel puţin bizară într-o ideologie care se revendică din „materialismul dialectic şi istoric” al lui Marx. <span class="CharOverride-1">D.</span>, nevoit – cum va justifica el mai târziu (în convorbirile<span class="CharOverride-2"> </span>cu Eugen Simion şi cu George Pruteanu) – să supravieţuiască el, ca scriitor, le ilustrează pe toate în naraţiunile din această fază, scriind despre „lupta de clasă” din lumea satului, despre duşmanii puterii populare care uneltesc neîncetat, despre „bogătanii”, care, în mod fatal, sunt „oameni cu păcat” şi despre „lupii” vânaţi de reprezentanţii ordinii publice, în fine, despre „marile construcţii ale socialismului”. Este greu de reţinut ceva valabil din punct de vedere estetic din aceste texte dramatic conformiste: câteva pagini descriptive (peisajul dobrogean din povestirea <span class="CharOverride-2">Bedros din Bazargic</span>) sau mesajul ascuns din <span class="CharOverride-2">Scrisoare de pe mare</span>, o mică naraţiune pe care Ion Vartic o socoteşte „o capodoperă a prozei scurte româneşti”. <span class="CharOverride-2">Drum fără pulbere </span>concentrează toate fantasmagoriile literaturii angajate (varianta stalinistă) şi ale „metodei unice de creaţie”. Masivul roman de peste 600 de pagini poate fi socotit, din acest punct de vedere, o performanţă, un model negativ. Totul a început, explică prozatorul, printr-o vizită de documentare. Un mare proiect se anunţă: un canal care să străbată şi să fecundeze pământul sterp al Dobrogei şi să lege, totodată, Dunărea de Marea Neagră, facilitând, astfel, circulaţia pe marele fluviu (ideea nu este nouă, se discuta încă din timpul Regulamentului Organic). Gheorghiu-Dej, stimulat, se pare, de Stalin, a folosit acest proiect pentru a-şi lichida adversarii politici (reprezentanţii aristocraţiei şi ai burgheziei, oamenii politici din vechiul regim, intelectualii refractari ş.a.). Literatura, obedientă, a exaltat latura eroică a şantierului. <span class="CharOverride-1">D. </span>mărturiseşte că abia după ce a publicat primele capitole din roman (în „Viaţa românească”) a aflat că „măreaţa construcţie”<span class="CharOverride-2"> </span>este, în fapt, un loc de exterminare a prizonierilor politici. Şi, când a aflat, n-a mai putut să abandoneze romanul. Fapt sigur este că <span class="CharOverride-2">Drum fără pulbere</span> e un execrabil roman politic care falsifică totul: tipologia, psihologia de clasă, datele esenţiale ale epocii. Viziunea gazetărească partizană şi, încă o dată, mistificatoare este evidentă. <br />Excepţie fac câteva pagini descriptive (despre stepa dobrogeană, cartierele pitoreşti ale Constanţei), care amintesc că în această scriere propagandistică, imensă şi falimentară, se află un scriitor autentic. Şi, cum va dovedi mai târziu, chiar un mare scriitor. Scriitorul adevărat se putea observa, în aceeaşi perioadă de confuzie şi obedienţă, în excelenta nuvelă <span class="CharOverride-2">Bijuterii de familie</span>, cuprinsă ulterior în trilogia <span class="CharOverride-2">Cronică de familie</span>. <span class="CharOverride-1">D. </span>folosea aici alte mijloace epice. Dar până să le utilizeze deplin, el mai scrie un roman politic, <span class="CharOverride-2">Pasărea furtunii</span>, ceva mai coerent decât <span class="CharOverride-2">Drum fără pulbere</span>. Schema realismului socialist rămâne însă dominantă: pescarii dintr-un sat din Deltă, aflaţi pe vaporul „Steaua lui Octombrie”, reuşesc să dezamorseze acţiunea de sabotaj pusă la cale, evident, de adversarii regimului socialist. Eroul pozitiv în această operetă realist-socialistă este Adam Jora, onest şi inteligent activist de partid, provenit din rândurile pescarilor. Ce urmează se poate ghici. O abatere de la schemă se observă în capitolul liminar (descrierea reuşită a unei furtuni pe mare) şi, în final, în prezentarea inspirată a unei scene apocaliptice: omul singur (în cazul de faţă, Adam Jora) în luptă cu stihiile mării. Din nou autorul<span class="CharOverride-1"> </span>aminteşte că talentul lui, remarcabil, are nevoie de altă viziune şi de alt stil epic pentru a se ilustra în plenitudinea lui. Prilejul i-l oferă ampla scriere romanescă <span class="CharOverride-2">Cronică de familie</span>, cu 24 de părţi şi 335 de personaje. Un proiect ambiţios ridicat pe alte fundamente sociopsihologice şi cu alte performanţe epice. Ca formulă epică, scriitorul<span class="CharOverride-1"> </span>foloseşte ceea ce s-ar putea numi, inspiraţi chiar de titlul cărţii, „cronica romanescă”, formulă pe care au utilizat-o şi realiştii de tip Balzac, aceia care studiau „comedia umană” în evoluţie. <span class="CharOverride-1">D. </span>observă lumea românească pe o perioadă de aproximativ o sută de ani (cronica familiei Cozianu începe propriu-zis la 1862 şi se termină în 1954), dar în preambulul naraţiunii sunt povestite întâmplări de la 1848 şi, în continuare, din 1850, când Alexandru Cozianu dărâmă casele vechi de pe uliţa Culmea Veche şi ridică o casă nouă „potrivită cu marea lui avere”. Unii comentatori (Dumitru Micu) văd în <span class="CharOverride-2">Cronică de familie</span> o replică la ciclul Comăneștenilor al lui Duiliu Zamfirescu şi, în genere, la proza sentimentală despre lumea aristocraţiei româneşti (de la N. Filimon la Mihail Sadoveanu şi Mateiu I. Caragiale). Faptele epice pot fi judecate şi aşa, însă ambiţiile şi posibilităţile epice ale lui <span class="CharOverride-1">D. </span>sunt de altă natură. El<span class="CharOverride-1"> </span>i-a citit, se vede clar, pe realiştii secolului al XIX-lea, dar îl ştie bine şi pe Marcel Proust, aşa încât „balzacianismul” de care s-a vorbit în cazul lui este cu mult mai complex. Este trecut, ca şi în cazul romanelor lui G. Călinescu, prin experienţa realismului psihologic, intelectualizant, din secolul al XX-lea. <span class="CharOverride-1">D. </span>foloseşte o metodă complexă de a picta epoca şi indivizii care o ilustrează: cronică socială, portret interior, analiza pasiunilor, descrierea vieţii intelectuale şi a mondenităţilor lumii politice, dar şi a cruzimilor şi laşităţilor, instabilităţii ei morale. Stilul naraţiunii este liber, decomplexat, prozaic, ironic când este nevoie, stil de prozator cultivat care ştie că pasiunile se pot fixa printr-o analiză rece şi elocventă. Iese, la urmă, o tipologie care se ţine minte. Davida Cozianu, fată inteligentă, nu prea frumoasă, îl iubeşte în taină pe amantul mamei sale, Şerban Vogoride. Din ură, pune la cale asasinarea lui, folosindu-se de iubirea lui Anghel Popescu, fiul popei Agapit, reprezentantul clasei care se ridică. Acest amestec de ură şi pasiune este bine analizat. Conflictul sentimental se deschide spre conflictele din lumea politică (conspiraţia revoluţionarilor, complicitatea guvernului, lupta politică dintre partida Cuza–Kogălniceanu şi partida conservatoare a lui Vogoride, confruntările din Camera Deputaţilor etc.). Lăscăruş Lascari trece în partida lui Kogălniceanu şi, şantajând-o pe Davida (ştie de implicarea ei în complotul împotriva lui Vogoride), se căsătoreşte cu ea şi ajunge guvernatorul Băncii Naţionale. Davida naşte cinci copii şi se închide într-o ură devastatoare. Prozatorul îi face, întâi, un portret la tinereţe şi altul înainte de moarte. Linii puţine, pregnante, dure: „Există un portret al ei din 1860, o fotografie făcută după metoda, părăsită de atunci, a lui Daguerre. Şi o altă fotografie din 1889, la un an înainte de moarte. Prima arată o fată de vreo optsprezece ani, în crinolină şi cu fâşii subţiri de dantele la gât şi la mâneci. Faţa îi e îngustă, copilărească; Davida îşi ţine capul sus, cu o mândrie feroce, iar ochii ei mari şi negri privesc ca spre o soartă eroică şi spre o lume în care fiinţa aceasta are toate drepturile şi va stăpâni totul şi pe toţi, după bunul ei plac şi poftele ei. A doua fotografie e a unei femei trecute de patruzeci de ani, colţuroasă, slabă, cu gura suptă şi ochii încercănaţi: pare încăpăţânată, uscată şi dură, iar privirea ei e pustie, plină de deznădejdea ostenită a unui om care nu înţelege, n-a înţeles şi nu va înţelege niciodată”. În această manieră sunt executate şi celelalte portrete. Stil de realist iscoditor şi rece, scene reuşite (ca aceea în care Elena, fiica Davidei, ascultă la uşă ce se petrece în camera părinţilor), descrieri bune de interioare, prezentarea vestimentaţiei de epocă, conflicte sentimentale şi momente de explozie a simţurilor, portrete care vin şi revin, chiar după ce personajele au murit. O fotografie veche, o întâmplare de demult, o casă în care a locuit altă generaţie de Cozieni, toate aceste coincidenţe sunt folosite de prozator pentru a redefini, îngroşa, îmbogăţi tabloul de familie. Centrul acestei lumi imaginare este oraşul N., oraş din câmpia dunăreană. Cleopatra trăieşte cu bătrânul Lăscăruş, Eustaţiu – soţul încornorat – consultă cărţile de astrologie pentru a vedea dacă pierde sau nu procesul cu ţăranii din Dobrunu. Nu-i ocolit, în această frescă a societăţii româneşti, momentul răscoalei. <span class="CharOverride-1">D. </span>este, aici, aproape de viziunea lui Liviu Rebreanu. Eustaţiu Cozianu este omorât, iar senzuala, desfrânata Cleopatra îşi duce mai departe destinul ei. Dar până atunci apare, agresiv, Bonifaciu, al doilea frate al Davidei, un personaj memorabil. Om dur, fără scrupule, o posedă cu violenţă pe Cleopatra, pe altă femeie din înalta societate (Doamna Ascherliu) o repede cu vorbe mahalageşti („hai sictir, putoare”), în fine, se lansează în politică şi ajunge deputat. Este rapace şi de un cinism primitiv. O lume care se epuizează, fără perspectivă istorică şi morală. Romancierul<span class="CharOverride-1"> </span>îngroaşă această idee şi, în ultima parte, intervine cu neinspirate reflecţii politice despre decăderea neamurilor (veche temă din literatura nuveliştilor de la 1900, tratată acolo cu duioşie şi resemnare). Alte tipuri memorabile: Elena Vorvoreanu, una dintre fiicele Davidei (Davida este, se poate zice, personajul-matrice în <span class="CharOverride-2">Cronică de familie</span>), îşi ucide sora pentru a-i lua bijuteriile; Dimitrie Cozianu, mic geniu financiar, membru al grupului „Corupţia română” (din care fac parte profesorul Fănică Niculescu, Ghighi Duca, Titel Negruzzi, Cezar Lascari), abil politician; sculptorul Pius Dabija, un alter ego posibil al prozatorului (oricum, cu multe date din biografia lui), cel care se salvează prin artă de eşecul social al clasei sale etc. Apare şi un Petre Dumitriu (numele real al tatălui scriitorului), care trece printr-o întâmplare despre care <span class="CharOverride-1">D. </span>a vorbit în mai multe rânduri (tânăr ofiţer, Petre Dumitriu refuză să împuşte nişte ţărani bulgari). Spre sfârşit, această cronică a lumii care petrece, ţese intrigi, trădează, combină, face carieră şi se destramă, este supusă de narator unei critici directe, vădit partizane. El renunţă la stilul obiectiv, mult mai potrivit, de până acum şi, ca să liniştească, probabil, suspiciunile cenzurii, condamnă propagandistic o clasă socială care dăduse, totuşi, mari personalităţi. Valoarea estetică a romanului scade considerabil în asemenea momente. „Mă plictisesc de moarte! – strigă Ghighi Duca – Nimic de făcut. Whisky şi pe urmă cavoul familiei.” „Căderea neamurilor” este ilustrată, între altele, prin exacerbarea sexualităţii. Prea făţiş şi în forme prea groteşti pentru a convinge epic. E limpede că <span class="CharOverride-1">D.</span> îi sancţionează, politic şi moral, ca grup social, aşa cum va face şi G. Călinescu în <span class="CharOverride-2">Scrinul negru</span>. Totuşi, <span class="CharOverride-2">Cronică de familie </span>este, în laturile ei fundamentale, un mare roman, printre cele mai bune (alături de <span class="CharOverride-2">Moromeţii</span>,<span class="CharOverride-2"> Bietul Ioanide</span>,<span class="CharOverride-2"> Cel mai iubit dintre pământeni</span>) date de literatura română după 1945. <span class="CharOverride-1">D. </span>impune un stil epic şi stilul se bazează pe renunţarea la lirismul, viziunea mitică, umorul, fabulosul, dominante până atunci în proza românească. În linia Hortensia Papadat-Bengescu – Camil Petrescu – G. Călinescu, el<span class="CharOverride-1"> </span>orientează romanul spre studiul de caractere şi creaţia de tipuri, cum cerea G. Călinescu în <span class="CharOverride-2">Sensul clasicismului</span>. Cronica socială se transformă, în acest caz, într-o suită de portrete şi de pasiuni definite bine, într-un limbaj prozaic şi exact, apropiat de acela al codului penal. Personajele au acces la idei şi, chiar dacă ideile nu sunt totdeauna memorabile, efortul prozatorului de a introduce experienţa intelectuală în epică este de luat în seamă. Pius Dabija şi Rafael Gheorghiu discută despre artă şi ascultă <span class="CharOverride-2">Passacaglia</span> de Bach. Caracterele se nuanţează în funcţie de opţiunile lor artistice.</p>
			<p class="Heuristica-BASE">În finalul <span class="CharOverride-2">Cronicii de familie </span><span class="CharOverride-1">D. </span>anunţă <span class="CharOverride-2">Colecţia de</span> <span class="CharOverride-2">Biografii, Autobiografii şi Memorii contem&#173;po&#173;rane</span>, cu sugestia că va continua cronica comediei umane româneşti prin noi episoade. Este ceea ce, în parte, a realizat printr-o serie de fragmente publicate în revistele vremii (<span class="CharOverride-2">Nexus – </span>1958;<span class="CharOverride-2"> Viaţa şi moartea lui Constantin Andreica – </span>1958;<span class="CharOverride-2"> Viaţa şi moartea unui om fără acte de identitate – </span>1958;<span class="CharOverride-2"> Din autobiografia lui Panait Petre – </span>1959; <span class="CharOverride-2">Memoriile lui Toto Istrati ori Vârsta de aur sau Dulceaţa vieţii – </span>1959; <span class="CharOverride-2">Memoriile lui Prosper Dobre. Optimist – </span>1959). Altele le-a lăsat în manuscris. Tipologia şi temele de aici reapar în <span class="CharOverride-2">Incognito</span>,<span class="CharOverride-2"> Rendez-vous au Jugement Dernier </span>şi în alte scrieri din exil. În 1997, într-un proiect de prefaţă la ediţia <span class="CharOverride-2">Opere</span> (ediţie ce nu a fost înfăptuită), <span class="CharOverride-1">D.</span> notează referitor la <span class="CharOverride-2">Colecţia de Biografii...</span>: „Am scris cu inima grea, între mârâiturile piticului sinistru Beniuc şi acreala de sus a călăului literaturii române Răutu”. Valoarea estetică a acestor fişe epice diferă de la un fragment la altul. Unele, ca <span class="CharOverride-2">Proprietatea şi posesiunea</span>, sunt excepţionale, peste nivelul epic al <span class="CharOverride-2">Cronicii de familie</span>. Micul roman face parte, după cum avertizează autorul, din <span class="CharOverride-2">Memoriile</span> lui Erasmus Ionescu, născut în 1922, în oraşul N. Un roman de familie, roman psihologic, cu o tematică gidiană. Datele esenţiale: în casa magistratului Ionescu din N. păstoreşte peste un soţ docil şi greoi, dispreţuit pe faţă, şi peste cinci copii cu firi diferite, din care patru băieţi, o femeie autoritară, „frumoasă şi clasică, ca o Medee de Anselm Feuerbach” – zice naratorul într-un stil portretistic care uneşte observaţia directă cu referinţa culturală, stil frecvent în proza modernă. Medeea din N. se fixează afectiv asupra fiului celui mic, Cristian, şi are cu ceilalţi relaţii tensionate. A trecut prin trei crize nervoase grave (indicii pentru o ascendenţă încărcată şi pentru o natură psihică labilă) şi, în spaţiul cuprins de roman, mai cunoaşte una, manifestată prin izbucniri aprige de plâns, fuga de acasă şi baricadarea într-o cameră de hotel. Pe fiul cel mare, Sebastian, îl urăşte în chip iraţional, pe Erasmus (naratorul) îl socoteşte mediocru şi nu-l bagă în seamă, cu Fili (Filip), tânăr cu gusturi homosexuale, raporturile sunt, tot aşa, de ostilitate. Atmosfera unei familii – bine prinsă în roman. Apar la lectură relaţiile dintre părinţi şi copii în mediul românesc, aducând în discuţie şi sugestii din câmpul psihanalizei. Sebastian este imaginea răzvrătită a tânărului care, ieşit din adolescenţă, vrea să scape de tutela unei mame posesive. El ia apărarea tatălui mediocru şi onest şi, când conflictul nu mai poate fi evitat, pleacă de acasă, înrolându-se voluntar în armată. Trimis pe Frontul din Răsărit, face acte de cruzime, apoi se arată plictisit („peste tot mi-e urât”) şi, dezamăgit de ipocrizia generală, dispare nu se ştie unde. Filip este artist şi tablourile lui arată un număr de fantasme erotice care indică, pentru un ochi expert, un grav complex interior. Complexul este discutat, pe faţă, de mama freudiană atunci când fiul îi face portretul. Privind învălmăşeala de forme bărbăteşti şi femeieşti de pe pânză, de o lubricitate intensă, madam Ionescu este la început scandalizată, apoi, înţelegând mesajul ascuns al tabloului, îşi judecă sever fiul: „E în toată mâzgâleala ta un erotism absolut dezgustător, parc-ai fi obsedat! Da, da, eşti obsedat, nu te mai gândeşti la altceva decât la coadă. Fă duşuri reci”. Băiat frumos şi inteligent, Fili are succes erotic, două ciobăniţe se bat pentru el, apoi, din relatarea unui oarecare Matejko, cititorul află că pictorul obsedat de sex a optat pentru pederastie. Trăieşte oarecare vreme în Italia şi, când revine la N., are o morală deja formată. Ea se bizuie, în sensul personajelor lui André Gide, pe ideea libertăţii şi a plăcerii nelimitate. Discuţiile dintre inteligentul şi concupiscentul pederast şi fratele său, Erasmus (naratorul, rămas la plăcerile normalităţii), sunt edificatoare în acest sens. Teoria lui Fili este că miturile erotice (Tristan şi Isolda, Romeo şi Julieta etc.) nu sunt pure şi nici esenţiale. Esenţiale sunt doar plăcerea şi puterea de a stăpâni, prin relaţii, societatea spiritelor fine. România îi pare un loc prea mic pentru a-şi realiza proiectele („ţară înapoiată semibarbară; n-am ce face aici, nu mă încape […]; cel mai mare om de-aici e un om de mâna a treia sau a zecea în lumea largă şi mare”). Nu există în româneşte, se plânge el, un cuvânt care să exprime o senzualitate deplină. Filip vrea, de aceea, să plece, dar în altă direcţie şi cu alt scop decât fratele Sebastian. Soluţia lui este succesul monden obţinut prin abilitate şi dăruire fizică. Are un program în acest sens şi programul prevede coruperea bătrânilor cu avere şi a babelor disponibile. Strategie veche, morală mai mult decât discutabilă. Iată în ce termeni exprimă el dorinţa de a cuceri lumea mondenă a Occidentului: „Am douăzeci şi doi de ani, am citit, am văzut, ştiu: şi sunt <span class="CharOverride-2">gata şi doritor să aflu orice</span>. Pe urmă, am un fizic care place la toate sexele şi vârstele. Chiar dacă atracţia pe care-o simt când mă văd, sau îmi vorbesc, nu e de ordin neapărat erotic; deşi evident, în fond asta e. Se încălzesc când mă văd, femei, bărbaţi, bătrâne, tinere, bătrâni, tineri. Şi am o artă nemaipomenită să nu trezesc geloziile, iritaţia concurenţilor mai slabi. De la sine îmi vine, şi mă feresc, îi previn, mă retrag ca un ţipar, puişor! Ca un ţipar foarte vioi. Şi pe urmă, am talent de artist, ceea ce nu importă însă chiar atât; esenţialul <span class="CharOverride-2">este să te protejeze o clică sau un domn bătrân</span> care poartă un colier de perle sub cămaşă. Babele sunt, nu ştiu de ce, mai dezonorante faţă de opinia publică. Şi pe urmă, o babă e una singură, pe când un domn bătrân subînţelege mii de alţi domni bătrâni, maturi sau tineri, în lungul şi-n latul Europei, toţi activi, toţi mondeni, toţi amestecaţi cu artele, distracţiile, plăcerile şi chiar şi banii. Deci, e de preferat calea aceasta”. Îi lipseşte acestui erou matein fineţea gândirii şi chiar fineţea viciului. Teoriile lui sunt primitive în latură intelectuală şi nu au credibilitate, din pricina brutalităţii lor, în ordine psihologică şi, deci, epică. Pare de aceea un Tănase Scatiu al perversităţii. Rămâne doar intenţia prozatorului de a crea un personaj dominat de un conflict psihanalitic. El este, sub acest aspect, relativ nou în proza noastră, foarte pudică atunci când e vorba de complicaţiile vieţii sexuale. Fili moare în urma unui bombardament şi visul lui de a cuceri lumea mondenă europeană dispare în mod absurd. Normalul, modestul Erasmus Ionescu are funcţia de martor imparţial şi, în conflictul din interiorul familiei, rolul lui e neînsemnat. Trece şi el prin tulburări erotice ale vârstei (sugestia ar fi că el practică viciul solitudinii juvenile), dar suferinţele sale nu interesează pe nimeni şi nu complică în nici un fel viaţa familiei. Este ipostaza banală a fiului cuminte şi înţelept, respectuos faţă de părinţi, solidar cu fraţii săi. El îşi asumă rolul de a fi cronicarul onest al familiei provinciale şi de a nota, în nişte memorii lipsite de ambiţii literare, evenimentele prin care trec în timpul războiului o Medee de la Dunăre şi cei patru fii ai săi. E de reţinut însă şi cel mai tânăr dintre aceşti adolescenţi, Cristian, băiatul preferat al posesivei mame freudiene. Ea îl iubeşte cu o pasiune care depăşeşte relaţia normală de afecţiune. Când fiul aduce în casă o frumoasă nemţoaică, Elisabeth-Charlotte, mama, având sentimentul frustrării, trece printr-o criză teribilă. Momentul acestei drame sentimentale, cu multe cauzalităţi obscure, este notat cu subtilitate. Femeia se simte părăsită, trădată şi încearcă să-i separe pe cei doi tineri care în mod evident se iubesc şi urmează legile naturii. Ea ascultă disperată noaptea la uşă, îi pândeşte şi, când nu mai poate face nimic, plânge în neştire. Elisabeth-Charlotte înţelege resorturile acestui comportament şi, după o luptă discretă şi tenace pentru a-şi câştiga bărbatul de partea ei, se întoarce în Germania. Pleacă numaidecât şi Cristian şi, în urma lor, părăseşte casa magistratului din N. şi Erasmus, martorul liniştit şi cuminte al istoriei. Mama îşi pierde, astfel, toţi fiii; spiritul prea mare al posesiunii a dus, inevitabil, la pierderea proprietăţii. Romanul are o deschidere socială mai largă şi, în jurul dramei de familie, există alte evenimente pe care naratorul, decis să privească lucrurile în relaţie unele cu altele, le consemnează cu mare acuitate. Există, de pildă, un frumos roman de dragoste în <span class="CharOverride-2">Proprietatea şi posesiunea</span> şi el are ca fundal o Germanie devastată de război. Pentru a scăpa de militărie, Erasmus şi Cristian sunt trimişi de părinţi la studii în Germania şi ajung la Universitatea din Altfurt. Pretext bun pentru o proză realistă de a înfăţişa o veche civilizaţie ameninţată de dezastru. Erasmus, serios şi solitar, asistă la cursurile de filosofie şi, cum e şi naratorul romanului, înregistrează totul cu exactitate: interioarele, stilurile arhitecturii, discuţiile din seminar, mişcarea străzii etc. Proza este, şi sub acest aspect, substanţială şi cei care cred că informaţia intelectuală din interiorul naraţiunii ar fi parazitară greşesc pentru că, fiind vorba de nişte tineri instruiţi sau dornici de a se instrui, elementele de cultură intră în preocupările lor. Cristian, fiul adorat, se îndrăgosteşte de fiica profesorului Faber, frumoasa şi incoruptibila Elisabeth-Charlotte, şi idila lor, cu prelungite momente de exaltare, este notată în amănunt. Cristian, aflat la prima lui experienţă erotică (o experienţă care îl eliberează într-o oarecare măsură de vechiul complex), îi povesteşte fratelui celui bun şi înţelept emoţiile sale, iar fratele, îndrăgostit în secret de aceeaşi Elisabeth-Charlotte, ascultă cu loialitate şi suferă în tăcere. Drama sentimentală este urmărită, apoi, în oraşul N. şi în casa de vacanţă a familiei. Apar situaţii inedite, cum ar fi gelozia aprigă a mamei şi încercarea ei de a-şi îndepărta rivala. Reuşeşte. Elisabeth-Charlotte, nemaiputând suporta ura soacrei, acceptă sacrificiul şi dispare. Romanul se încheie cu aceste plecări în lanţ şi cu sugestia că nici una din cele patru soluţii n-a fost bună. Medeea, prin iubirea ei sugrumătoare, autoritară, şi-a pierdut fiii şi a provocat un şir de tragedii ireversibile. Romanul, substanţial, cu mult peste valoarea prozei din epocă, aduce în literatura română un tip nou de conflict şi sondează, curajos, psihologia tulbure a unei vârste dificile: sfârşitul adolescenţei şi începutul tinereţii.</p>
			<p class="Heuristica_CITAT">Atmosfera, multilateralitatea şi concentrarea acestui debutant de 19 ani te lasă gânditor. Este nostalgia spre culmile pe care nu le avem încă. Din complexul acestui debut de originală reviviscenţă modernă a lumii antice, un critic pripit s-ar grăbi să alcătuiască şi o nouă formă de îndrumare şi valorificare critică, să zicem pe tema împământenirii româneşti a miturilor eline...</p>
			<p class="Heuristica_CITAT_semnat">D. Caracostea</p>
			<p class="Heuristica_CITAT">În mediile erudite s-au fabricat clasici „travestiţi”. Pentru ca cineva să râdă de parodierea Eladei, trebuie să cunoască pe Homer. Încât veselia e rezervată numai oamenilor de bibliotecă. P. Dumitriu a făcut ceva în felul lui Topîrceanu, alegându-şi ca pretext pagini clasicizante. Pentru un începător chiar astfel de jocuri sunt scuzabile şi tânărul nostru autor, care pare a avea o pregătire filosofică, promite.</p>
			<p class="Heuristica_CITAT_semnat">G. Călinescu</p>
			<p class="Heuristica_CITAT"><span class="CharOverride-4">Incognito</span> se află în aceeaşi linie cu <span class="CharOverride-4">Doctor Jivago</span>, printre marile romane implicate în actualitatea fundamentală a acestui veac. Asemenea romancierilor de marcă, Petru Dumitriu are geniul Epicii.</p>
			<p class="Heuristica_CITAT_semnat">Pierre-Henri Simon</p>
			<p class="Heuristica_CITAT">Petru Dumitriu este un fel de vizionar uriaş, capabil să asambleze vaste romane patetice, un pamfletar, un clarvăzător, o fiinţă nesătulă, a cărei vocaţie ar fi aceea de a traversa epoca noastră cu biciul în mână, dacă nu cu un exploziv, rătăcind lucid dintr-o ţară în alta spre a smulge contemporanilor săi secretul adevărului.</p>
			<p class="Heuristica_CITAT_semnat">Lucien Gruissard</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Euridice. 8 proze</span>, Bucureşti, 1947; ed. (<span class="CharOverride-2">Euridice. 8 proze. Preludiu la Electra</span>), Bucureşti, 1991; <span class="CharOverride-2">Duşmănie</span>, Bucureşti, 1948; <span class="CharOverride-2">Bijuterii de familie</span>, Bucureşti, 1949; <span class="CharOverride-2">Nopţile din iunie</span>, Bucureşti, 1949; <span class="CharOverride-2">O sută de kilometri</span>, Bucureşti, 1949; <span class="CharOverride-2">Primăvara lui şaptezeci şi unu</span>, Bucureşti, 1950; <span class="CharOverride-2">Wolfsjagd</span>, Bucureşti, 1950; <span class="CharOverride-2">Drum fără pulbere</span>, Bucureşti, 1951; ed. 2, Bucureşti, 1952; <span class="CharOverride-2">Nuvele</span>, Bucureşti, 1951; <span class="CharOverride-2">Sărbătoare în zi de lucru</span>, Bucureşti, 1951; <span class="CharOverride-2">Dreptate</span>, Bucureşti, 1952; <span class="CharOverride-2">Prietenul Sava</span>, Bucureşti, 1952; <span class="CharOverride-2">Din tată în fiu</span>, Bucureşti, 1953; <span class="CharOverride-2">Poveşti adevărate</span>, Bucureşti, 1953; <span class="CharOverride-2">Despre viaţă şi cărţi</span>, Bucureşti, 1954; <span class="CharOverride-2">Pasărea furtunii</span>, Bucureşti, 1954; ed. 2, Bucureşti, 1955; <span class="CharOverride-2">Pentru demnitatea şi fericirea omului (Note dintr-o călătorie în Uniunea Sovietică)</span>, Bucureşti, 1954; <span class="CharOverride-2">Cronică de la câmpie</span>, Bucureşti, 1955; <span class="CharOverride-2">Focul nestins</span>,<span class="CharOverride-2"> </span>Bucureşti, 1955; <span class="CharOverride-2">Cronică de familie</span>, Bucureşti, 1955; ed. I–III, Bucureşti, 1956; ed. (<span class="CharOverride-2">Les Boyards</span>), tr. Constantin Borănescu-Lahovary şi Mariana Vitoreanu, Paris, 1956; ed. I–II, Paris, 1958–1959; ed. 2 (<span class="CharOverride-2">Cronică de familie</span>), I–III, Bucureşti, 1958; ed. 3, I–III, postfeţe Nicolae Manolescu şi Geo Şerban, Bucureşti, 1993; <span class="CharOverride-2">Aquarium</span>, Bucureşti, 1956; <span class="CharOverride-2">La ora 6</span> (în colaborare cu Sonia Filip), Bucureşti, 1956; <span class="CharOverride-2">Noi şi neobarbarii</span>, Bucureşti, 1957; <span class="CharOverride-2">Romanticii </span>(în colaborare cu Sonia Filip), Bucureşti, 1957; <span class="CharOverride-2">Rendez-vous au Jugement Dernier</span>, Paris, 1961; ed. (<span class="CharOverride-2">Ne întâlnim la Judecata de Apoi</span>), tr. Andriana Fianu, Bucureşti, 1992; <span class="CharOverride-2">Incognito</span>, Paris, 1962; ed. tr. Luminiţa Brăileanu şi Delia Vasiliu, pref. Geo Şerban, Bucureşti, 1993; <span class="CharOverride-2">L’Extrême-Occident</span>, Paris, 1964; ed. tr. Luminiţa Brăileanu, pref. George Pruteanu, Bucureşti, 1996; <span class="CharOverride-2">Les Initiés</span>, Paris, 1966; <span class="CharOverride-2">Le Sourire sarde</span>, Paris, 1967; <span class="CharOverride-2">L’Homme aux yeux gris</span>, vol. I: <span class="CharOverride-2">L’Homme aux yeux gris</span>,<span class="CharOverride-2"> </span>vol. II: <span class="CharOverride-2">Retour à Milo</span>, vol. III: <span class="CharOverride-2">Le Beau voyage</span>, Paris, 1968–1969; ed. (<span class="CharOverride-2">Omul cu ochi suri</span>), I–III, tr. Magdalena Popescu, Bucureşti, 1996; <span class="CharOverride-2">Au Dieu inconnu</span>, Paris, 1979; <span class="CharOverride-2">Zéro ou Le Point de départ</span>, Paris, 1981; ed. (<span class="CharOverride-2">Zero sau Punctul plecării</span>), tr. Maria Vodă Căpuşan şi Horia Căpuşan, Bucureşti, 1992; <span class="CharOverride-2">Comment ne pas L’aimer!</span> <span class="CharOverride-2">Une lecture de l’</span><span class="CharOverride-2">É</span><span class="CharOverride-2">vangile selon Saint Marc</span>, Paris, 1981; <span class="CharOverride-2">La Liberté</span>, Paris, 1983; <span class="CharOverride-2">Mon semblable, mon frère</span>, Paris, 1983; <span class="CharOverride-2">Walkie-Talkie. Marcher vers Dieu, parler à Dieu</span>, Paris, 1983; <span class="CharOverride-2">Je n’ai d’autre bonheur que Toi</span>. <span class="CharOverride-2">Essai de dévotion moderne</span>, Paris, 1984; <span class="CharOverride-2">La Femme au miroir</span>, Paris, 1988; <span class="CharOverride-2">Les Amours difficiles</span>, Lausanne, 1989; <span class="CharOverride-2">La Moisson</span>, Paris, 1989; <span class="CharOverride-2">Les Amours singulières</span>, Paris, 1990; <span class="CharOverride-2">Proprietatea şi posesiunea</span>, îngr. şi pref. Geo Şerban, Cluj-Napoca, 1991; <span class="CharOverride-2">Vârsta de aur sau Dulceaţa vieţii </span>(<span class="CharOverride-2">Memoriile lui Toto Istrati</span>), îngr. şi pref. Ion Vartic, Cluj-Napoca, 1999; <span class="CharOverride-2">Opere</span>, I–III, îngr. Ecaterina Țarălungă, pref. Eugen Simion, București, 2004.</p>
			<p class="Heuristica___m_RPR"><span class="CharOverride-1">Repere bibliografice:</span> D. Caracostea, <span class="CharOverride-2">Critica debuturilor</span>, RFR, 1944, 3; Petru Comarnescu, <span class="CharOverride-2">Scriitorul Petru Dumitriu sau De la neoclasicism la realismul antifascist</span>, UVR, 1945, 18; Călinescu, <span class="CharOverride-2">Opere</span>, VII, <span class="CharOverride-2">92–96</span>, <span class="CharOverride-2">863–870</span>; S. Damian, <span class="CharOverride-2">Încercări de analiză literară</span>, Bucureşti, 1956, <span class="CharOverride-2">93–101</span>, <span class="CharOverride-2">112–136</span>; Crohmălniceanu, <span class="CharOverride-2">Cronici</span>, <span class="CharOverride-2">113–150</span>; Georgescu, <span class="CharOverride-2">Încercări</span>, I, <span class="CharOverride-2">143–157</span>, II, <span class="CharOverride-2">187–193</span>;<span class="CharOverride-2"> </span>Petroveanu, <span class="CharOverride-2">Pagini</span>, <span class="CharOverride-2">79–98</span>,<span class="CharOverride-2"> 211–237</span>; Micu, <span class="CharOverride-2">Romanul</span>, <span class="CharOverride-2">221–263</span>; <span class="CharOverride-2">Dosar Petru Dumitriu</span>, APF, 1990, 1; Valeriu Cristea, <span class="CharOverride-2">Un Procopiu din Cezarea al nomenclaturii</span>,<span class="CharOverride-2"> </span>CC, 1992, 3–4; Lovinescu, <span class="CharOverride-2">Unde scurte</span>, IV, <span class="CharOverride-2">78–84</span>; Negoiţescu, <span class="CharOverride-2">Scriitori contemporani</span>, <span class="CharOverride-2">168–170</span>,<span class="CharOverride-2"> 510–512</span>; Petraş, <span class="CharOverride-2">Lit. rom.</span>, <span class="CharOverride-2">7–16</span>; Eugen Simion, <span class="CharOverride-2">Convorbiri cu Petru Dumitriu</span>,<span class="CharOverride-2"> </span>Iaşi, 1994; ed. 2, Bucureşti, 1998; Ungureanu, <span class="CharOverride-2">La vest</span>, I, <span class="CharOverride-2">140–164</span>; George Pruteanu, <span class="CharOverride-2">Pactul cu diavolul. Şase zile cu Petru Dumitriu</span>, Bucureşti, 1995; Radu Aldulescu, <span class="CharOverride-2">Cel mai mare romancier român</span>,<span class="CharOverride-2"> </span>ALA, 1997, 356; Cosma, <span class="CharOverride-2">Romanul</span>, II, <span class="CharOverride-2">362–380</span>; <span class="CharOverride-2">Dicţ. analitic</span>, I, <span class="CharOverride-2">242–245</span>; Alex. Ştefănescu, [<span class="CharOverride-2">Petru Dumitriu</span>], RL, 1999, 18, 2001, 51–52, 2003, 35–36; Glodeanu, <span class="CharOverride-2">Incursiuni</span>, <span class="CharOverride-2">129–142</span>; Grigurcu, <span class="CharOverride-2">Amurgul, 167–171</span>; <span class="CharOverride-2">Dicţ. esenţial</span>, <span class="CharOverride-2">275–284</span>; Simion, <span class="CharOverride-2">Fragmente</span>, IV, <span class="CharOverride-2">315–330, </span>VI<span class="CharOverride-2">, 10–16</span>; Manolescu, <span class="CharOverride-2">Lista</span>, II, <span class="CharOverride-2">93–105</span>; Pavel Ţugui, <span class="CharOverride-2">Tinereţea lui Petru Dumitriu</span>, Cluj-Napoca, 2001; Negrici, <span class="CharOverride-2">Comunism. Proza</span>, <span class="CharOverride-2">123–129</span>; <span class="CharOverride-2">Remember Petru Dumitriu</span>, CC, 2003, 3–5 (număr special); Manolescu, <span class="CharOverride-2">Istoria</span>, <span class="CharOverride-2">965–970</span>; Oana Soare, <span class="CharOverride-2">Petru Dumitriu &amp; Petru Dumitriu</span>, București, 2008; Popa, <span class="CharOverride-2">Ist. lit</span>., I, <span class="CharOverride-2">483–484</span>, <span class="CharOverride-2">888–901</span>, <span class="CharOverride-2">passim</span>; Florescu, <span class="CharOverride-2">Aristarc</span>, II, <span class="CharOverride-2">90–107</span>; Manolescu, <span class="CharOverride-2">Enciclopedia</span>, <span class="CharOverride-2">265–272</span>. &#9; <span class="Semnatura">E.S. </span></p>
			<div class="_idGenObjectLayout-1">
				<div id="_idContainer031">
					<div id="_idContainer029" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DUMITRU</span><span class="CharOverride-1">, M. Ion</span> <br />(26.IX.1947, Brăteşti, <br />j. Argeş),<br /> poet, prozator, <br />traducător, editor. </p>
					</div>
					<div id="_idContainer030" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="06_D2_Drumur-Dvoicenco_345-415-web-resources/image/DUMITRU_M_IONw.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Corneliei (n. Gheorghiu) şi al lui Mihai Dumitru, preot. Urmează o şcoală de meserii la Şuici şi la Curtea de Argeş (1961–1962), apoi învață la liceul din acelaşi oraş (1962–1966). După absolvire se înscrie la Facultatea de Filologie a Universităţii din Bucureşti, iar din 1967 la Institutul de Artă Teatrală şi Cinematografică „I.L. Caragiale”, secţia critică de film şi teatru, pe care îl va absolvi în 1971. Participă la cenaclul „Nicolae Labiş”, condus de Eugen Barbu. Între 1982 şi 1988 beneficiază de o bursă de doctorat la Universitatea „Kiril şi Metodiu” din Skopje (Macedonia). Ulterior, în calitate de cronicar teatral, va susţine rubrici permanente şi va avea colaborări la mai multe periodice. În 1991 înfiinţează Editura Orient–Occident, publicând mai ales carte de poezie, iar în 1997 fondează, împreună cu soția sa, Carolina Ilica, Academia Internaţională Orient–Occident, care organizează anual Festivalul Internaţional Nopţile de Poezie de la Curtea de Argeş, ale cărui antologii de versuri <span class="CharOverride-1">D. </span>le editează. Debutează în 1960 într-un ziar local, iar poezie şi proză publică în „Gazeta literară” şi în „Luceafărul”. Debutul editorial are loc în 1967 cu volumul <span class="CharOverride-2">Iadeş</span>. A fost distins cu Premiul Asociaţiei din Bucureşti a Uniunii Scriitorilor (1972, 1983), cu Premiul Uniunii Scriitorilor şi al Uniunii Traducătorilor din Macedonia (1982, 1986, 1989, 1991), Premiul Scriitorilor și Artiștilor Greci (1998) ș.a. Este membru al unor asociații și academii din țară și de peste hotare. A optat pentru o semnătură identică cu numele din catalogul școlar.</p>
			<p class="Heuristica-BASE">Temele şi tonalitatea poeziei lui <span class="CharOverride-1">D.</span> se conturează încă de la începutul carierei sale. Autor cu un debut precoce – volumul <span class="CharOverride-2">Iadeş</span> adună versuri scrise între 14 şi 17 ani –, <span class="CharOverride-1">D. </span>menţine multă vreme în lirica sa un anume teribilism juvenil şi o preocupare constantă pentru efectele lexicale şi stilistice. Poetul<span class="CharOverride-1"> </span>are gustul imaginii şocante şi al asocierilor aleatorii de cuvinte, mizând pe incongruenţe şi pe coliziunea planurilor reprezentării. În cazul său, critica a vorbit despre suprarealism sau despre manierism (Ion Pop), despre balcanism (Marian Popa), dar şi despre expresionismul unei poezii care, în esenţă, are o factură tradiţionalistă (Mircea Iorgulescu). Dificultatea clasificării nu ţine de abundenţa acestei lirici, ci mai degrabă de o nelimpezire a sensurilor sale. Astfel, „vânătoarea”, adevărat mit personal, temă recurentă şi în proza lui <span class="CharOverride-1">D.</span>, capătă semnificaţii diverse, neordonate de vreo viziune. Uneori e vânătoarea interioară, metaforă transparentă a unei căutări a sinelui; alteori o alegorie a actului scrierii, precum în <span class="CharOverride-2">Fals tratat de vânătoare </span>(1973), care speculează intertextual o relaţie cu textul omonim al lui A.I. Odobescu, pentru a face din ritualul vânătorii simbolul unei rătăciri fără scop în spaţiul formelor. Vânătoarea poate fi și un semn al situării ambigue între afirmare şi negare („S-afirmi, să negi: vechi joc de vânătoare”) sau doar un simplu pretext pentru a introduce spaţii şi animale exotice în cadrul unor scenarii mitice. O serie de poeme din <span class="CharOverride-2">Vânătorile</span> (1981), ale căror titluri sunt construite pe structura <span class="CharOverride-2">Vânătorile de.../ Vânătorile cu... </span>(„de prietenie”, „de înviere”, „de o clipă”, „de sărbătoare”, „de casă”, „de iarnă”, „de întristare”, „cu mâinile amândouă” etc.) imaginează vânătoarea ca „însoţire” între urmăritor şi urmărit: o „însoţire” în creştere ori în pierdere, în bucurie, în anotimp etc., făcând din ea cadrul unei succesiuni naturale a vieţilor şi a generaţiilor. În câteva poeme din volumul <span class="CharOverride-2">Ioan metafora</span> (1986), reluat în 1997 cu titlul, şi mai explicit, <span class="CharOverride-2">Evanghelia după Ioan Metafora</span>, <span class="CharOverride-1">D. </span>sugerează că o asemenea abundenţă metaforică ar ţine de o retorică „sublimă” care potenţează şi suprimă în acelaşi timp valoarea cuvintelor, o retorică a „florilor ofilite” („Ce dor mi se făcuse de tine, Io/ Ioan Botezătorul Ioan,/ Ioan scărarul Ioan, Ioan Fără Ţară Ioan,/ Ioan cel Groaznic Ioan,/ Ioan Lumina Lumii Ioan [...]/ Îţi aduceam flori ofilite în mâini”). Izbutite cu adevărat sunt câteva texte din două cicluri „balcanice” (<span class="CharOverride-2">Noile balcanice </span>şi <span class="CharOverride-2">Vânătorile)</span>, incluse în antologia <span class="CharOverride-2">Vânătorile</span>, unde expresia se simplifică şi aleatoriul asocierilor scade. Lui <span class="CharOverride-1">D. </span>îi reuşesc efecte de fină estetizare, cu irizări barbiene („S-a-mpurpurat pe drum fecioara-fragă/ Visând un pom cu şoareci, ros în fruct”), unele reprezentări ale plăcerii erotice („Coteţ cu ornament – găinile fecioare/ Aşteaptă craii şubrezi înfăşuraţi în vulpe”), ale unei leneviri orientale („Voi sta ascuns cu lene pe burta de caic”; „Mă lăfăiam cu vizantin dichis”) ori ale unor răsfăţuri levantine ale simţurilor („Din morţi când iese luna voi dăşăua şalvarii/ Şi-n goliciunea vie voi sta în floarea ierbii”). La începutul anilor ’70 poetul<span class="CharOverride-1"> </span>a scris şi<span class="CharOverride-1"> </span>două volume pe linia propagandei comuniste, cu versuri închinate patriei şi partidului: <span class="CharOverride-2">Poeţii de douăzeci de ani (Covor românesc)</span> (1972)<span class="CharOverride-2"> </span>şi <span class="CharOverride-2">Imnuri </span>(1974). Cât despre prozele şi romanele lui <span class="CharOverride-1">D.</span>,<span class="CharOverride-1"> </span>cele mai multe sunt apropiate de specia poemului în proză: o proză de stare în <span class="CharOverride-2">Paştele cailor </span>(1970, publicat mai târziu cu titlul <span class="CharOverride-2">Ultimul Aber</span>),<span class="CharOverride-2"> </span>o<span class="CharOverride-2"> </span>proză mitică şi fabuloasă, uneori pe tiparul basmului, în <span class="CharOverride-2">Vânătoare de tigri în Sakartvelo </span>(1976), o proză fantastică în <span class="CharOverride-2">Babilonul </span>(1981),<span class="CharOverride-2"> </span>miniromane de mister în ciclul <span class="CharOverride-2">Logodnicul Ioan</span> din <span class="CharOverride-2">Elfi la Brusa</span> (1979).<span class="CharOverride-2"> </span><span class="CharOverride-1">D.</span> a scris, de asemenea, texte de notaţie frustă a cotidianului, în formula reportajului, precum și literatură pentru copii (<span class="CharOverride-2">Farfurii zburătoare</span>, 1969, <span class="CharOverride-2">Sir și Elixir</span>, 1973, <span class="CharOverride-2">Meteoritul care a uitat să cadă</span>, 1977 ș.a.). Traducător prodigios (cca 150 de tituri), <span class="CharOverride-1">D.</span> a editat și a transpus, singur sau în colaborare, din poezia și proza română contemporană, dar mai ales din poeţi ai spaţiului balcanic (macedoneni, sârbi, bosniaci, muntenegreni, turci etc.), precum şi din afara acestuia (armeni, georgieni, chinezi, spanioli), activitate recompensată cu numeroase premii decernate în țară și peste hotare.</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Iadeş</span>, Bucureşti, 1967; <span class="CharOverride-2">Vânătorile</span>, Bucureşti, 1969; <span class="CharOverride-2">Farfurii zburătoare</span>, Bucureşti, 1969; <span class="CharOverride-2">Balcanice.</span> <span class="CharOverride-2">100 balade</span>, Bucureşti, 1970; <span class="CharOverride-2">Paştele cailor</span>, Bucureşti, 1970; <span class="CharOverride-2">Templul otrăvii</span>, Bucureşti, 1970; <span class="CharOverride-2">Poeţii de douăzeci de ani (Covor românesc)</span>, Bucureşti, 1972; <span class="CharOverride-2">Povestea minunatelor călătorii</span>, Bucureşti, 1972; <span class="CharOverride-2">Fals tratat de vânătoare</span>, Bucureşti, 1973; <span class="CharOverride-2">Orgolii </span>(<span class="CharOverride-2">1968–1973</span>), Bucureşti, 1973;<span class="CharOverride-2"> Sir şi Elixir</span>, Iaşi, 1973; <span class="CharOverride-2">Culoare şi aromă. Melanholii</span>, Bucureşti, 1974; <span class="CharOverride-2">Imnuri</span>, Bucureşti, 1974; <span class="CharOverride-2">Vânătoare de tigri în Sakartvelo</span>, Bucureşti, 1976; <span class="CharOverride-2">Meteoritul care a uitat să cadă</span>, Bucureşti, 1977; <span class="CharOverride-2">Elfi la Brusa</span>, Bucureşti, 1979; <span class="CharOverride-2">Babilonul</span>, Bucureşti, 1981;<span class="CharOverride-2"> Vânătorile</span>, postfață Al. Condeescu, Bucureşti, 1981; <span class="CharOverride-2">Scribul şi închipuirea</span>, Bucureşti, 1984; ed. Bucureşti, 2009; <span class="CharOverride-2">Ioan Metafora</span>, Bucureşti, 1986; ed. (<span class="CharOverride-2">Evanghelia după Ioan Metafora</span>), Bucureşti, 1997; <span class="CharOverride-2">Faraonul</span>, Bucureşti, 1996; <span class="CharOverride-2">Diavolul la Sfântul Ştefan</span>, Bucureşti, 1998; <span class="CharOverride-2">Faraonul (fragmente din secolul </span>XX<span class="CharOverride-2">)</span>, Iaşi, 2002; <span class="CharOverride-2">Drumul pierdut</span>, Bucureşti, 2005; <span class="CharOverride-2">În orașul Farniente</span>, București, 2005; <span class="CharOverride-2">La gurile răului</span>, I–II, Curtea de Argeș, 2012. <span class="CharOverride-1">Antologii</span>: <span class="CharOverride-2">Antologia poeziei gruzine</span> <span class="CharOverride-2">(sec. XII–XIX)</span>, îngr. trad., pref. Marcel Petrişor, Bucureşti, 1974; <span class="CharOverride-2">Antologia poeziei chineze</span>, I, tr. Liu Yu-Giu, pref. Mihaela Guga, Bucureşti, 1980 (în colaborare cu Liu Yu-Giu); ed. I–II, București, 1996 (în colaborare cu Liu Yu-Giu); <span class="CharOverride-2">Lingurița de aur. Antologia poeziei din Republica Moldova</span>, pref. edit., Skopje, 1993. <span class="CharOverride-1">Traduceri:</span> Blaje Koneski, <span class="CharOverride-2">Poeme</span>, pref. Dinu Flămând, Bucureşti, 1975; Besiki [Besarion Gabașvili], <span class="CharOverride-2">Oştile tristeţii</span>, pref. Fanny Djindjihasvili, postfață Dinu Flămând, Iaşi, 1977; <span class="CharOverride-2">Antologie de poezie armeană clasică și contemporană</span>, îngr. și pref. Sergiu Selian, București, 1981 (în colaborare cu H. Grămescu și Carolina Ilica); Moris Pothişvili, <span class="CharOverride-2">Pasărea meditaţiei</span>, Iaşi, 1981; Ante Popovski, <span class="CharOverride-2">Macii</span>, Bucureşti, 1981; Mihail Rengiov, <span class="CharOverride-2">Poezia şi Fluturele</span>, Bucureşti, 1981, <span class="CharOverride-2">Intrarea în Ierusalim</span>, Bucureşti, 1996; Radovan Pavlovski, <span class="CharOverride-2">Maya</span>, Bucureşti, 1981; <span class="CharOverride-2">Poeţii romantici georgieni</span>, pref. Marcel Petrişor, Bucureşti, 1985; Petre Andreevski, <span class="CharOverride-2">Deniţia. Laude şi plângeri</span>,<span class="CharOverride-2"> </span>Bucureşti, 1985; Taşko Gheorghievski, <span class="CharOverride-2">Sămânţa neagră</span>, Bucureşti, 1986 (în colaborare cu Carolina Ilica), <span class="CharOverride-2">Calul roşu</span>, Bucureşti, 1997; Petar Boşkovski, <span class="CharOverride-2">Aşternutul de spini</span>, Cluj-Napoca, 1987 (în colaborare cu Carolina Ilica); <span class="CharOverride-2">Falanga. Lirică macedoneană</span>, pref. trad., Chişinău, 1990 (în colaborare cu Carolina Ilica); Dimitris P. Kraniotis, <span class="CharOverride-2">Dune</span>, Bucureşti, 2007; Edvino Ugolini, <span class="CharOverride-2">Poezii risipite</span>, Bucureşti, 2012 (în colaborare cu Carolina Ilica).</p>
			<p class="Heuristica___m_RPR"><span class="CharOverride-1">Repere bibliografice:</span> Nicolae Manolescu, <span class="CharOverride-2">Poezie</span>, CNT, 1968, 19; Dumitru Micu,<span class="CharOverride-2"> „Vânătorile”</span>, RL, 1969, 21; Magdalena Popescu, <span class="CharOverride-2">„Vânătorile”</span>, RL, 1969, 27; Dan Laurenţiu,<span class="CharOverride-2"> „Vânătorile”</span>, LCF, 1969, 51; Popa, <span class="CharOverride-2">Modele</span>, <span class="CharOverride-2">256–259</span>; Tudor, <span class="CharOverride-2">Pretexte</span>,<span class="CharOverride-2"> 238–241</span>; Cristea, <span class="CharOverride-2">Un an</span>,<span class="CharOverride-2"> 226–230</span>; Ungheanu<span class="CharOverride-2">, Arhipelag</span>,<span class="CharOverride-2"> 218–220</span>;<span class="CharOverride-2"> </span>Piru,<span class="CharOverride-2"> Poezia</span>, II, <span class="CharOverride-2">413–418</span>; Barbu, <span class="CharOverride-2">O ist.</span>, I, <span class="CharOverride-2">143–148</span>;<span class="CharOverride-2"> </span>Raicu, <span class="CharOverride-2">Critica</span>,<span class="CharOverride-2"> 375–379</span>; Iorgulescu, <span class="CharOverride-2">Scriitori</span>,<span class="CharOverride-2"> 60–62</span>; Grigurcu, <span class="CharOverride-2">Poeţi</span>,<span class="CharOverride-2"> 494–499</span>;<span class="CharOverride-2"> </span>Papahagi,<span class="CharOverride-2"> Interpretări</span>,<span class="CharOverride-2"> 144–148</span>; <span class="CharOverride-2">Dicţ. scriit. rom.</span>, II, <span class="CharOverride-2">194–196</span>; Paul Dugneanu, <span class="CharOverride-2">Al doilea val. Generaţia Hyperion. Poezia anilor ’70</span>, I, Bucureşti, 2001, <span class="CharOverride-2">95–122</span>; Popa, <span class="CharOverride-2">Ist. lit.</span>,<span class="CharOverride-2"> </span>II, <span class="CharOverride-2">457–459</span>. &#9; <span class="Semnatura">L.Td.</span></p>
			<p class="Heuristica-PRIMUL"><span class="titlu-12">DUNĂ</span><span class="CharOverride-1">, Teodor </span>(6.III.1981, Tâncăbeşti, j. Ilfov), poet. Este fiul Monicăi Dună (n. Neagu), profesoară de limba latină, și al lui Ion Dună, critic şi istoric literar, profesor de literatura română. Urmează clasele primare în satul natal (1988–1992), cele gimnaziale la Colegiul Naţional „Ion Creangă” din Bucureşti (1992–1996), iar liceul la Colegiul Naţional „Mihai Viteazul” (1996–2000). Devine student la Facultatea de Litere a Universităţii din Bucureşti, al cărei absolvent va fi în 2004. Îşi continuă studiile cu un masterat de literatură contemporană în cadrul aceleiaşi facultăţi (2004–2005). Între 2007 şi 2009 a fost redactor la revista „Cuvântul”, iar din 2011 este redactor la Editura Tracus Arte din Bucureşti. Debutează cu poezie în revista „Poesis” (2000). A mai colaborat la „România literară”, „Viața românească”, „Luceafărul”, „Vatra”, „Euphorion”, „Convorbiri literare” ș.a. Pentru volumul de versuri <span class="CharOverride-2">Trenul de treieşunu februarie</span> a fost distins cu Premiul Național de Poezie „Mihai Eminescu” – Opera Prima, acordat de Memorialul Ipoteşti (2002). </p>
			<p class="Heuristica-BASE">Încă de la volumul de debut <span class="CharOverride-1">D.</span> s-a impus drept una din vocile importante ale generației douămiiste. Poezia lui pune în act nu atât nevoia de ruptură, evidentă la colegii de generație, ci asimilarea unor poetici anterioare. Nichita Stănescu, Marin Sorescu sau Mircea Ivănescu sunt nume invocate de receptarea critică, însă presiunea cea mai vizibilă o exercită modelul neoexpresionist din anii ’90 ai secolului trecut. <span class="CharOverride-1">D.</span> se revendică de la imaginarul lui Cristian Popescu atât în plan tematic, prin configurarea unei istorii apocrife a familiei, în care banalul cotidian se amestecă până la indistincție cu oniricul, cât și în plan formal, prin aspectul cvasinarativ al discursului. În schimb, de la Ioan Es. Pop se preiau (până la asimilarea unor sintagme sau scenarii lirice) predilecția pentru spațiile claustrante și relația convulsivă a personajului liric cu exterioritatea. Specificitatea constă însă în raportul contradictoriu dintre gravitatea imaginarului, grevat de problematica morții, și discursivitatea formulei poetice. „Nonșalanța oralității” (Al. Cistelecan), manifestă în permanenta dispută fantasmatică cu exteriorul și cu sine, e pusă în slujba vizionarismului neoexpresionist. De aici jocul complex dintre tragic și comic, dintre tranzitiv și reflexiv, dintre registrul înalt și cel prozaic. Poezia<span class="CharOverride-2"> </span>lui <span class="CharOverride-1">D.</span> e lipsită de mutații majore în volumele următoare. Indecizia temporală transpusă într-o instabilitate existențială, dispariția frontierelor dintre viață și moarte, precum și asumarea într-o notă burlescă a unor episoade biblice exemplare sunt doar câteva dintre elementele care ilustrează predispoziția metafizică a liricii lui. Mizând pe discursivitate în defavoarea figurilor de stil și pe omogenitatea proiectului în dauna pieselor individuale, <span class="CharOverride-1">D.</span> compune o suită de parabole cu substrat vizionar. De aici și abundența scenariilor simbolice, în care cele mai nesemnificative gesturi cotidiene sunt transpuse în adevărate ritualuri inițiatice. Dinamica existenței familiale e redusă la câteva gesturi fondatoare, proiectate, prin repetiție, într-un cadru oniric: „mama se îmbrăca în mireasă ori de câte ori venea noaptea”; „s-a trezit bunicul în mijlocul nopții/ și a început să taie toți copacii”. Comportamentul nu e radical distinct de cel al personajelor biblice, care populează până la saturație intertextuală discursul poetic. În acest „spațiu al intermundiilor și al licențelor temporale” (Ștefania Mincu), eul liric însuși pare să proceseze realitatea dintr-o „perspectivă postumă”. De aceea, fie că e vorba de fenomene naturale sau de evenimente sociale (poemul <span class="CharOverride-2">zăpezile</span> trimite la Revoluția din 1989), toate se încarcă de conotații apocaliptice. Câteva poeme din deschiderea volumului de debut reiau, la persoana întâi, parabola cristică a învierii doar pentru a o răsturna în farsă: „câteodată trei zile înseamnă mult/ poate n-a trecut nici una cu siguranță vor trece toate și el va veni/ să mă dezgroape […]/ dar acum e liniște îmi spun că trei zile pot trece foarte greu/ și la ce bun să mai deschid ochii/ și număr a pustiu/ din ce în ce mai rar/ ca un clopot/ unu/ unu/ unu” (<span class="CharOverride-2">unu</span>). Versurile din <span class="CharOverride-2">Catafazii</span> (2005) și <span class="CharOverride-2">de-a viul </span>(2010) recondiționează până la autopastișă retorica și imaginarul întâlnite anterioar. Preocuparea tot mai accentuată pentru caligrafia neoexpresionistă în detrimentul încărcăturii existențiale e evidentă în contragerile tematice din <span class="CharOverride-2">Catafazii</span>, unde poetul speculează din unghiuri diferite un număr limitat de simboluri. Deși motivate prin aluzia la simptomele catafaziei, repetițiile stilistice trădează alunecarea poeziei lui <span class="CharOverride-1">D.</span> în manierism. O evadare măcar parțială din mecanica neoexpresionistă e de regăsit în volumul <span class="CharOverride-2">de-a viul</span>. Chiar dacă preocuparea pentru subiectele sumbre rămâne aceeași (ciclul <span class="CharOverride-2">destrupări</span> e ilustrativ), o notă de (auto)ironie începe să însoțească subtil discursul principal. Poemul <span class="CharOverride-2">înverzirea</span> imaginează o apocalipsă întoarsă, în care „destrupații” sărbătoresc împreună cu cei vii regenerarea biologică: „înfășurați de ierburi, ies din pământul reavăn toți/ destrupații/ ca dansatoarele goale și împletite în bare de fier,/ urcă prinși de ierburi destrupații”. <span class="CharOverride-2">de-a viul</span>, poemul titular, celebrează, în descendența imagisticii impetuoase și aurorale a lui Nichita Stănescu, recuperarea unui „eu înspăimântător de viu”. Meritul central al versurilor de acum constă în sugerarea unui paradoxal expresionism solar, în care gravitatea viziunii e contrabalansată de o recuzită imaginară stenică. La decorul „mortului-viu” care se confesează în poeme iau parte marea, pădurea, „orașul de sare”, patul „înverzit” – semn că percepția subiectivă a lumii se extinde asupra unor orizonturi puțin explorate mai înainte. Aici se recapitulează însă și câteva dintre deficiențele de construcție ale cărților anterioare: diluarea discursivă prin redundanța simbolurilor, supralicitarea livrescă, transparența referințelor intertextuale.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Trenul de treieşunu februarie</span>, pref. Mircea Ivănescu, Bucureşti, 2002; <span class="CharOverride-2">Catafazii</span>, Bucureşti, 2005; <span class="CharOverride-2">de-a viul</span>, Bucureşti, 2010.</p>
			<p class="Heuristica___m_RPR"><span class="CharOverride-1">Repede bibliografice: </span>Octavian Soviany, <span class="CharOverride-2">Jocul cu noaptea</span>, LCF, 2003, 4–5; Cistelecan, <span class="CharOverride-2">Al doilea top</span>, <span class="CharOverride-2">105–108</span>; Cristea-Enache, <span class="CharOverride-2">București</span>, <span class="CharOverride-2">593–598</span>; Teodora Dumitru, <span class="CharOverride-2">La două degete sub piele</span>, CLT, 2006, 8; Cosmin Ciotloș, <span class="CharOverride-2">Un creator de limbaj</span>, RL, 2006, 13;<span class="CharOverride-2"> </span>Andrei Terian, [<span class="CharOverride-2">Teodor Dună</span>], CLT, 2006, 42, RL, 2010, 11; Ștefania Mincu, <span class="CharOverride-2">Douămiismul poetic românesc</span>, Constanța, 2007, <span class="CharOverride-2">109–114</span>; Cristea-Enache, <span class="CharOverride-2">Timpuri noi</span>, <span class="CharOverride-2">329–333</span>; Chioaru, <span class="CharOverride-2">Noi developări</span>, <span class="CharOverride-2">107–110</span>; Alexandru Matei, <span class="CharOverride-2">Poetica locuirii</span>, DMT, 2010, 47; Cezar Gheorghe, <span class="CharOverride-2">Trupul înverzit</span>, OC, 2010, 262; Adina Dinițoiu, <span class="CharOverride-2">Poezia ca forță de mișcare</span>, OC, 2010, 262; Paul Cernat, <span class="CharOverride-2">De-a poezia</span>, „22”, 2010, 1051; Rita Chirian, <span class="CharOverride-2">Anestezice</span>, E, 2010, 5–6; Adriana Stan, <span class="CharOverride-2">Diferență și repetiție</span>, VTRA, 2010, 5–6; Irina Georgescu, <span class="CharOverride-2">Jocul de-a viul</span>, OC, 2010, 279; Soviany, <span class="CharOverride-2">Cinci decenii</span>, II, <span class="CharOverride-2">167–169</span>. &#9; <span class="Semnatura">Al.G.</span></p>
			<p class="Heuristica_PRIMUL_Semnat"><span class="titlu-12">DUNĂREA</span><span class="titlu-12-complet"> DE JOS</span>, revistă care a apărut la Galaţi, lunar, între 7 septembrie 1908 şi 15 august 1910, cu un ultim număr pe 1 martie 1912, sub auspiciile Societăţii de Gimnastică, Tir, Scrimă şi Muzică Sentinela Română. Deviza comună: „Mens sana in corpore sano”. Membrii acestei societăţi fac parte şi din Cercul cultural. De la numărul 1 din 1909 apare sub egida Cercului Literar-cultural Dunărea de Jos, cu subtitlul „Revistă literară-culturală”. Publicația va fi continuată, în mai–noiembrie 1919, de „Dunărea”, condusă, ca şi <span class="CharOverride-1">D.J.</span>, în primul rând de C.Z. Buzdugan. În articolul intitulat <span class="CharOverride-2">Descentralizare</span>, acesta susţine necesitatea ca provincia „să-şi cucerească şi ea dreptul la o viaţă literară şi culturală proprie”, apreciind ulterior că revista este dedicată celor „cărora nu le repugnă propăşirea prin cultură a maselor populare”, propăşire ce trebuie „stimulată prin înrâurirea curentelor cultural-poporaniste ce se formează în jurul unor publicaţii ca «Viaţa românească» şi altele” (<span class="CharOverride-2">Partizanii descentralizării</span>). Printre rubricile permanente se numără „Mişcarea culturală”, „Bibliografii”, „Recenzii”, „Revista generală”, „Mişcarea literară şi de idei”, „Cărţi şi reviste”, „Ştiri şi fapte”, „Cronica teatrală, ştiinţifică, politică”, „Din literatura străină”. Prin temele abordate şi prin literatura tipărită, publicația îşi menţine, în tot cursul apariţiei, orientarea tradiţionalist-autohtonistă. Numărul din noiembrie 1909 consemnează, astfel, prezența lui D. Anghel, Cincinat Pavelescu, E. Lovinescu, I. Minulescu la prima şezătoare literară a Societăţii Scriitorilor Români, desfășurată la Galaţi sub preşedinţia lui Mihail Sadoveanu, al cărui discurs, <span class="CharOverride-2">Scriitorii tineri înaintea publicului românesc</span>, este reprodus. Împlinirea a douăzeci de ani de la moartea lui M. Eminescu este comemorată printr-un număr omagial (10/1909), sub îngrijirea lui Al. Bădescu şi C.Z. Buzdugan. Colaborează cu poezie C.Z. Buzdugan, Corneliu Botez, George Angelescu, Teodora Creţescu, Mihai Adam, Ion Drăgănescu, George G. Orleanu (G. Cinaru), Emil Maur, Claudia Millian, Radu D. Rosetti. Proza este semnată de Gr. Creţescu, Jean Bart (<span class="CharOverride-2">Scrisori din război</span>), M. Brateş, Claudia Millian. Articolele dedicate unor scriitori români sau străini, reflectând gustul pentru valori clasice şi tradiţionale, aparțin lui M. Sadoveanu, Gh. Forţu, Iosif Nădejde, G.N. Munteanu, Al. Chiriţescu. În articolul <span class="CharOverride-2">Cum scriau clasicii noştri</span> G.G. Orleanu identifică modelul piesei <span class="CharOverride-2">Muza de la Burdujăni</span> de C. Negruzzi în <span class="CharOverride-2">La Sapho de Quimpercorentin</span> de Théodor Leclercq; tot el publică versurile lui M. Kogălniceanu <span class="CharOverride-2">Când la Sfântul paraclis</span>, descoperite la mănăstirea Văratec. C.Z. Buzdugan semnează mai multe eseuri, între care <span class="CharOverride-2">Poezia feminină</span>, despre scriitoarele Carmen Sylva, Elena Farago (Fatma), Maria Baiulescu, Natalia Iosif, Riria (Coralia Xenopol), Maria Mavrodin, Maria Cunţan, și <span class="CharOverride-2">Scrierile doamnei Sofia Nădejde</span>. I.C. Beldie abordează într-un studiu literatura epitafurilor, iar Elisa C.Z. Buzdugan „pesimismul lui Ibsen”. La rubrica „Cronica” Duiliu Zamfirescu, cel „care pretinde că se trage din împăraţii bizantini”, este sancţionat pentru „ieşirea împotriva poporanismului” prin atacul „contra lui Coşbuc şi Goga”. Literatura străină este ilustrată prin traduceri din Corneille (<span class="CharOverride-2">Cid</span>, 10/1909), Shakespeare (<span class="CharOverride-2">Macbeth</span>, 5/1910), Lenau, La Rochefoucauld. Ca şi „Gazeta săteanului”, <span class="CharOverride-1">D.J.</span> propune, alături de articole de cultură, și numeroase informaţii practice de interes pentru locuitorii din mediul rural. Alţi colaboratori: Elena Farago, C. Ramură (C.A. Teodoru), H. Sanielevici, D.V. Ţoni, Constantin Graur, I. Nisipeanu, Christea N. Dimitrescu (Cridim), Pavel I. Papadopol, Zamfir C. Arbore, Ioan Băjescu-Oardă.&#9; <span class="Semnatura">C.A.</span></p>
			<p class="Heuristica-PRIMUL"><span class="titlu-12">DUNĂREANU</span><span class="CharOverride-1">, Nicolae </span>(29.VIII.1881, Galaţi – 17.X.1973, Bucureşti), prozator. Pavel Perju, zis Dunăreanu, mecanic-şef în Marina Militară, de loc din judeţul Tutova, şi Emilia (n. Zender), de asemenea fiica unui mecanic de marină, sunt părinţii lui <span class="CharOverride-1">D.</span> Urmează şcoala primară şi câteva clase de gimnaziu în oraşul natal, transferându-se apoi la Iaşi, unde va fi coleg de clasă cu N.N. Beldiceanu, de care îl va lega o durabilă prietenie. Prin intermediul acestuia îl cunoaşte pe Mihail Sadoveanu. Lipsa de mijloace materiale îl obligă să se retragă de la liceu. Pleacă la Bucureşti, prin 1900 locuieşte, pentru un timp, împreună cu Sadoveanu, începe să lucreze şi îşi va completa studiile liceale în particular. Se înscrie la Facultatea de Drept a Universităţii din Capitală şi în 1903 trece examenul de licenţă. Concomitent, urmează cursurile unei şcoli „de tir şi gimnastică” şi pe cele ale Seminarului Pedagogic Universitar din Iaşi, devenind profesor de gimnastică. Suplinitor mai întâi la gimnaziul din Huşi, se mută la Dorohoi, apoi la Alexandria. Dar nu pierde contactul cu cercurile literare din Bucureşti, dând fuga, de câte ori avea prilejul, pentru a se întâlni cu Sadoveanu, Al. Antemireanu, I. Adam, Ion Costin ş.a. În 1909 funcţiona ca magistrat stagiar la Drânceni, însă va renunţa la o carieră spre care nu îl atrăgea nimic. O vreme s-a îmbarcat, potrivit propriilor mărturisiri, pe o navă comercială. Subjugat însă de farmecul Dunării şi, mai ales, de al Deltei, obţine un post de profesor la Tulcea, unde va locui, cu intermitenţe, până după Primul Război Mondial. Tot aici îl cunoaşte pe scriitorul rus V.G. Korolenko. Va fi rănit grav în timpul luptelor de la Mărăşeşti. Din 1920 este pentru o perioadă de timp şeful serviciului activităţii extraşcolare din Directoratul Instrucţiunii Publice al Basarabiei, după care se va stabili la Bucureşti. Cât a stat la Chişinău, a scos, împreună cu Liviu Marian, gazeta „Renaşterea Moldovei” (1920–1921) şi a fost redactor la „Soarele” (1921–1922). Cu acelaşi prieten alcătuieşte crestomaţia <span class="CharOverride-2">Prozatorii noştri </span>(I–II, 1921), tradusă concomitent în ruseşte. Debutase, pe cât se pare, cu versuri în „Galaţii” lui Timoleon Nebunelli înainte de 1900. Frecventând mediile artistice şi cafenelele bucureştene, începe să colaboreze, cum făceau şi partenerii săi de discuţii, la gazetele şi revistele epocii. Proza lui, oarecum neobişnuită, este influenţată, probabil, de lecturi din opera unor scriitori ruşi citiţi, atunci, nu numai de el (Lev Tolstoi, V.G. Korolenko, Maxim Gorki), de asemenea de scrierile lui Victor Crăsescu sau Jean Bart (era comandantul tatălui său), la care, cu siguranţă, se adaugă înrâurirea, mereu vizibilă în alegerea temelor şi într-o anume atmosferă a naraţiunii, a literaturii lui Mihail Sadoveanu. Schiţe, povestiri şi nuvele, dar şi versuri de factură sămănătoristă îi sunt tipărite în „Adevărul”, „Arta” (Iaşi), „Ancora” (Galaţi), „Sămănătorul”, „Făt-Frumos” (Bârlad), „Dobrogea jună” (şi „Dobrogea literară”), „Convorbiri critice”, „Foaia ilustrată” (Budapesta), „Ramuri”, „Ecoul Tulcei”, „Minerva literară<span class="CharOverride-1"> </span>ilustrată”, „Lupta” (Tulcea), „Flacăra”, „Bucovina” (Cernăuţi), „Sburătorul”, „Şcoala Basarabiei” (Chişinău), „Universul literar şi artistic”, „Pagini basarabene”, „Curentul”, „Gazeta literară”, „Viaţa românească” şi încă multe altele din Arad, Blaj, Botoşani, Chişinău, Craiova, Dorohoi. Prima carte, <span class="CharOverride-2">Chinuiţii. Nuvele şi schiţe din viaţa de port</span>, îi apare în 1907. Urmează <span class="CharOverride-2">Răsplata</span> (1908), <span class="CharOverride-2">Nuvele</span> <span class="CharOverride-2">şi schiţe </span>(1909) ş.a. până la izbucnirea războiului. Ulterior absorbit poate de preocupările profesionale, scrie şi publică tot mai rar. <span class="CharOverride-2">Vremuri cernite</span> (1920) însumează însemnări de călătorie şi impresii din Basarabia, iar în <span class="CharOverride-2">Nădejdi spulberate</span> (1928) face o selecţie din nuvele şi amintiri mai vechi. A tradus din proza lui N.V. Gogol, A.P. Cehov şi V.G. Korolenko. La Bucureşti şi Craiova, teatrele naţionale au pus în scenă traducerile lui din <span class="CharOverride-2">Revizorul</span> (1909) de Gogol, <span class="CharOverride-2">Cererea în căsătorie</span> (1909) şi <span class="CharOverride-2">Aniversarea</span> (1912) de Cehov.</p>
			<p class="Heuristica-BASE">Proza lui <span class="CharOverride-1">D.</span> este circumscrisă unui spaţiu bine determinat, acela al Dunării de Jos şi, în primul rând, al Deltei. În întâii ani ai secolului al XX-lea era un teritoriu pitoresc, chiar exotic, încă necunoscut, presărat de locuri pustii, canale, ghioluri, insule şi păduri, în care oamenii pătrundeau cu dificultate. Scriitorul l-a străbătut singur sau împreună cu prietenii de vânătoare – Mihail Sadoveanu, Al. Cazaban ş.a., intrând în contact direct cu oameni şi cu stări de lucru insolite. Viziunea lui este una realistă, directă, irigată de înţelegere, de simpatie, de o percepţie a frământărilor sufleteşti doar aparent lipsită de adâncime. Unele personaje ale nuvelelor din cărţi precum <span class="CharOverride-2">Chinuiţii</span> sau <span class="CharOverride-2">Răsplata</span>, un Ion Picioroagă, nefericitul adolescent Lavrentie sau hamalul Vulpe, sunt „oameni sărmani”, cu „nădejdile spulberate”, împovăraţi de destin, condamnaţi să fie înfrânţi. Indiferenţa celor din jur, relaţiile sociale văduvite de compasiune, de comunicare sau, în cazul cuplului Vania – Duniaşa (din nuvela <span class="CharOverride-2">Vania</span>), prejudecăţile religioase se dovedesc necruţătoare. Alţii, însinguraţi, aflaţi în pragul revoltei sau bântuiţi de violenţă, trăind în situaţii deseori fără ieşire, încearcă să se opună, dar obstacolele ridicate de cei din jurul lor ori de un mediu natural vrăjmaş – viclenia apelor Dunării, furtunile şi forţa copleşitoare a mării – sunt de netrecut. Totul e relatat cu un remarcabil simţ al proporţiilor şi al culorii, într-un ritm al povestirii aproape întotdeauna supravegheat. Cu nuvela <span class="CharOverride-2">Cantonul lui Macrea</span> <span class="CharOverride-1">D.</span> obţine o adevărată performanţă de construcţie tensionată şi de suspans. Descrierea canalelor tainice, a locurilor întunecate, ceţoase, a stufărişurilor nesfârşite, bântuite de sălbăticiuni, fără a prisosi, intervine de câte ori desfăşurarea textului o pretinde, sprijinită de amănuntul relevant. Iar modul de a vorbi al personajelor, dialogurile spontane, rezumându-se la esenţial, contribuie eficient la refacerea unei atmosfere cu totul particulare. Nu-i mai puţin adevărat că o discretă, dar prezentă uniformitate planează peste naraţiuni, provenită, poate, din sfera prea restrânsă a datelor de viaţă, a evenimentelor sau chiar a elementelor de peisaj selectate. De aici, şi o monotonie a procedeelor stilistice, o impresie de repetare, de autocitare care, fără îndoială, există, dar nu domină o literatură ce nu pare datată, nu se refuză lecturii.</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Chinuiţii. Nuvele şi schiţe din viaţa de port</span>, Bucureşti, 1907; <span class="CharOverride-2">Răsplata</span>, Bucureşti, 1908; <span class="CharOverride-2">Nuvele şi schiţe</span>, Bucureşti, [1909]; <span class="CharOverride-2">Din negura vieţii</span>, Bucureşti, [1912]; <span class="CharOverride-2">Din împărăţia stufului</span>, Bucureşti, [1914]; <span class="CharOverride-2">Vremuri cernite. Călătorind prin Basarabia</span>, Chişinău, 1920;<span class="CharOverride-2"> Nădejdi spulberate</span>, Chişinău, 1928; <span class="CharOverride-2">Nuvele şi schiţe</span>, Bucureşti, 1952; <span class="CharOverride-2">Oameni şi fapte</span>, pref. Demostene Botez, Bucureşti, 1961; <span class="CharOverride-2">Frumoasa Paulină</span>, Bucureşti, 1972. <span class="CharOverride-1">Antologii: </span><span class="CharOverride-2">Prozatorii noştri</span>, I–II, Chişinău, 1921 (în colaborare cu Liviu Marian). <span class="CharOverride-1">Traduceri: </span>A.P. Cehov, <span class="CharOverride-2">Nuvele alese</span>, Bucureşti, 1908, <span class="CharOverride-2">Nuvele</span>, Bucureşti, 1910 (în colaborare cu A. Morozov); N.V. Gogol, <span class="CharOverride-2">Poveste. Pentru ce s-a certat Ivan Ivanovici cu Ivan Nichiforovici</span>, Bucureşti, 1909, <span class="CharOverride-2">Revizorul</span>, Bucureşti, 1909; V.G. Korolenko, <span class="CharOverride-2">Visul lui Macar</span>, Bucureşti [1912].</p>
			<p class="Heuristica___m_RPR"><span class="CharOverride-1">Repere bibliografice: </span>Mihail Dragomirescu, [<span class="CharOverride-2">Cronici literare</span>], CVC, 1907, 8–9, 1909, 4; N. Iorga, [<span class="CharOverride-2">Cronică literară</span>], NRL, 1910, 2; G. Ibrăileanu, <span class="CharOverride-2">„Din negura vieţii”</span>, VR, 1912, 3; Chendi, <span class="CharOverride-2">Pagini</span>, <span class="CharOverride-2">411</span>; Lovinescu, <span class="CharOverride-2">Scrieri</span>, IV, <span class="CharOverride-2">408</span>, V, <span class="CharOverride-2">60–61</span>; Lovinescu, <span class="CharOverride-2">Opere</span>, IX, <span class="CharOverride-2">108</span>;<span class="CharOverride-2"> </span>Anestin, <span class="CharOverride-2">Schiţă</span>, <span class="CharOverride-2">101</span>,<span class="CharOverride-2"> 104</span>; Predescu, <span class="CharOverride-2">Encicl.</span>,<span class="CharOverride-2"> 297</span>;<span class="CharOverride-2"> </span>Călinescu, <span class="CharOverride-2">Ist. lit.</span> (1941), <span class="CharOverride-2">566</span>,<span class="CharOverride-2"> Ist. lit</span>. (1982),<span class="CharOverride-2"> 638</span>; Vianu, <span class="CharOverride-2">Opere</span>, V, <span class="CharOverride-2">184–185</span>;<span class="CharOverride-2"> </span>Sadoveanu, <span class="CharOverride-2">Opere</span>, XVI, <span class="CharOverride-2">538</span>;<span class="CharOverride-2"> </span>Tatiana Nicolescu, <span class="CharOverride-2">Opera lui Gogol în România</span>, Bucureşti, 1959, <span class="CharOverride-2">65–66</span>; Baconsky, <span class="CharOverride-2">Marginalii</span>,<span class="CharOverride-2"> 175–178</span>; Camil Baltazar, <span class="CharOverride-2">Oameni şi fapte</span>, GL, 1962, 17; Ciopraga, <span class="CharOverride-2">Lit. rom.</span>,<span class="CharOverride-2"> 547–548</span>; Micu, <span class="CharOverride-2">Început</span>, <span class="CharOverride-2">262–264</span>; Sorin Titel, <span class="CharOverride-2">„Frumoasa Paulină”</span>, RL, 1972, 11; Al. Raicu, <span class="CharOverride-2">Nicolae Dunăreanu</span>, LCF, 1973, 43; Corbea–Florescu, <span class="CharOverride-2">Biografii</span>,<span class="CharOverride-2"> </span>II, <span class="CharOverride-2">230–238</span>; Carianopol,<span class="CharOverride-2"> Scriitori</span>,<span class="CharOverride-2"> </span>II,<span class="CharOverride-2"> 62–70</span>; <span class="CharOverride-2">Dicţ. scriit. rom.</span>,<span class="CharOverride-2"> </span>II, <span class="CharOverride-2">196–197</span>. &#9; <span class="Semnatura">R.Z.</span></p>
			<p class="Heuristica-PRIMUL"><span class="titlu-12">DUNĂREANU</span><span class="titlu-12-complet">, Ovidiu</span> (pseudonim al lui Ovidiu Petcu; 21.II.1950, Arad), prozator, publicist. Este fiul Angelei (n. Banu) și al lui Stan Petcu, subofițer de grăniceri, epurat de comuniști din armată, lucrând apoi în contabilitate. Copilăria și-o petrece în satul Ostrov, pe malul Dunării. Absolvă Liceul Teoretic din Ostrov (1967) și Facultatea de Filologie, secția biblioteconomie, a Universității din Bucureşti (1971). Va fi bibliograf principal la Biblioteca Judeţeană Constanţa (1971–1990), redactor (1990–1999), redactor-şef adjunct (1999–2002) și redactor-şef (2002–2003) al revistei „Tomis” din Constanţa, din octombrie 2003 redactor-şef la revista  „Ex Ponto”, iar din iunie 2012 director al Editurii Ex Ponto. Debutează în 1970, la „Luce<a id="_idTextAnchor000"></a>afărul”, cu povestirea <span class="CharOverride-2">Herghelia</span>, în cadrul rubricii „Cei mai tineri autori“, când Ștefan Bănulescu și Sânziana Pop îi fixează și pseudonimul literar. Se numără printre câştigătorii celei de-a patra ediţii a concursului de debut al Editurii Eminescu, fiind prezent editorial cu un grupaj de proze scurte intitulat <span class="CharOverride-2">Grădina lui Ieronim</span> în deschiderea volumului colectiv <span class="CharOverride-2">Preludii epice</span> (1990); primul volum individual este <span class="CharOverride-2">Cu bucuria în suflet</span>,<span class="CharOverride-2"> </span>apărut în 1995. Mai colaborează la „Suplimentul literar-artistic al «Tineretului liber»”, „ArtPanorama”, „Observator” şi „Archenoah” din München, „Literatura şi arta” şi „Limba română” din Chişinău, „România literară”, „Convorbiri literare”, „Ateneu”, „Hyperion”, „Bucureştiul literar şi artistic” ș.a. A fost preşedinte al Filialei Dobrogea a Uniunii Scriitorilor (2005–2009). I s-au acordat Premiul Filialei Dobrogea a Uniunii Scriitorilor (1995, 2003, 2005), Ordinul Meritul Cultural în grad de Cavaler (2004) ș.a.</p>
			<p class="Heuristica-BASE">Întreaga activitate a lui <span class="CharOverride-1">D.</span> este dedicată spațiului dobrogean. Paginile din volumul <span class="CharOverride-2">Cu bucuria în suflet </span>reprezintă nucleul din care se vor desprinde narațiunile lui ficționale. Fiind, aparent, o culegere de reportaje, însemnări de călătorie, eseuri, mici texte memorialistice, cartea își dezvăluie gradat coerența. Dacă <span class="CharOverride-2">Priveliștile dobrogene</span> ale lui Mihail Sadoveanu fixau în memoria culturală nordul dobrogean, cu lumea lipovenilor, a marilor lacuri, a Deltei și a munților hercinici, <span class="CharOverride-1">D.</span> explorează spațiul Dobrogei de sud-vest, de pe malul Dunării, pe care îl va numi într-un interviu „comitatul său literar”. Păcuiul lui Soare, Ostrov, Esichioi, Alamalău, Cerchezu, Urluia, dar și Histria sau Constanța sunt reperele unei geografii care, treptat, depășește contururile obiective și migrează către fabulos, legendar. Dacă informațiile geografice, istorice, etnografice încheagă un spațiu amestecat, cu etnii diferite, cu un trecut tulbure, supus unui provizorat politic permanent, tonul nostalgic provenit din atașamentul autorului față de lumea copilăriei sale începe să capete prioritate. Textele se mută din registrul jurnalistic sau epic în cel liric, reportajul devine poem în proză, cu o mare densitate și plasticitate a imaginilor. Autorul descoperă permanent semne ale vechimii, un spațiu-palimpsest, în care caută „Dobrogea eternă”, ceea ce ar face posibil accesul la „sâmburele inefabil al lucrurilor”. <span class="CharOverride-1">D. </span>colecționează mici întâmplări stranii, notează conștiincios credințe, ritualuri ale locului, colaționează legende, superstiții, pe care le montează într-un cadru care nu rămâne unul strict realist. Cartea atrage atenția și prin virtuozitatea stilistică, autorul ei fiind un orfevru, așezând minuțios fiecare cuvânt la locul lui și păstrând specificul lexical al lumii descrise. Fraza este densă, trădând nu spontaneitate, ci o disciplină care îl desparte de Fănuș Neagu, în a cărui familie stilistică a fost plasat insistent. Povestirile din <span class="CharOverride-2">Întâmplări din anul șarpelui </span>(2003) provin în mod direct, uneori până la preluarea ca atare a unor pasaje, alteori prin dezvoltarea unor mici nuclee epice, din prima carte a autorului. Diferența constă în convenția tranșant ficțională. Spațiul este același, „lumea apelor”, a ostroavelor, cu potențialul ei magic. Autorul intră astfel în tradiția unor prozatori precum V. Voiculescu sau Ștefan Bănulescu. Atmosfera este de fiecare dată marcată de încordare, de mister. În <span class="CharOverride-2">Mânzul</span> Tudor Fermecatu decide să vâneze un mânz alb, care e de fapt o nălucă. În <span class="CharOverride-2">Soare topit</span> firul epic e continuat: despre un armăsar alb care iese ca un duh din apă se crede că ar strânge în el toate sufletele înecaților. În <span class="CharOverride-2">Vaporul de la amiază</span> există o ambarcațiune care nu se vede, care apare subit, neprevăzut, învăluită într-o pâclă luminoasă, mirosind a flori de sălcioară, având pe punte zeci de cupluri de tinere mirese și feciori; e o imagine a tinereților pierdute. În <span class="CharOverride-2">Năluci fulgerând înserarea</span> doi săteni se țin de rivali din cauza unei femei care se scaldă în Dunăre când se lasă seara și dispare în adâncuri, paralizând toată suflarea apelor, pe pescari mai ales, care iscă legende despre ea, considerând-o o nălucă, o „faraoancă”. Prozele nu au un final decis, ci unul poetic. Lumea satului este mereu perturbată de mici evenimente care sparg pojghița normalității. Proza cea mai elaborată și cea mai întinsă, care dă titlul volumului, e o colecție de astfel de întâmplări. Se conturează astfel o lume arhetipală, atemporală, care nu face distincția între ceea ce ar trebui să fie normal și ceea ce este fabulos. Pe străzile satului plouă cu pești mari, argintii; Neagu Coțofană supraveghează ulițele din jur dintr-un cuib de barză; pe obrazul unui mort se prelinge o lacrimă; o mreană evadată din heleșteul unui colonel dă naștere unor legende coborâte din vremurile începuturilor și, când e capturată, îi adorme pe toți cu privirile ei vrăjite; în luna mai doi săteni plecați la vânătoare de iepuri încă de la Bobotează, considerați morți, se întorc la „pomana crapului” degerați, cu promoroacă pe hainele jerpelite, marcând un fel de ieșire din timp; un flăcău venit în pețit se preface în șarpe. Șirul „faptelor fără noimă”, cum le numesc sătenii, sunt fără sfârșit. Satul le acceptă fără să protesteze, fără să se mire, ca o componentă a vieții sale; fabulosul este o realitate a lumii satului de pe malul Dunării, ca atâtea altele. Strategia narativă nu este însă ostentativă, ci mizează pe discreție, pe sugestie. Întâmplările sunt, de fapt, epifanii, izbucniri ale sacrului în profan. Începând din 2008, prozatorul publică în presă și fragmente dintr-un roman intitulat <span class="CharOverride-2">Lumina îndepărtată a fluviului</span>, în care se poate întâlni o sinteză a acestor teme și procedee. <span class="CharOverride-1">D.</span> are o contribuție importantă și la promovarea literaturii și a spațiului cultural de la malul mării. <span class="CharOverride-2">Vânzătorul de enigme</span> (1993) este o antologie care reunește „eșantioane epice ale celor mai reprezentativi prozatori dobrogeni contemporani” grupați în jurul revistei „Tomis”: Pavel Chihaia, Ștefan Dumitrescu, Doina Jela, Eugen Lumezianu, Ernesto Mihăilescu, Nicolae Motoc, Constantin Novac, Valentin Șerbu, Florin Șlapac ș.a., în timp ce <span class="CharOverride-2">Scriitori de la Tomis</span> (1997) este un util dicționar biobibliografic dedicat autorilor tomitani membri ai Uniunii Scriitorilor, Filiala Dobrogea. <span class="CharOverride-2">Convorbiri pontice </span>(1998) adună interviuri luate unor scriitori, istorici, artiști plastici, actori, precum Pavel Chihaia, Gheorghe Caruțu, Lucian Iancu, Liviu Manolache, Constantin Novac, Nicolae Motoc, Dan Perșa, Enache Puiu, Florin Șlapac ș.a., multe întrebări vizând reconstituirea unor momente-cheie ale culturii dobrogene. <span class="CharOverride-2">Corabia de fildeș. Poeți ai sudului</span> (2000), realizată împreună cu Victor Corcheș, reprezintă o antologie însoțită de un dens aparat istorico-literar, care restituie grupaje consistente din opera unor autori mai puțin cunoscuți, interbelici sau aparținând „generației pierdute”, legați nu numai prin biografie, dar mai ales prin temele operei lor, de Dobrogea: Alexandru Gherghel, Dumitru Olariu, Dimitrie Batova, Liuben Dumitru, Vasile Culică, Boris Deșliu. Și volumul de publicistică <span class="CharOverride-2">Vitralii</span> (2006) ține de același demers recuperator, cu intenția mărturisită de a configura identitatea culturală a provinciei dintre Dunăre și mare, pe când <span class="CharOverride-2">Țara lui Poseidon</span> (2009) recuperează „lirica mării” într-un orizont mai larg, pornind de la Ovidiu, trecând de la romantici și simboliști, români și străini, la Tudor Arghezi, V. Voiculescu, Nicolae Labiș, Marin Sorescu, Nichita Stănescu ș.a. </p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Cu bucuria în suflet</span>, pref. Ştefan Cucu, Constanţa, 1995; ed. 2, pref. Alex. Ștefănescu, postfață Angelo Mitchievici, Pitești, 2008; <span class="CharOverride-2">Scriitori de la Tomis</span>, Constanţa, 1997; ed. 2, Constanța, 2000; <span class="CharOverride-2">Convorbiri pontice</span>, Constanţa, 1998; <span class="CharOverride-2">Întâmplări din anul șarpelui</span>, postfață Carmen Raluca Șerban, Constanța, 2003; <span class="CharOverride-2">Concert la patru mâini</span> (în colaborare cu Liviu Lungu, Dan Perșa și Florin Șpalac), îngr. Ioan Popișteanu, pref. Vasile Spiridon, Constanţa, 2005; <span class="CharOverride-2">Vitralii</span>, Bucureşti, 2006. <span class="CharOverride-1">Antologii: </span><span class="CharOverride-2">Vânzătorul de enigme</span>, Constanța, 1993 (în colaborare); <span class="CharOverride-2">Corabia de fildeș. Poeți ai sudului</span>, pref. Corina Apostoleanu, Constanța, 2000 (în colaborare cu Victor Corcheș); <span class="CharOverride-2">Ţara lui Poseidon. Antologie din lirica mării</span>, pref. Angelo Mitchievici, Constanța, 2009 (în colaborare cu Arthur Porumboiu). </p>
			<p class="Heuristica___m_RPR"><span class="CharOverride-1">Repere bibliografice: </span>Nicolae Motoc, <span class="CharOverride-2">Cu vinovăţie</span>, TMS, 1990, 6; Ion Roşioru, <span class="CharOverride-2">Starea de minunare</span>, TMS, 1995, 8; Alexandru Spânu, <span class="CharOverride-2">„Cu bucuria în suflet”</span>, LCF, 1996, 9; Constantin Dram, <span class="CharOverride-2">Lumi narative</span>, I, Iaşi, 1998, <span class="CharOverride-2">19–21</span>; Paul Cernat, <span class="CharOverride-2">„Scriitori de la Tomis”</span>, OC, 2001, 51; Ileana Marin, <span class="CharOverride-2">Prozatorul Dunării mitice</span>,<span class="CharOverride-2"> </span>LCF, 2003, 37; Mircea Muthu, <span class="CharOverride-2">Zile de aur şi cai</span> <span class="CharOverride-2">negri</span>, „Ex Ponto”, 2004, 2; Bogdan Popescu,<span class="CharOverride-1"> </span><span class="CharOverride-2">Cai, nemurire</span>, <span class="CharOverride-2">lumină și vis</span>, CC, 2004, 4; Dan Perşa, <span class="CharOverride-2">Sâmburele veşniciei</span>,<span class="CharOverride-2"> </span>E, 2004, 7–8; Nicolae Rotund, <span class="CharOverride-2">Critica de la margine la centru</span>, Constanţa, 2005, <span class="CharOverride-2">161–166</span>; Ștefănescu, <span class="CharOverride-2">Istoria</span>, <span class="CharOverride-2">1119</span>; Enache Puiu, <span class="CharOverride-2">Istoria literaturii din Dobrogea</span>, Constanța, 2005, <span class="CharOverride-2">520–522</span>; Angelo Mitchievici, <span class="CharOverride-2">Povestaşul dobrogean</span>, CL, 2008, 12;  Vasile Spiridon, <span class="CharOverride-2">Înscrierea pe orbită</span>, Iaşi, 2008, <span class="CharOverride-2">205–221</span>; Dragoș Varga, <span class="CharOverride-2">În căutarea naratorului perfect</span>, Iași, 2011, <span class="CharOverride-2">109–113</span>. &#9; <span class="CharOverride-11">B.C.</span></p>
			<p class="Heuristica-PRIMUL"><span class="titlu-12">DUR</span><span class="CharOverride-1">, Ion </span>(26.V.1950, Poiana, j. Gorj), eseist. Este fiul Elenei (n. Barbu) și al lui Grigorie Dur, agricultori. A studiat la Liceul Real nr. 3 din Craiova (1968–1972), iar în perioada 1974–1978 a urmat cursurile Facultății de Filosofie a Universității din București. În 1996 devine doctor al aceleiași universități, cu o teză despre publicistica de tinerețe a lui Constantin Noica. Lucrează ca profesor de științe sociale și filosofie la diferite licee din Craiova (1978–1989), iar între 1990 și 1992 este redactor la „Dimineața”, primul cotidian postcomunist din Sibiu. În 1992 devine lector, iar în 1999 profesor la Facultatea de Litere, Istorie și Jurnalistică a Universității „Lucian Blaga” din Sibiu. A fost șef al Catedrei de Jurnalism și Filosofie (2000–2005) și decan al Facultății de Jurnalistică din Sibiu (2005–2011). Debutează publicistic simultan, în revistele „Transilvania” și „Ramuri” (numerele 4 din 1981), cu recenzii, iar editorial cu volumul <span class="CharOverride-2">Exerciții de recunoaștere. Identitate și valoare în cultura românească de azi</span> (1992)<span class="CharOverride-2">. </span>A mai colaborat la „Revista de filosofie”, „Steaua”, „Viața românească”, „Discobolul”, „Euphorion”, „Euresis”, „Revue roumaine de science sociale”, „România literară”, „Luceafărul”, „Revista de istorie și teorie literară” ș.a. A inițiat și condus revistele „Continent” (1990–1992), „Sibiul universitar” (1993–1994) și „Saeculum” (serie nouă; din 1995). Volumele sale au fost distinse cu Premiul Filialei Sibiu a Uniunii Scriitorilor (1999, 2000, 2007, 2010), iar în 2012 i s-a acordat Premiul Opera Omnia din partea aceleiași filiale.</p>
			<p class="Heuristica-BASE">Eseistica lui <span class="CharOverride-1">D.</span> se caracterizează prin situarea într-un sistem de afinități elective al cărui centru de greutate se află în perioada interbelică și ale cărui extreme sunt marcate prin operele lui Constantin Noica și Emil Cioran. Pentru eseistul sibian, cei doi reprezintă nu doar autori favoriți de reflecție, ci și modele discursive, care determină, prin contaminare, un anume profil al comentatorului. Un prim aspect al acestui profil este oscilarea programatică între literatură, publicistică și filosofie, demers menit să evidențieze interferențele și, mai ales, frontierele fluide între aceste domenii discursive. Cea de-a doua trăsătură e de ordin stilistic și se concretizează printr-o scriitură bipolară, în care registrul aulic-sapiențial (via Noica) se întretaie cu acela polemic și sarcastic (via Cioran). De altfel, stilul lui <span class="CharOverride-1">D.</span> pare să fi moștenit atât avantajele, cât și carențele celor două maniere: densitate ideatică și specularitate autoreferențială, pe de o parte; prolixitate și piruete verbale facile, pe de alta. O a treia notă distinctivă rezidă în fragmentarismul abordării, pe care autorul și-l asumă încă din prefața volumului de debut, <span class="CharOverride-2">Exerciții de recunoaștere</span>, unde afirmă că, în sfera culturii cel puțin, fragmentul are „funcția [...] unui element care arată <span class="CharOverride-2">cum</span> se face sau care <span class="CharOverride-2">indică</span> într-un fel propriu calea unui întreg care neîncetat se întregește”. Această poziție, care se ghidează după „lectura prin&#160;«eșantionare» ca strategie hermeneutică”, reverberează și în modul de construcție a cărților lui <span class="CharOverride-1">D.</span>, în care capitole și fragmente migrează adeseori dintr-un volum în altul, lăsând astfel impresia unei continue <span class="CharOverride-2">work in progress</span> (de exemplu, eseul despre „eul etic” și „echilibrul spiritual” la Noica se regăsește, cu minime modulații, în trei volume, iar <span class="CharOverride-2">Ciorne și zile</span> (2012) cuprinde o secțiune în care sunt antologate toate prefețele volumelor anterioare). Nici volumele monografice nu se sustrag acestei perspective fragmentare, în care părțile aspiră, la modul metonimic, să simbolizeze întregul. Astfel, <span class="CharOverride-2">Noica între dandysm și mitul școlii</span> (1994) avansează ipoteza că „ființa de hârtie” a gânditorului e modelată de o dualitate constitutivă, în care „mitul școlii” și „calea lui Dicitur” alternează cu „hipostaza camusiană a <span class="CharOverride-2">dandy</span>-ului, dar și [cu] o abil mascată revoltă metafizică”. Meritul cărții este de a pune în lumină mai ales această ultimă ipostază a lui Noica, pe care <span class="CharOverride-1">D.</span> o evidențiază printr-o analiză detaliată a raportării lui Noica la Tudor Arghezi, G. Călinescu și Julien Benda. Principala noutate pe care o aduce <span class="CharOverride-2">Noica – portretul gazetarului la tinerețe. De la etica lui „nu” la recluziunea spirituală</span> (1999) este o evaluare obiectivă și netendențioasă a episodului legionar din biografia și creația filosofului. Astfel, <span class="CharOverride-1">D.</span> semnalează că „politic vorbind, Noica nu a fost un personaj marginal”, de vreme ce publicistul de la „Buna Vestire”<span class="CharOverride-2"> </span>„s-a transformat temporar în «cronicarul» activității Legiunii”, care „interpreta doctrina pe înțelesul tuturor”; totuși, monograful respinge ipoteza că legionarismul ar fi o consecință firească a filosofiei lui Noica, considerând-o drept „o etică de <span class="CharOverride-2">circumstanță</span>, o atitudine <span class="CharOverride-2">louche</span>, sașie, [...] una care privește într-o parte, dar vede într-alta”. <span class="CharOverride-2">Noica. Vămile gazetăriei între dandysm și mitul școlii</span> (2009) sintetizează și rescrie cele două volume anterioare, care sunt completate cu două secvențe privind raportarea gânditorului român la Aristotel și Kant. Situată explicit în descendența celor două cărți anterioare despre Noica, <span class="CharOverride-2">Hârtia de turnesol</span> (2000) continuă explorarea interbelicului prin analiza eseisticii și a publicisticii lui Nae Ionescu și Emil Cioran. Optica monografului este aici mult mai permisivă, trecând sub tăcere anumite episoade delicate din evoluția celor doi autori (ipoteza plagiatului comis de Nae Ionescu nu doar că nu este discutată nicăieri, dar ideologului i se atribuie, în epocă, un neverosimil „rol maiorescian”) sau instrumentând o cazuistică străvezie pentru a le edulcora derapajele (aventura legionară a lui Cioran este privită ca o „capcană [...] orchestrată de structura înșelătoare a politicului”). Mai puțin focalizate tematic, celelalte volume de eseuri – <span class="CharOverride-2">De la Eminescu la Cioran. Semne ale spiritului românesc</span> (1996), <span class="CharOverride-2">Cariatide</span> (2007), <span class="CharOverride-2">Maculatorul cu spirală</span> (2010), <span class="CharOverride-2">Ciorne și zile</span> (2012) – urmează, în general, o formulă-standard, care începe cu texte programatice, continuă cu eseuri mai ample dedicate unor personalități ale culturii române și se încheie cu un ansamblu de cronici, urmate, eventual, de câteva reflecții fragmentare, pe care <span class="CharOverride-1">D.</span> le denumește, cu modestie, „fișe”, „ciorne”, „addenda” sau note de „in-formator”. Dintre articolele programatice, simptomatic este <span class="CharOverride-2">Gâlceava criticului cu lumea operei</span> (din <span class="CharOverride-2">Exerciții de recunoaștere</span>), care pledează pentru o „critică filosofică” de tip fenomenologic și postulează că „rezistența în timp a criticii, longevitatea judecăților ei de valoare sunt condiționate de armătura ei filosofică”. O atare poziție, potrivit căreia critica e menită să intuiască în operă „o anumită viziune asupra lumii”, determină și natura abordărilor lui <span class="CharOverride-1">D.</span>, unde forma discursului se află mereu în umbra conținutului său. De exemplu, manuscrisele eminesciene lasă să se întrevadă, dacă nu un sistem filosofic, cel puțin o „<span class="CharOverride-2">concepție</span>” (despre natura relației între cunoaștere și adevăr, despre limbă, despre „ființa metafizică” sau chiar „ideea depășirii sistemului spre o specifică <span class="CharOverride-2">sinteză sub cupola căreia se ascunde și ne-sistematicul</span>”), Camil Petrescu „concepe realitatea într-o viziune structuralist-modernă”, iar modul de argumentare al lui Liviu Rebreanu din <span class="CharOverride-2">Adam și Eva</span> este „unul nespecializat și lipsit de doctrină”. O manieră de abordare similară se întâlnește și în cazul cronicilor semnate de <span class="CharOverride-1">D.</span> în presă, cu rezultate remarcabile în volumul de debut (unde sunt discutate cărți de Adrian Marino, Eugen Simion, Mircea Tomuș, Nicolae Manolescu, Mircea Anghelescu, Irina Mavrodin și Eugen Negrici), dar din ce în ce mai discutabilă în tomurile următoare, unde se observă progresiv indulgența arătată scriitorilor sibieni. Din „marginaliile” eseistului, se remarcă îndeosebi acelea care, în <span class="CharOverride-2">De la Eminescu la Cioran</span>, problematizează statutul intelectualului în noua societate postcomunistă: „<span class="CharOverride-2">Intelectualul va avea o forță cât mai mare cu cât va sta departe de putere</span>. Cu condiția însă de a o <span class="CharOverride-2">supraveghea permanent</span>”. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Exerciții de recunoaștere. Identitate și valoare în cultura românească de azi</span>, Craiova, 1992; <span class="CharOverride-2">Noica între dandysm și mitul școlii</span>, București, 1994; <span class="CharOverride-2">De la Eminescu la Cioran. Semne ale spiritului românesc</span>,<span class="CharOverride-2"> </span>Craiova, 1996; <span class="CharOverride-2">Noica – portretul gazetarului la tinerețe. De la etica lui „nu” la recluziunea spirituală</span>,<span class="CharOverride-2"> </span>Sibiu, 1999; <span class="CharOverride-2">Hârtia de turnesol. Emil Cioran – inedit. Teme pentru acasă</span>, Sibiu, 2000; <span class="CharOverride-2">Cariatide</span>, Sibiu, 2007; <span class="CharOverride-2">Noica. Vămile gazetăriei – între dandysm și mitul școlii</span>, pref. Gh. Vlăduțescu, Iași, 2009; <span class="CharOverride-2">Maculatorul cu spirală</span>, Sibiu, 2010; <span class="CharOverride-2">Ciorne și zile</span>, Sibiu, 2012. <span class="CharOverride-1">Traduceri:</span> Hannah Arendt, <span class="CharOverride-2">Originile totalitarismului</span>, București, 1994<span class="CharOverride-2"> </span>(în colaborare cu Mircea Ivănescu), <span class="CharOverride-2">Crizele republicii</span>,<span class="CharOverride-2"> </span>București, 1999 (în colaborare cu D.-I. Cenușer).</p>
			<p class="Heuristica___m_RPR"><span class="CharOverride-1">Repere bibliografice:</span> Dan-Silviu Boerescu, <span class="CharOverride-2">Cum să re(-)cunoaștem lucruri cu cuvinte</span>, LCF, 1993, 8; Constantin Cubleșan, <span class="CharOverride-2">Exerciții de recunoaștere</span>, ST, 1994, 1–2; Adrian Niță, <span class="CharOverride-2">„</span>[<span class="CharOverride-2">Ion Dur</span>], „Revista de filosofie”, 1994, 5, CNT, 2000, 25, TP, 2008, 12; Dan C. Mihăilescu, <span class="CharOverride-2">„Noica – între dandysm și mitul școlii”</span>, LAI, 1994, 27; Dan-Silviu Boerescu, <span class="CharOverride-2">„Dandysm” și&#173;&#173;/sau „Mitul școlii”</span>, LCF, 1994, 13; Adriana Cean, <span class="CharOverride-2">Schiță de portret</span>, TIA, 1995, 20; Ilie Guțan, <span class="CharOverride-2">Lectura ca „act de semnificare”</span>, „Saeculum”, 1996, 1–4; Mircea Braga, „<span class="CharOverride-2">De la Eminescu la Cioran”</span>, „Tribuna Sibiului”, 1997, 7 martie; Marin Diaconu, <span class="CharOverride-2">Pe calea către școala filosofică a lui Nae Ionescu</span>, VR, 2001, 3–4; Gabriel Popescu, <span class="CharOverride-2">Emil Cioran și Nae Ionescu într-o lectură derridian-logocentrică</span>, „Saeculum”, 2005, 2; Grigurcu, <span class="CharOverride-2">De la un critic</span>, <span class="CharOverride-2">311–319</span>; Gheorghe Grigurcu, <span class="CharOverride-2">Breviar Cioran</span>, Cluj-Napoca, 2007, <span class="CharOverride-2">117–128</span>; Sorin Lavric, <span class="CharOverride-2">În contra presei de estradă</span>, RL, 2008, 23; Andrei Terian, <span class="CharOverride-2">Chestiunea zilei</span>, E, 2008, 7–8; Vianu Mureșan, <span class="CharOverride-2">Intenție și metodă în cercetarea lui Noica</span>, TR, 2010, 198. &#9; <span class="Semnatura">A.T.</span></p>
			<div class="_idGenObjectLayout-1">
				<div id="_idContainer034">
					<div id="_idContainer032" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DURNEA</span><span class="titlu-12-complet">, Victor </span>(26.X.1951, Zăiceşti, <br />j. Botoşani), <br />istoric literar, editor. </p>
					</div>
					<div id="_idContainer033" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="06_D2_Drumur-Dvoicenco_345-415-web-resources/image/Durnea_Victor.jpg" alt="" />
					</div>
				</div>
			</div>
			<p class="Heuristica-PRIMUL"><span class="titlu-12 CharOverride-4">E</span>ste fiul Mariei (n. Zăiceanu) şi al lui Dumitru Durnea, miner. A făcut clasele primare la Vulcan (judeţul Hunedoara), unde a absolvit şi liceul. Între 1970 şi 1974 urmează cursurile Facultăţii de Filologie a Universităţii „Al. I. Cuza” din Iaşi. Repartizat în învăţământul gimnazial, predă la o şcoală generală din oraşul studenţiei sale până în 1980, când devine cercetător la Centrul de Lingvistică și Istorie Literară (azi Institutul de Filologie Română „A. Philippide”) din Iaşi. Studios şi tenace, cu o putere de muncă deosebită, <span class="CharOverride-1">D.</span> îşi consolidează pregătirea în cele câteva stagii de perfecţionare efectuate în Germania Federală şi în Franţa. În 1999 şi-a susţinut doctoratul cu teza <span class="CharOverride-2">Idei estetice şi literare în anchetele din presa românească a perioadei 1900–1950. </span>Încă elev, publică versuri şi însemnări literare în foi şcolare de cultură, în a căror redactare se implică. Încercările poetice, în dicţie livrescă, practicând mica emfază a aluziei mitologice, surprind prin gravitatea unor îngândurări. În studenţie <span class="CharOverride-1">D.</span> colaborează la „Dialog” şi „Opinia studenţească”, semnătura lui reapărând după un timp în „Arlechin”, „Anuar de lingvistică şi istorie literară”, „Cronica”, „Convorbiri literare”, „Ateneu”, „Viaţa românească”, „Revista de lingvistică şi ştiinţă literară” (Chişinău), „Echidistanţe”, „Moldova”, „Mesagerul” (Chişinău) ș.a. În 1992 i s-a încredinţat funcţia de secretar de redacţie al „Anuarului de lingvistică şi istorie literară”, deţinută până în 2009; în 1995–1996 a fost redactor-şef adjunct la „Echidistanţe”, iar din 1997 până în 2005 şi-a asumat răspunderea de redactor-şef al „Revistei române”. A mai semnat cu iniţiale şi cu pseudonimul V.D. Zăiceanu. Pentru editarea romanului <span class="CharOverride-2">În preajma revoluţiei </span>al lui C. Stere i s-a atribuit Premiul „Perpessicius” (2010), iar pentru volumul de publicistică al scriitorului basarabean (I, 2010) a fost răsplătit cu Premiul „Titu Maiorescu” al Academiei Române. I s-a acordat şi Ordinul Meritul Cultural în grad de Cavaler (2009).</p>
			<p class="Heuristica-BASE">Cu profesionalismul care îl caracterizează, <span class="CharOverride-1">D. </span>a redactat pentru <span class="CharOverride-2">Dicţionarul literaturii române în secolul al XX-lea</span>, partea I (1900–1950), literele A–B, câteva zeci de articole. Din 1995 s-a implicat în elaborarea <span class="CharOverride-2">Dicţionarului general al literaturii române </span>(I–VII, 2004–2009; Premiul „B.P. Hasdeu” al Academiei Române pentru primele două volume), fiind membru în comisia de revizie şi coordonare; a alcătuit pentru noua lucrare lexicografică un lot de consistente şi documentate medalioane despre N.D. Cocea, Nichifor Crainic, Ludovic Dauş, N. Davidescu, Romulus Dianu, C. Fântâneru, Emil Gulian, Radu Gyr, P.V. Haneş, Cora Irineu, Al. Lascarov-Moldovanu ş.a., unele incluse şi în <span class="CharOverride-2">Dicţionarul literaturii române </span>(I–II, 2012). Experienţa i-a folosit în demersurile istorico-literare pe care le-a întreprins, o parte dintre studii fiind strânse în volumul <span class="CharOverride-2">Orizonturi regăsite</span> (1999). Riguros, cultivând o precizie severă a verbului, laboriosul cercetător evită să păşească pe căi bătătorite. El se angajează în investigaţii meticuloase, reexaminând chestiuni aparent tranşate sau explorând cu luare-aminte zone încă nefrecventate. Nimic superficial, nimic excesiv în pertinentele incursiuni. Scrutând în adâncime, iniţiind un joc circumspect de întrebări şi răspunsuri, detectând „recurenţe” semnificative, <span class="CharOverride-1">D.</span> are momentul său de interiorizată jubilaţie atunci când descoperă „chei” pentru descifrarea unor noi, de luat în seamă, înţelesuri. Un cerebral distinguo domină aceste analize impulsionate de o nevoie de certitudini, ipotezele de lucru fiind plasate într-o reţea de paradigme ce dezvăluie o înclinaţie spre teoretic. Sugestiile împrumutate din critica franceză, îndeosebi, deschid promiţătoare piste interpretării, dar creează întrucâtva şi un raport de dependenţă ce poate stânjeni libertatea de mişcare. Un atu este spiritul polemic, intratabil, un pic scorţos, care îi înlesneşte autorului accesul spre teme controversabile, susţinându-l în emiterea unui punct de vedere propriu, scos în relief de formulări bine gândite. Refuzând dezinvoltura spectaculoasă a eseisticii, analistul îşi desfăşoară demonstraţiile ambiţioase într-o manieră echilibrată, cu o tentă de profunzime dată şi de referirile la context („circumstanţele” sociale şi politice, „liniile de forţă” ale mişcării de idei dintr-o epocă sau alta), într-un exerciţiu de sociologie literară. Protocolul argumentaţiei se sprijină și pe un „dosar” al receptării critice, uzitat cu discernământ. O cercetare doctă îşi propune să probeze inaderenţa lui Titu Maiorescu la febrele modernităţii. Evocat cu un condei de monograf, D. Anghel este văzut, dincolo de tocitul clişeu de „poet al florilor”, prin prisma sensibilităţii moderne, ultimele sale proze prefigurându-l pe Urmuz. De asemenea, Ion Anestin, a cărui portretizare se axează pe însuşirile de umorist, este una dintre restituirile meritorii înfăptuite de <span class="CharOverride-1">D.</span>, la fel ca şi Gheorghe Banea, scriitor urmărit parcă de un blestem în destinu-i mult încercat. În dezacord cu G. Călinescu – ale cărui opinii le contrează de câte ori are prilejul –, exegetul filtrează printr-o logică personală „contradicţiile”, marcate de ciudăţenii, ale lui Mateiu I. Caragiale. Şi Emil Botta, bântuit de angoase, în transa unor frenezii halucinante, face obiectul unui comentariu ce dă măsura aptitudinilor de critic de poezie ale lui <span class="CharOverride-1">D.</span> Apropiindu-se şi de dramaturgie, criticul detectează în „temele-obsesii” din unele piese ale lui Horia Lovinescu o sursă existenţialistă. Cea mai surprinzătoare imagine este aceea desprinsă din scrisorile lui V. Alecsandri, mirceşteanul fiind înfăţişat nu ca un epicureic, răsfăţându-se într-un regim de confortabilă luminozitate, ci ca o fire încercată de nelinişti şi exasperări ascunse, un poet trăind adevărate „drame ale creaţiei”, pe care caută să le depăşească printr-un subtil „ritual” de provocare a Muzei. Contribuţii preţioase, centrate pe alte investigaţii şi zone de interes istorico-literar adeseori ignorate, sunt scrierile semnificativ intitulate <span class="CharOverride-2">Propuneri de recurs </span>(2011) şi <span class="CharOverride-2">Noi propuneri de recurs </span>(2011), la fel ca şi <span class="CharOverride-2">De la Societatea Scriitorilor Români la Uniunea Scriitorilor din România </span>(2009). De o acribie fără cusur şi contând pe un exersat fler detectivistic, <span class="CharOverride-1">D.</span> s-a afirmat și ca un editor pe care se poate conta. Toaleta filologică a textelor pe care le îngrijeşte este ireproşabilă, de remarcat fiind şi glosările de escortă, unde îşi fac loc atribuiri, rectificări, câteodată (re)descoperiri (cum ar fi, de pildă, o prelucrare a lui D. Anghel după Lermontov). Cele mai interesante ediţii ale sale sunt cele care decurg dintr-o opţiune proprie: <span class="CharOverride-2">Scrieri despre teatru</span> de Ion Anestin şi, mai ales, <span class="CharOverride-2">De ce scrieţi?</span>, amplă şi incitantă culegere de anchete literare din prima parte a secolului al XX-lea, proiectată şi întocmită împreună cu Gh. Hrimiuc-Toporaş. Sub acelaşi orizont şi cu acelaşi coechipier, se distinge volumul <span class="CharOverride-2">Anchete literare în perioada 1890–1914 </span>(2005). Şi ca traducător, <span class="CharOverride-1">D.</span> demonstrează că nu îl sperie dificultăţile, oprindu-se asupra unor nume ca Hermann Keyserling, cu A<span class="CharOverride-2">naliza spectrală a Europei</span> (1993) şi cu <span class="CharOverride-2">Jurnalul de călătorie al unui filosof</span> (I–II, 1997–1998), sau Nikolai Berdiaev cu <span class="CharOverride-2">Destinul omului în lumea actuală</span> (1993). Tălmăciri răzleţe, din franceză şi germană, i-au apărut şi în periodice (Jean-Claude Chesnais, Antonin Artaud, Konrad Lorenz). Cariera ştiinţifică a lui <span class="CharOverride-1">D.</span> se împlineşte sub semnul unei nedezminţite, incoruptibile seriozităţi.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Orizonturi regăsite</span>, Iaşi, 1999; <span class="CharOverride-2">De la Societatea Scriitorilor Români la Uniunea Scriitorilor din România</span>, Iaşi, 2009; <span class="CharOverride-2">Propuneri de recurs</span>, Iaşi, 2011; <span class="CharOverride-2">Noi propuneri de recurs</span>, Iaşi, 2011. <span class="CharOverride-1">Ediţii, antologii:</span> Ion Anestin, <span class="CharOverride-2">Scrieri despre teatru</span>, pref. edit., Bucureşti, 1989; Petru Comarnescu, <span class="CharOverride-2">Jurnal. 1931–1937</span>, pref. edit., Iaşi, 1994; Aurel Leon, <span class="CharOverride-2">Cafeaua de dimineaţă</span>, pref. Ioan Holban, Iaşi, 1995; Elena Niculiţă-Voronca, <span class="CharOverride-2">Datinile</span> <span class="CharOverride-2">şi credinţele poporului român adunate şi aşezate în ordine mitologică</span>, I–II, introd. Lucia Berdan, Iaşi, 1998; Vasile Alecsandri, <span class="CharOverride-2">Pasteluri. Dan, căpitan de plai</span>, Iaşi, 1998 (în colaborare cu Silvia Durnea); <span class="CharOverride-2">De ce scrieţi? Anchete literare din anii ’30</span>, pref. edit., Iaşi, 1998 (în colaborare cu Gh. Hrimiuc-Toporaş); N. Iorga, <span class="CharOverride-2">Generalităţi cu privire la studiile istorice</span>, ed. 2, introd. Andrei Pippidi, Iaşi, 1999 (în colaborare cu Andrei Pippidi); <span class="CharOverride-2">Anchete literare în perioada 1890–1914</span>, pref. edit., Iaşi, 2005 (în colaborare cu Gh. Hrimiuc-Toporaş); <span class="CharOverride-2">Scrisori către N.I. Herescu</span>, pref. edit., 2005 (în colaborare cu Vasile Pop-Luca); Sorana Gurian, <span class="CharOverride-2">Zilele nu se întorc niciodată</span>, introd. edit., Iaşi, 2006; Ioan Missir, <span class="CharOverride-2">Fata moartă</span>, introd. edit., Bucureşti, 2006; C. Stere, <span class="CharOverride-2">Opere</span>, vol. I–II: <span class="CharOverride-2">În prejma revoluţiei</span>, introd. Eugen Simion, postfaţă Mihai Cimpoi, Bucureşti, 2010, <span class="CharOverride-2">Publicistică</span>, I<span class="CharOverride-2">–</span>II, Iaşi, 2010–2012. <span class="CharOverride-1">Traduceri: </span>Nikolai Berdiaev, <span class="CharOverride-2">Destinul omului în lumea actuală</span>, introd. Anton Carpinschi, Chişinău, 1993; Hermann Keyserling, <span class="CharOverride-2">Analiza spectrală a Europei</span>, Iaşi, 1993, <span class="CharOverride-2">Jurnalul de călătorie al unui filosof</span>, vol. I: <span class="CharOverride-2">India</span>, postfaţă Tudor Vianu, Iaşi, 1997, vol. II: <span class="CharOverride-2">China. Japonia. America</span>, Iaşi, 1998; Daniel Combes<span class="CharOverride-2">, Epopeea vinului (De la Noe la anul 2000)</span>, Iaşi, 1996; Guy Petitdemange,<span class="CharOverride-2"> Filosofi şi filosofii ale secolului al XX-lea</span>, Chişinău, 2003. </p>
			<p class="Heuristica___m_RPR"><span class="CharOverride-1">Repere bibliografice: </span>Noemi Bomher, <span class="CharOverride-2">Carnet de editor (Aventuri şi editori)</span>, RR, 1998, 3; Nicolae Turtureanu, A<span class="CharOverride-2">nchete literare de-altădată</span>, „Monitorul” (Iaşi), 1999, 45; Nicolae Manolescu, <span class="CharOverride-2">De ce scrieţi?</span>, RL, 1999, 28; Constantin Coroiu, <span class="CharOverride-2">Scriitorul şi porumbeii englezeşti</span>, ALA, 1999, 463; Nicolae Turtureanu, <span class="CharOverride-2">Orizonturi literare</span>, RR, 1999, 4; Al. Călinescu, A<span class="CharOverride-2">nchete literare</span>, ATN, 1999, 7; Z. Ornea, [<span class="CharOverride-2">Victor Durnea</span>], RL, 1999, 46, 2000, 30; Alex. Ştefănescu, <span class="CharOverride-2">„Dicţionarul general al literaturii române”</span>, RL, 2005, 2; Lazarovici, <span class="CharOverride-2">Dicţ. scriit. botoşăneni</span>, <span class="CharOverride-2">76–77</span>; Răzvan Voncu, <span class="CharOverride-2">Lungul drum al recuperării lui C. Stere</span>, RL, 2010, 32; Ion Simuţ, <span class="CharOverride-2">Dicţionarul esenţial Simion 2012</span>, CLT, 2012, 43.<span class="CharOverride-2"> &#9; </span><span class="Semnatura">F.F.</span></p>
			<div class="_idGenObjectLayout-1">
				<div id="_idContainer037">
					<div id="_idContainer035" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DUŢESCU</span><span class="CharOverride-1">, Dan</span> (21.X.1918, Bucureşti – 26.IX.1992, Bucureşti), anglist, traducător. </p>
					</div>
					<div id="_idContainer036" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="06_D2_Drumur-Dvoicenco_345-415-web-resources/image/1.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Eleonorei (n. Palatini) şi al lui Constantin Duţescu, ziarist. A urmat cursurile Liceului „Gh. Şincai” din Bucureşti (1929–1937) şi ale Facultăţii de Litere şi Filosofie a Universităţii bucureştene, secţia limba şi literatura engleză (1937–1941). În liceu s-a bucurat de preţuirea profesorului de limba română, Ion Negoescu, care i-a publicat versurile în revista şcolii (1934), iar în facultate a fost unul dintre studenţii preferaţi ai lui Dragoş Protopopescu. După 1944 a urmat o lungă perioadă în care <span class="CharOverride-1">D.</span> a avut o existenţă plină de privaţiuni: din motive politice, i se refuză orice slujbă pe măsura meritelor sale de eminent cunoscător al limbii engleze; vreme de peste un deceniu, singurele lui surse de venit erau onorariile meditaţiilor (pe atunci, prost plătite) şi, foarte rar, ale traducerilor unor cărţi care, potrivit mărturiilor sale, nu îl atrăgeau în nici un fel. În 1961 intră în învăţământul universitar, fiind cadru didactic la Catedra de limba şi literatura engleză a Universităţii din Bucureşti până la pensionare. În 1964–1965 este lector de limba română la Londra, iar din 1971 până în 1973 la Cambridge. Colaborează îndeosebi la „Romanian Review” şi la publicaţii din străinătate. A fost distins pentru traducerile sale cu Premiul Uniunii Scriitorilor (1976, 1978).</p>
			<p class="Heuristica-BASE">Recunoaşterea însuşirilor de traducător ale lui <span class="CharOverride-1">D.</span> va veni târziu, la mijlocul anilor ’50, odată cu cooptarea în colectivul care, la Editura de Stat pentru Literatură şi Artă, pregătea prima versiune românească a întregii opere dramatice a lui Shakespeare. Şi, tot în aceeaşi perioadă, el a publicat în transpunerea sa o selecţie din <span class="CharOverride-2">Povestirile din Canterbury</span> ale lui Geoffrey Chaucer. Peste câţiva ani, în 1969, când apărea tălmăcirea integrală a acestei capodopere a Evului Mediu englez, se impune ca unul dintre cei mai de seamă traducători de poezie din ţara noastră. Dificultăţile lexicului englez vechi, ale construcţiei sintactice, erau sporite aici şi de formele prozodice fixe, de sistemul complicat al rimei, caracteristice poeziei medievale. Textul lui <span class="CharOverride-1">D.</span> nu are însă deloc aerul unei traduceri, ci e de o mare prospeţime, dând impresia că a fost compus direct în româneşte de un poet înzestrat cu un simţ ascuţit al pitorescului şi cu o mare ştiinţă a jocului de cuvinte. Tonul variază, ca şi în originalul englez, de la gravitatea din <span class="CharOverride-2">Povestirea cavalerului</span> până la umorul suculent din <span class="CharOverride-2">Povestirea târgoveţei din Bath</span> sau din comentariile hangiului. Datorită lui <span class="CharOverride-1">D.</span>, româna e una din foarte puţinele limbi moderne în care a fost tălmăcită în întregime opera celui mai mare poet al Angliei medievale. Calităţile sale remarcabile de traducător se vădesc şi în versiunile româneşti ale dramaturgiei renascentiste, îndeosebi în acelea ale teatrului shakespearian; intensitatea tragică din <span class="CharOverride-2">Hamlet</span>, patetismul aspru din <span class="CharOverride-2">Henric al IV-lea</span>, cruzimea din <span class="CharOverride-2">Titus Andronicus</span> sau efectele de un comic spumos din <span class="CharOverride-2">Comedia erorilor</span> sunt păstrate cu o ştiinţă precisă a echivalenţelor lexicale şi a tehnicii versificaţiei. De asemenea, traducerile în engleză din poezia noastră sunt realizate cu o mare exactitate a rezonanţei lirice. <span class="CharOverride-1">D.</span> a fost şi un excelent pedagog; în afara orelor sale de la Facultatea de Limbi Străine a Universităţii bucureştene, pe care foştii lui studenţi le ţin minte ca pe nişte întâlniri pline de căldură, care nu excludeau seriozitatea actului didactic, el a întocmit, împreună cu bunul său prieten<span class="CharOverride-2"> </span>Leon Leviţchi, un manual, <span class="CharOverride-2">Să învăţăm limba engleză fără profesor</span> (1965), care s-a bucurat de mare succes, fiind reeditat în mai multe rânduri. A continuat şi singur acest demers, începând din 1976, cu <span class="CharOverride-2">Engleza fără profesor, </span>lucrare didactică de referinţă. A mai publicat, în mai multe ediţii, <span class="CharOverride-2">Manual de conversaţie în limba engleză</span> (în colaborare cu Liliana Mareş). De asemenea, a fost unul din primii care a folosit emisiunile radiofonice pentru organizarea unor lecţii de limbă engleză, la care i-a invitat constant să colaboreze pe studenţii săi.</p>
			<p class="Heuristica_CITAT">Prin tălmăcirile lui Dan Duţescu, opera lui Geoffrey Chaucer capătă drept permanent de cetate în cultura românească: fidelitatea şi frumuseţea poetică a traducerii constituie un exemplu de înţelegere subtilă a originalului.</p>
			<p class="Heuristica_CITAT_semnat">Vladimir Streinu</p>
			<p class="Heuristica___mici"><span class="CharOverride-1">Traduceri:</span> Upton Sinclair, <span class="CharOverride-2">Balaurul</span>, I–II, Bucureşti, 1946 (în colaborare cu L. Leu [L. Leviţchi]); Peter Cheyney, <span class="CharOverride-2">Misiunea cea mare, </span>Bucureşti, 1946; E. M. Remarque, <span class="CharOverride-2">Arcul de Triumf</span>, Bucureşti, 1947 (în colaborare cu Florian Nicolau); Howard Fast, <span class="CharOverride-2">Clarkton</span>, Bucureşti, 1950;<span class="CharOverride-2"> </span>Shakespeare, <span class="CharOverride-2">Comedia erorilor</span>, în Shakespeare, <span class="CharOverride-2">Opere</span>, I, Bucureşti, 1955 (în colaborare cu Ion Frunzetti), <span class="CharOverride-2">Henric al IV-lea</span>, partea I, în Shakespeare, <span class="CharOverride-2">Opere</span>, IV, Bucureşti, 1957, <span class="CharOverride-2">Titus Andronicus</span>, în Shakespeare, <span class="CharOverride-2">Opere</span>, V, Bucureşti, 1958, <span class="CharOverride-2">Timon din Atena</span>, în Shakespeare, <span class="CharOverride-2">Opere</span>, X, Bucureşti, 1962 (în colaborare cu Leon Leviţchi), <span class="CharOverride-2">Hamlet, Richard al III-lea</span>, în Shakespeare, <span class="CharOverride-2">Teatru</span>, Bucureşti, 1964 (în colaborare cu Leon Leviţchi), <span class="CharOverride-2">Antologie bilingvă</span> – <span class="CharOverride-2">Bilingual Antology</span>, Bucureşti, 1964 (în colaborare cu Leon Leviţchi); Geoffrey Chaucer, <span class="CharOverride-2">Povestirile din Canterbury</span>, Bucureşti, 1956; ed. Bucureşti, 1969, <span class="CharOverride-2">Troilus şi Cresida</span>, Bucureşti, 1978, <span class="CharOverride-2">Legenda femeilor cinstite şi alte poeme</span>, Bucureşti, 1986; John Webster, <span class="CharOverride-2">Diavolul alb</span>, în <span class="CharOverride-2">Teatrul Renaşterii engleze</span>, I, Bucureşti, 1964; Thomas Kyd, <span class="CharOverride-2">Tragedia spaniolă</span>, în <span class="CharOverride-2">Teatrul Renaşterii engleze, </span>II, Bucureşti, 1964 (în colaborare cu Leon Leviţchi); <span class="CharOverride-2">Beowulf</span>, Bucureşti, 1969 (în colaborare cu Leon Leviţchi); Jack London, <span class="CharOverride-2">Lupul de mare</span>, Bucureşti, 1970; J.K. Jerome, <span class="CharOverride-2">Trei pe două biciclete</span>, Bucureşti, 1972; <span class="CharOverride-2">Master Manole</span>, Bucureşti, 1976; <span class="CharOverride-2">Antologie de poezie americană</span>, I–II, pref. Dan Grigorescu, Bucureşti, 1977–1978 (în colaborare); <span class="CharOverride-2">Balade populare româneşti – Romanian Popular Ballads, </span>ed. bilingvă, Bucureşti, 1980 (în colaborare); <span class="CharOverride-2">Antologie de poezie engleză</span>, I–IV, îngr. Leon Leviţchi şi Tudor Dorin, pref. Dan Grigorescu, Bucureşti, 1981–1984 (în colaborare); <span class="CharOverride-2">Romanian Poems</span>, Bucureşti, 1982; Ana Blandiana, <span class="CharOverride-2">Poeme – Poems</span>, ed. bilingvă, pref. D. Micu, Bucureşti, 1982; Ileana Mălăncioiu, <span class="CharOverride-2">Peste zona interzisă –</span> <span class="CharOverride-2">Across the Forbidden Zone</span>, ed. bilingvă, pref. Valeriu Cristea, Bucureşti, 1985; <span class="CharOverride-2">Like Diamonds in Coal Asleep</span>. <span class="CharOverride-2">Selections from 20th Century Romanian Poetry</span>, Bucureşti, 1985 (în colaborare cu Andrei Bantaş şi Leon Leviţchi); John Elsom, <span class="CharOverride-2">Mai este Shakespeare contemporanul nostru?</span>, postfaţa trad., Bucureşti, 1994; Maria Banuş, <span class="CharOverride-2">Demon între paranteze – Demon in the Brackets</span>,<span class="CharOverride-2"> </span>ed. bilingvă, pref. Nicolae Manolescu, Bucureşti–Londra–Boston, 1994; Geo Dumitrescu, <span class="CharOverride-2">Libertatea de a trage cu puşca </span>– <span class="CharOverride-2">The Freedom to Pull the Trigger</span>, ed. bilingvă, pref. Lucian Raicu, Bucureşti, 1996; <span class="CharOverride-2">Romanian Poetry. Roots and wings – Poezie românească</span>. <span class="CharOverride-2">Rădăcini și aripi,</span> ed. bilingvă, îngr. și pref. Veronica Focșeneanu, București, 2001 (în colaborare cu Leon Levițchi). </p>
			<p class="Heuristica___m_RPR"><span class="CharOverride-1">Repere bibliografice:</span> Ştefan Avădanei, <span class="CharOverride-2">Ana Blandiana în limba engleză</span>,<span class="CharOverride-2"> </span>CL, 1982, 8; Mariana Neţ, <span class="CharOverride-2">„Like Diamonds in Coal Asleep”</span>, CREL, 1986, 2; Andrei Bantaş, <span class="CharOverride-2">Un spirit fermecător</span>,<span class="CharOverride-2"> </span>RL, 1992, 31; Dan Grigorescu, <span class="CharOverride-2">Domnul Dan Duţescu</span>,<span class="CharOverride-2"> </span>L, 1992, 42; <span class="CharOverride-2">Dicţ. scriit. rom.</span>, II, <span class="CharOverride-2">197–198</span>; Mihaela Anghelescu Irimia, <span class="CharOverride-2">Profesorul „fără profesor”</span>, RL, 2002, 41; Anda Maxim, <span class="CharOverride-2">Domnului Profesor cu dragoste</span>, RL, 2002, 41; Monica Bottez, <span class="CharOverride-2">O prezenţă spirituală</span>, RL, 2002, 41; Monica Pillat,<span class="CharOverride-2"> Eleganţa unui fel de a fi</span>, RL, 2002, 41. &#9; <span class="Semnatura">D.G.</span></p>
			<p class="Heuristica-PRIMUL"><span class="titlu-12">DUŢESCU</span><span class="titlu-12-complet">, Mihai</span> (10.II.1941, Sibiu), poet, prozator. Este fiul Ioanei şi al lui Dumitru Duţescu. Urmează liceul la Craiova (1953−1957) şi Facultatea de Filologie a Universităţii din Bucureşti (1958−1963). Funcţionează ca profesor la Bârca, judeţul Dolj (1963−1965), redactor şi secretar de redacţie al revistei „Ramuri” (1965−1982), director al Teatrului „Ion Vasilescu” din Giurgiu (1982−1988) şi al Teatrului Liric din Craiova (1988−1991), consilier şef al Inspectoratului pentru Cultură Dolj (1994−1997), director al Muzeului Olteniei din Craiova (1997−2005), redactor-şef al ziarului „Momentul” şi director al Editurii „M. Duţescu” din acelaşi oraş, preşedinte al Societăţii Scriitorilor Olteni. Debutează în 1962 la revista „Luceafărul” cu poezia <span class="CharOverride-2">Împlinire</span>, iar editorial în 1967 cu piesa într-un act <span class="CharOverride-2">Când dă liliacul în floare</span>.</p>
			<p class="Heuristica-BASE">Scriitor prolific, atras de variate tipuri de expresie artistică, <span class="CharOverride-1">D. </span>se remarcă printr-o ingenioasă fluiditate formală, pe fondul unei relative monotonii tematice. Ca poet, este egal cu sine însuşi în pofida diversităţii de registre adoptate, neoromantice, simboliste şi suprarealiste. Înclinat deopotrivă către versificaţia clasică şi cea modernă, către elegia stinsă şi dicțiunea imnică, către perspectiva detaşată, ironică şi tonalităţile declarative ori romanţioase, <span class="CharOverride-1">D. </span>rămâne un poet al suprafeţelor, nu întru totul lipsit de talent. Prima sa plachetă, intitulată <span class="CharOverride-2">Noaptea nunţii</span> (1969), conţine versuri „intimiste” de inspiraţie avangardistă, saturate de imagini de o gratuitate căutată: „s-au năruit sub privighetori/ câteva cetăţi,/ câteva păduri, câteva suflete/ marmura şi-a tăiat vinele/ dar david a refuzat să vorbească// cineva coboară în mare/ cu sufletul legat de picioare/ mâine e zi de toamnă”. Mai realizate, poemele ciclului <span class="CharOverride-2">Ceaiul de la ora cinci</span> din volumul <span class="CharOverride-2">Scrisori de dragoste</span> (1971) cultivă o viziune ludică de efect, în alternanță cu tonul ceremonios. În cărţile următoare, <span class="CharOverride-2">Dulcea pierdere </span>(1974), <span class="CharOverride-2">Imnuri orfice</span> (1975) sau <span class="CharOverride-2">Pavăză de crini</span> (1976), predomină versul artificios şi locvace. Scriitorul evocă grandilocvent trecutul de glorie, locuri şi personalităţi culturale, primăvara „ca o stemă a unui judeţ/ de iubire”, dar şi, minulescian, trupul „de absint” al iubitei sau crizantemele „încinse de lună”. O interiorizare a expresiei se observă odată cu placheta <span class="CharOverride-2">Veneţia</span> (1980), impregnată de un anumit farmec vetust, pe acelaşi fond sentimental, nostalgic, cu sincope de prozaism ironic. Teme predilecte, precum iubirea, visul, memoria, trecerea timpului, refugiul în cuvinte etc., sunt fie transpuse în decoruri fastuoase (care persane, corăbii, oglinzi veneţiene), fie vag sugerate în versuri albe, transparente: „bolnav de melancolie,/ tânjind după visele/ nevisate,/ trupul meu se refugiază în cuvinte”. După o nouă schimbare de registru, de data aceasta unul conformist ideologic în culegerea <span class="CharOverride-2">Patrie comunistă</span> (1989), cuprinzând o colecţie prolixă, compromisă și poetic, de elogii închinate partidului comunist şi conducătorului său, în mod convenabil <span class="CharOverride-1">D. </span>revine în <span class="CharOverride-2">Melancolia</span> (1997), <span class="CharOverride-2">Frumoasele doamne din provincie </span>(1998), în <span class="CharOverride-2">Samuraiul </span>(2005) sau în <span class="CharOverride-2">Mecanica visului </span>(2009) la vechiul lirism elegiac cu inflexiuni simboliste şi suprarealiste. Într-un registru nostalgic, cântă cu glas stins, în imagini nu lipsite de fast, moartea „cu gust de vanilie”, albatroşii ucişi, „ţărmuri fosforescente”, adoptând, sporadic, postura poetului damnat. Alteori, mai puţin inspirat, deplânge trecerea timpului în pastişe după Nichita Stănescu: „Mai lasă-mă o secundă,/ mai lasă-mă un fulg/.../ Mai lasă-mă o flacără/ mai lasă-mă o silabă”. Ca romancier, <span class="CharOverride-1">D. </span>tratează fluent temele poetice preferate, precum raportul dintre realitate şi imaginaţie, dintre prezentul tern şi potenţialul infinit al memoriei subiective sau idealitatea iubirii. În <span class="CharOverride-2">Această iubire </span>(1979), <span class="CharOverride-2">Viață personală </span>(1981), <span class="CharOverride-2">Izgonirea neguţătorilor </span>(1983), <span class="CharOverride-2">Un om, întro zi </span>(1987), alcătuite prin tehnica povestirii în ramă, a colajului sau a romanului în roman, naraţiunile reprezintă mai curând meditaţii lirice prin prisma unor personaje prototip, alter ego-uri ale autorului, nu construcţii epice propriu-zise. „Meritorie prin intenţii şi prin resuscitarea unor procedee de efect” (Ioan Groşan), proza lui <span class="CharOverride-1">D. </span>este, asemenea versurilor, efectul unei voinţe de afirmare în câmpul literaturii, dar realizările sunt insulare.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Când dă liliacul în floare</span>, Craiova, 1967; <span class="CharOverride-2">Noaptea nunţii</span>, Bucureşti, 1969; <span class="CharOverride-2">Prăvălia cu canari</span>, Craiova, 1970; <span class="CharOverride-2">Scrisori de dragoste</span>, Bucureşti, 1971; <span class="CharOverride-2">Dulcea pierdere</span>, Bucureşti, 1974; <span class="CharOverride-2">Imnuri orfice</span>, Bucureşti, 1975; <span class="CharOverride-2">Pavăză de crini</span>, Bucureşti, 1976; <span class="CharOverride-2">Darul de a iubi</span>, Craiova, 1978; <span class="CharOverride-2">Această iubire</span>, Bucureşti, 1979; <span class="CharOverride-2">Veneţia</span>, Bucureşti, 1980; <span class="CharOverride-2">Viaţă personală</span>, Craiova, 1981; <span class="CharOverride-2">Să nu uiţi, să nu mori</span>, Craiova, 1982; <span class="CharOverride-2">Izgonirea neguţătorilor</span>, Craiova, 1983; <span class="CharOverride-2">Muzeul de ceară</span>, Bucureşti, 1983; <span class="CharOverride-2">Autoportret</span>, Bucureşti, 1985; <span class="CharOverride-2">Un om, într-o zi</span>, Craiova, 1987; <span class="CharOverride-2">Zborul săgeţii</span>, Bucureşti, 1988; <span class="CharOverride-2">Patrie comunistă</span>, Craiova, 1989; <span class="CharOverride-2">Melancolia</span>, Bucureşti, 1997; <span class="CharOverride-2">Frumoasele doamne din provincie</span>, Craiova, 1998; <span class="CharOverride-2">Scrisori din Infern</span>, Craiova, 1999; <span class="CharOverride-2">Ultimul carnaval</span>, Craiova, 2001; <span class="CharOverride-2">Spiritualitatea elenă în Oltenia</span> (în colaborare), Craiova, 2002; <span class="CharOverride-2">Premiul Nobel</span>, Craiova, 2003; <span class="CharOverride-2">Samuraiul</span>, Craiova, 2005; <span class="CharOverride-2">George Angelescu Monteoro şi oboiul său fermecat</span>, Craiova, 2007; <span class="CharOverride-2">Mecanica visului</span>, Craiova, 2009.</p>
			<p class="Heuristica___m_RPR"><span class="CharOverride-1">Repere bibliografice: </span>Dumitru Micu, <span class="CharOverride-2">„Noaptea nunţii”</span>, RL, 1969, 40; Liviu Grăsoiu, <span class="CharOverride-2">„Noaptea nunţii”</span>, ATN, 1970, 2; Barbu, <span class="CharOverride-2">O istorie</span>,<span class="CharOverride-2"> </span>I,<span class="CharOverride-2"> 192−194</span>; Ioan Groşan, <span class="CharOverride-2">„Această iubire”</span>, RL, 1979, 41; Ecaterina Ţarălungă, <span class="CharOverride-2">„Viaţă personală”</span>, CNT, 1981, 34; Ion Dur, <span class="CharOverride-2">Un jurnal al memoriei</span>, R, 1981, 6; Artur Silvestri, <span class="CharOverride-2">Autoportret</span>, LCF, 1986, 20; Firan, <span class="CharOverride-2">Profiluri</span>, I, <span class="CharOverride-2">311−315</span>; Ulici, <span class="CharOverride-2">Lit. rom.</span>, I, <span class="CharOverride-2">265−267</span>; <span class="CharOverride-2">Dicţ. scriit. rom.</span>, II, <span class="CharOverride-2">198−200</span>; Marian Barbu, <span class="CharOverride-2">Trăind printre cărţi</span>, I, Bucureşti, 2001, <span class="CharOverride-2">31−32</span>, II, Petroşani, 2002, <span class="CharOverride-2">50−53</span>;  Ovidiu Ghidirmic, [<span class="CharOverride-2">Mihai Duțescu</span>], „Lamura”, 2002, 3–4, „Scrisul românesc”, 2006, 1–2;  Popa, <span class="CharOverride-2">Ist. lit.</span>, II, <span class="CharOverride-2">430</span>. &#9; <span class="CharOverride-11">M.W.</span></p>
			<p class="Heuristica-PRIMUL"><span class="titlu-12">DUŢESCU-DUŢU</span><span class="CharOverride-1">, Teodor</span> (8.XI.1870, Vărzaru, <br />j. Argeş – 8.XII.1949, Bucureşti), dramaturg, poet. Fiu de ţăran, <span class="CharOverride-1">D.-D.</span> a făcut cursul primar în satul natal, după care a urmat cursurile unei şcoli comerciale din Bucureşti, absolvită în 1885. În 1894 se căsătoreşte cu Eugenia Burelly, fiica mezină a arhitectului Gaetano Burelly şi sora Alexandrinei, soţia lui I.L. Caragiale. Acum lua în antrepriză, împreună cu al său cumnat, restaurantul gării Buzău, care, inevitabil, avea să dea faliment în mai puțin de un an și să fie executat silit de creditor. Din 1904 îndeplineşte la Casa Şcoalelor funcţia de conferenţiar şi inspector al cercurilor culturale de la sate, până în aprilie 1907, când, în toiul răscoalelor ţărăneşti, Spiru Haret îl înlocuieşte cu Mihail Sadoveanu. Începe să publice versuri în 1894, în revista „Vatra”. Continuă să colaboreze, mai ales cu poezii, dar şi cu schiţe, editoriale sau eseuri scurte, în felurite publicaţii: „Vieaţa”, „Lumea nouă literară”, „Activitatea”, „Deşteptarea”, „Epoca”, „Familia”, „Noua revistă română”, „Rampa nouă ilustrată”, „Telegraful român” ş.a. Rareori semnează şi T. Duţu. </p>
			<p class="Heuristica-BASE"><span class="CharOverride-1">D.-D.</span> îşi face debutul editorial în 1896 cu volumul de versuri <span class="CharOverride-2">Crâng şi luncă</span>, reeditat de două ori în următorii doi ani. În ciuda unei tehnici poetice aproape fără cusur şi a faptului că o oarecare unitate există în plan stilistic, textele rămân mediocre. Nici în cel de-al doilea volum, <span class="CharOverride-2">Freamăt</span> (1898), cu o prefaţă laudativă semnată de Alexandru I. Hodoș (Ion Gorun), autorul nu se înalţă cu adevărat la poezie. Într-o <span class="CharOverride-2">ars poetica</span> fără prea mult spirit,<span class="CharOverride-2"> Scrisoare</span>, alcătuită după modelul epistolelor eminesciene, se afirmă valorile vieţii şi sunt sancţionaţi ironic pesimiştii declaraţi. Scriind despre iubire, stihuitorul tresaltă de sentiment şi se extaziază în faţa frumuseţilor naturii. Apar, de asemenea, chiar dacă mai rar decât în primul volum, poezia revoltei şi scenele dramatice versificate. Reînnodând o tradiţie ce părea de mult timp pierdută, autorul compune un soi de versuri la stemă, cu caracter ocazional – <span class="CharOverride-2">Închinare praznicului adormirii de patru veacuri a lui Ştefan-Vodă-Cel-Mare şi Sfânt</span> (1904), dar şi balada <span class="CharOverride-2">Carol-Vodă-Fătfrumos</span> (1907), ş.a. <span class="CharOverride-1">D.-D.</span> a dobândit faimă mai ales pentru piesele sale, scrise toate împreună cu Vasile Leonescu, actor al Teatrului Naţional din Bucureşti. Întâiul fruct al colaborării lor este „legenda naţională în versuri în cinci acte” <span class="CharOverride-2">Jianu</span> (1900). Aici autorii versifică voiniceşte, replicile au fluenţă, iar atmosfera nu suferă acut de artificialitate. Succesiunea tablourilor arată dorinţa de evidenţiere a spectaculosului: nuntă ţărănească, divan de judecată, ceată de haiduci în pădure, revoluţia lui Tudor la Bucureşti. Compunând febril situaţii care să legitimeze exaltarea sentimentului eroic şi declamaţia ieftină, autorii neglijează personajele, care rămân neindividualizate. Parada patriotismului a gustat-o publicul şi la spectacolele cu <span class="CharOverride-2">Peneş Curcanul</span>, „dramă războinică” în patru acte, jucată cu mare succes la Teatrul Naţional din Bucureşti (1901), scrisă tot în colaborare cu Vasile Leonescu. Caracterele sunt aici ceva mai pregnante, în bună măsură se evită preţiozităţile, dar scenele declamative, în continuare prezente, scad valoarea textului. Când renunţă la retorica patriotardă, cei doi autori aduc pe scenă piese reuşite. <span class="CharOverride-2">Zavistie</span>, dramă în patru acte reprezentată în 1901–1902, constituie o variantă a mitului justiţiar ţărănesc, ilustrat, la alt nivel, de <span class="CharOverride-2">Năpasta</span> lui I.L. Caragiale. <span class="CharOverride-2">Zavistie</span> apare în volumul <span class="CharOverride-2">Două drame ţărăneşti</span> (1903) alături de drama în trei acte <span class="CharOverride-2">Ucigă-l crucea</span>, produs al aceluiaşi tandem. Accentele sociale capătă întindere aici: sătenii bogaţi şi-au însuşit averile altora prin înşelăciune sau crimă, iar dreptatea vine fie de la om, fie de la puteri aflate dincolo de acesta. Ultima piesă scrisă de <span class="CharOverride-1">D.-D.</span> împreună cu actorul Vasile Leonescu se deplasează spre mediul urban, pătrunzând în culisele cercurilor politice. Jucată de mai multe ori din 1912 până în 1916 la Teatrul Naţional din Bucureşti, piesa <span class="CharOverride-2">Oricum!</span> este o izbutită satiră cu savuroase accente comice. Protagonistul, Dinu Roteanu, un escroc capabil să-şi înlăture rivalii fie şi prin crimă, ajunge ministru. Personajele, creionate burlesc sau sentimental, au mai multă viaţă, cu toate că suferă acut de lipsă de profunzime. Pe alt plan, cunoscător al mediului sătesc, <span class="CharOverride-1">D.-D.</span> încearcă să lămurească probleme legate de specificul etnic şi de situaţia ţăranilor. Aşa apare în 1903 broşura <span class="CharOverride-2">Avem cu ce să ne mândrim</span>. În capitole despre grai, cântec şi moşia strămoşească, schiţa de istorie şi teorie etno-folclorică a românilor este bogat ilustrată cu fragmente de cântec popular. Perioada tulburărilor ţărăneşti din 1907 avea să-i inspire alte două texte: <span class="CharOverride-2">O părere în chestia ţărănească</span> (1907), în care, nepărtinitor, preconizează rezolvarea crizei prin reforme culturale şi administrative, şi <span class="CharOverride-2">Din vatra unui sătean cuminte</span> (1911), proză de oarecare abilitate epică, pledoarie nedisimulată în favoarea culturalizării satelor. <span class="CharOverride-1">D.-D.</span> tinde să elaboreze şi comentarii mai ambiţioase, după cum o dovedeşte un prim volum din <span class="CharOverride-2">Consideraţiuni critice asupra poeziei noastre poporane</span>, intitulat<span class="CharOverride-2"> Doine</span> (1903). Într-un proiect erau anunţate alte patru volume, despre doinele „voiniceşti-haiduceşti”, „de străinătate”, despre balade, cântece haiduceşti şi strigături. Autorul delimitează „folklorele” de „ştiinţa folklorelui”, analizează comparativ diferite colecţii (V. Alecsandri, G. Dem. Teodorescu, Gr. G. Tocilescu) şi, oarecum amatoristic, evidenţiază deformările din variantele doinelor, propunând soluţii pentru culegerea folclorului autentic. În afară de un libret propriu, reuşit, la opereta în trei acte <span class="CharOverride-2">Dora</span>, compusă de Ionel G. Brătianu, <span class="CharOverride-1">D.-D.</span> mai traduce libretul operetei <span class="CharOverride-2">Lăutarul</span> de Kalman şi pe cel al operetei <span class="CharOverride-2">Noaptea în Veneţia</span>.</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Crâng şi luncă</span>, Bucureşti, 1896; ed. 2, București, 1897; ed. 3, București, 1898; <span class="CharOverride-2">Freamăt</span>, pref. Alexandru I. Hodoş, Bucureşti, 1898; <span class="CharOverride-2">Jianu</span> (în colaborare cu Vasile Leonescu), Bucureşti, 1900; <span class="CharOverride-2">Peneş Curcanul</span> (în colaborare cu Vasile Leonescu), Bucureşti, 1901; ed. 2, București, 1903; <span class="CharOverride-2">Avem cu ce să ne mândrim</span>, Bucureşti, 1903; <span class="CharOverride-2">Consideraţiuni critice asupra poeziei noastre poporane</span>, vol. I: <span class="CharOverride-2">Doine</span>, Bucureşti, 1903; <span class="CharOverride-2">Două drame ţărăneşti</span> (în colaborare cu Vasile Leonescu), Bucureşti, 1903; <span class="CharOverride-2">Închinare praznicului adormirii de patru veacuri a lui Ştefan-Vodă-Cel-Mare şi Sfânt,</span> Bucureşti, 1904; <span class="CharOverride-2">Prolog în 16 cântări la „Povestea neamului de la Traian la Carol I</span>. <span class="CharOverride-2">106–1906”</span> <span class="CharOverride-2">de Alexandru Davila</span>, Bucureşti, 1906; <span class="CharOverride-2">Versuri din „Povestea neamului” </span>(în colaborare cu Vasile Leonescu), Bucureşti, 1906; <span class="CharOverride-2">Carol-Vodă-Fătfrumos</span>, Bucureşti, 1907; <span class="CharOverride-2">O părere în chestia ţărănească</span>, Bucureşti, 1907; <span class="CharOverride-2">Din vatra unui sătean cuminte</span>, Bucureşti, 1911; <span class="CharOverride-2">Contra Austriei</span>, Bucureşti, 1915.</p>
			<p class="Heuristica___m_RPR"><span class="CharOverride-1">Repere bibliografice:</span> Ioan Bogdan,<span class="CharOverride-2"> „Consideraţiuni critice asupra poeziei noastre poporane”</span>, AAR, partea administrativă, t. XXVI, 1903–1904; Chendi, <span class="CharOverride-2">Pagini</span>,<span class="CharOverride-2"> 597–598</span>; Sanielevici, <span class="CharOverride-2">Încercări</span>,<span class="CharOverride-2"> 98–101</span>;<span class="CharOverride-2"> </span>Ciorănescu, <span class="CharOverride-2">Teatr. rom.</span>, <span class="CharOverride-2">140</span>;<span class="CharOverride-2"> </span>Mîndra, <span class="CharOverride-2">Jocul</span>, <span class="CharOverride-2">108–109</span>; Datcu, <span class="CharOverride-2">Dicţ. etnolog.</span>, <span class="CharOverride-2">353–354. &#9; </span><span class="Semnatura">V.P.S.</span><span class="Semnatura"> </span></p>
			<div class="_idGenObjectLayout-1">
				<div id="_idContainer040">
					<div id="_idContainer038" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DUŢU</span><span class="CharOverride-1">, Alexandru</span> (2.IX.1928, Bucureşti – 15.I.1999, Bucureşti), comparatist, istoric <br />al culturii. </p>
					</div>
					<div id="_idContainer039" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="06_D2_Drumur-Dvoicenco_345-415-web-resources/image/DUTU_ALs.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Elenei Duţu (n. Negoescu), medic, şi al lui Nicolae Duţu, jurisconsult. Urmează la Bucureşti Liceul „Matei Basarab”, dându-şi bacalaureatul în 1947, apoi Facultatea de Drept şi Facultatea de Litere şi Filosofie, obţinând licenţa la cea din urmă în 1951. Funcţionează un timp ca bibliograf şi cercetător la Biblioteca Academiei (1951–1963), după care se transferă la Institutul de Studii Sud-Est Europene, unde în 1974 este numit redactor-şef adjunct al revistei institutului. Între timp, în 1970, dobândise titlul de doctor în filologie cu teza <span class="CharOverride-2">Cărţile de înţelepciune în cultura română</span>, publicată mai întâi în limba franceză, în 1971, apoi în română, în 1972. Din 1990 este director al Institutului de Studii Sud-Est Europene. În paralel, lucrează ca profesor titular la Facultatea de Ştiinţe Umaniste a Universităţii din Bucureşti. Membru al Societăţii Franceze pentru Studiul Secolului al XVIII-lea (din 1975), <span class="CharOverride-1">D.</span> a făcut parte din Biroul Asociaţiei Internaţionale de Literatură Comparată (din 1979), a fost secretar al Comitetului Naţional de Literatură Comparată (din 1974), membru în Comitetul Naţional al Istoricilor Români (din 1980) etc. A făcut parte, de asemenea, din conducerea publicaţiilor „Revue des études sud-est européennes”, „Synthesis”, „Studii de literatură universală” şi „South-East Europe” (Arizona, SUA). A colaborat la „Tribuna”, „Steaua”, „Viaţa românească”, „România literară”, „Luceafărul”, „Secolul 20”, „Revista de istorie şi teorie literară” ş.a. A fost distins cu Medalia Meritul Ştiinţific (1966) şi cu Ordinul „Kiril şi Metodiu”, oferit de Guvernul Bulgariei (1977). Lucrarea <span class="CharOverride-2">Umaniştii români şi cultura europeană</span> (1974) a fost distinsă cu Premiul „B.P. Hasdeu” al Academiei RSR, iar în 1997 i s-a acordat din partea Republicii Franceze titlul Chevalier des Palmes Académiques.</p>
			<p class="Heuristica-BASE">Divergente şi eterogene la prima vedere, studiile publicate de <span class="CharOverride-1">D.</span> se ordonează pe axa unor preocupări ştiinţifice cu tematică, situare în timp şi finalităţi comune. Cu excepţia eseului bibliografic <span class="CharOverride-2">Shakespeare in Romania</span> (1964), toate celelalte lucrări plasează în context european literatura română veche, îndeosebi în interferenţele ei, sincrone sau nu, cu cea universală. Fără a stărui în descrierea influenţelor străine, în <span class="CharOverride-2">Explorări în istoria literaturii române</span> (1969) autorul dezvăluie modul în care tradiţiile culturale româneşti au asimilat creaţii de prestigiu, cel mai adesea remodelându-le. Pornind de la enciclopedismul cărturarilor români, de la desprinderea de slavonă şi greacă, exegetul subliniază mutaţiile importante, tranzitorii, din secolul al XVIII-lea. Deşi experienţa spirituală se menţine în forme colective, devin sesizabile intenţiile de individualizare a creaţiei literare, care se vor manifesta eficient la finele secolului şi în veacul următor, anul 1848 marcând un moment de vârf în racordarea la mari curente occidentale. O cercetare mai întinsă şi mai ferm delimitată întreprinde <span class="CharOverride-1">D.</span> în <span class="CharOverride-2">Les Livres de sagesse dans la culture roumaine</span> (1971), o temeinică introducere în istoria mentalităţilor sud-est europene. Comentate interdisciplinar şi relaţionate comparatist cu altele din aceeaşi zonă, cărţile de comportament contribuie la fixarea unor etape în devenirea culturii. Urmărind liniile distinctive ale speciei în istoria literaturii şi a mentalităţii româneşti, autorul studiază două categorii de scrieri: unele destinate „creştinilor şi cetăţenilor”, altele educaţiei principilor, abordându-le din cât mai multe unghiuri – origine, conţinut, destinatari, circulaţie, interferenţe culturale, valori etice, estetice, filosofice etc. Se demonstrează astfel că literatura română a trecut pragul secolului al XIX-lea cu o viziune bine definită despre om şi lume, consolidată şi cu ajutorul ideilor cultivate în cărţile de înţelepciune. O primă încercare de a desprinde trăsături diferenţiale de ansamblu conţine volumul <span class="CharOverride-2">Coordonate ale culturii româneşti în secolul al XVIII-lea</span> (1968), în fapt o antologie de texte reprezentative, însoţite de vaste studii analitico-explicative, ce dovedesc continuitatea preocupărilor de la umanişti la iluminişti, iar de la aceştia la romantici. La îngemănarea secolelor al XVII-lea şi al XVIII-lea literatura se desprinde de istoriografie, apetenţa pentru raţionalismul ortodox sporind curiozitatea de tip erudit. Model al culturii orale, cartea capătă acum o autonomie ce va consolida literatura modernă. Separate şi între ele, genurile îşi conturează treptat sferele proprii, iar cuvântul scris se detaşează de elocinţa orală, afirmând domeniul creaţiei estetice independente. Aceeaşi perseverentă definire a mentalităţilor face şi obiectul volumului <span class="CharOverride-2">Eseu în istoria modelelor umane</span>. <span class="CharOverride-2">Imaginea omului în literatură şi pictură </span>(1972). Cu ilustrări tipologice italiene, franceze şi engleze din preajma Renaşterii sau de la finele ei, din clasicism, iluminism şi romantism, personajele propuse ca modele, în epoci şi din colectivităţi diferite, întrupează vrerile şi gândirea oamenilor din anumite momente în raport cu tipul perfect, ideal, al umanităţii. Concentrând mari aspiraţii sociale – binele, adevărul şi demnitatea –, ele pot reapărea de multe ori, învestite cu semnificaţii noi în istoria civilizaţiei, căci devenirea modelelor umane este doar o parte a istoriei culturii, cu acuzate finalităţi educaţionale. După acest itinerar instructiv în spaţiul culturii universale, <span class="CharOverride-1">D.</span> revine la aria românească, evidenţiind direcţiile istoriografiei culturale de la noi – istorică, filologică, estetică, de idei ş.a. Schiţând jocul permanenţelor şi al modelelor, autorul conchide că înclinaţia spiritului românesc spre sinteza umanistă, potenţată de ideologia Luminilor, a subsumat influenţe orientale şi occidentale, hotărând o particularitate a culturii noastre. Tehnica relaţiei fragment–întreg guvernează metodologic şi alte lucrări, precum <span class="CharOverride-2">Umaniştii români şi cultura europeană</span> (1974), <span class="CharOverride-2">Cultura română în civilizaţia europeană modernă</span> (1978), <span class="CharOverride-2">Humanisme, baroque, Lumières. L’exemple roumain </span>(1984), care converg sau derivă, într-un fel, spre şi din ideile formulate în volumul <span class="CharOverride-2">Sinteză şi originalitate în cultura română (1650–1848)</span> (1972). Utilitatea cercetării comparate a istoriei mentalităţilor, a integrării aportului lor în înţelegerea şi înfăţişarea mai clară a unităţii şi diversităţii culturilor se arată astfel în afara oricărei discuţii, iar eforturile investigaţiei lui <span class="CharOverride-1">D.</span> se cheltuiesc aproape exclusiv în acest sens. </p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Ecouri iberice şi hispano-americane în România</span>, Bucureşti, 1959; <span class="CharOverride-2">Shakespeare in Romania</span>, introd. Mihnea Gheorghiu, Bucureşti, 1964; <span class="CharOverride-2">Coordonate ale culturii româneşti în secolul al XVIII-lea</span>, Bucureşti, 1968; <span class="CharOverride-2">Explorări în istoria literaturii române</span>, Bucureşti, 1969; <span class="CharOverride-2">Les Livres de sagesse dans la culture roumaine. Introduction à l’histoire des mentalités sud-est européennes</span>, Bucureşti, 1971; ed. (<span class="CharOverride-2">Cărţile de înţelepciune în cultura română</span>), Bucureşti, 1972; <span class="CharOverride-2">Eseu în istoria modelelor umane. Imaginea omului în literatură şi pictură, </span>Bucureşti, 1972; <span class="CharOverride-2">Sinteză şi originalitate în cultura română (1650–1848)</span>, Bucureşti, 1972; <span class="CharOverride-2">Umaniştii români şi cultura europeană</span>, Bucureşti, 1974; <span class="CharOverride-2">Cultura română în civilizaţia europeană modernă, </span>Bucureşti, 1978; <span class="CharOverride-2">Modele, imagini, privelişti</span>, Cluj-Napoca, 1979; <span class="CharOverride-2">Literatura comparată şi istoria mentalităţilor</span>, Bucureşti, 1982; <span class="CharOverride-2">Humanisme, baroque, Lumières. L’exemple roumain</span>, Bucureşti, 1984; <span class="CharOverride-2">Călătorii, imagini, constante</span>, Bucureşti, 1985; <span class="CharOverride-2">Dimensiunea umană a istoriei. Direcţii în istoria mentalităţilor</span>, Bucureşti, 1986; <span class="CharOverride-2">État des lieux en sciences sociales </span>(în colaborare), Paris, 1993; <span class="CharOverride-2">Histoire de la pensée et des mentalités politiques européennes,</span> Bucureşti, 1997; <span class="CharOverride-2">Political Models and National Identities in „Orthodox Europe”,</span> Bucureşti, 1998;<span class="CharOverride-2"> Ideea de Europa şi evoluţia conştiinţei europene,</span> Bucureşti, 1999; <span class="CharOverride-2">Lumea dinăuntru şi lumea dinafară</span>, îngr. şi introd. Laurenţiu Vlad, Bucureşti, 2009. <span class="CharOverride-1">Ediţii: </span>George Coşbuc, <span class="CharOverride-2">Despre literatură şi limbă</span>,<span class="CharOverride-2"> </span>pref. edit., Bucureşti, 1960, <span class="CharOverride-2">Comentariu la „Divina Comedie”</span>, I–II, introd. edit., Bucureşti, 1963–1965 (în colaborare cu Titus Pârvulescu); N. Iorga, <span class="CharOverride-2">Istoria literaturilor romanice în dezvoltarea şi legăturile lor</span>, I–III, pref. edit., Bucureşti, 1968; Pompiliu Eliade, <span class="CharOverride-2">Influenţa franceză asupra spiritului public în România</span>, pref. edit., tr. Aurelia Creţia, Bucureşti, 1982; <span class="CharOverride-2">Alexandria ilustrată de Năstase Negrule</span>, text Mihail Sadoveanu, introd. edit., Bucureşti, 1984. <span class="CharOverride-1">Traduceri: </span>G.K. Chesterton, <span class="CharOverride-2">Înspăimântătoarele amintiri ale căpitanului Brown</span>, pref. trad., Bucureşti, 1966, <span class="CharOverride-2">Detectivul în sutană</span>, Bucureşti, 1993, <span class="CharOverride-2">Omul care a fost joi</span>, Bucureşti, 1994; Victor-Lucien Tapié, <span class="CharOverride-2">Barocul</span>, pref. trad., Bucureşti, 1969.</p>
			<p class="Heuristica___m_RPR"><span class="CharOverride-1">Repere bibliografice:</span> Al. Piru, <span class="CharOverride-2">O culegere de texte din secolul al XVIII-lea</span>, RL, 1969, 15; Mircea Anghelescu, <span class="CharOverride-2">„Cărţile de înţelepciune în cultura română”</span>, RL, 1972, 21; Ioana Em. Petrescu, <span class="CharOverride-2">Umanismul românesc în contextul cultural european</span>, TR, 1975, 8; Rodica Florea, <span class="CharOverride-2">Deschideri noi în comparatism</span>, VR, 1979, 12; Adrian Marino, <span class="CharOverride-2">„Literatura comparată şi istoria mentalităţilor”</span>, CNT, 1982, 44; Al. Zub, <span class="CharOverride-2">Istorie şi comparatism</span>, CRC, 1983, 10; Mircea Anghelescu, <span class="CharOverride-2">Scris şi imagine în vechea „Alexandrie”</span>, RL, 1984, 50; Al. Zub, <span class="CharOverride-2">Orizont mental şi comparatism</span>, VR, 1984, 12; Sorin Antohi, <span class="CharOverride-2">Pentru o geografie a mentalităţilor</span>, CRC, 1985, 46; Velea, <span class="CharOverride-2">Universalişti</span>, <span class="CharOverride-2">177–186</span>; <span class="CharOverride-2">Dicţ. scriit. rom</span>., II, <span class="CharOverride-2">200–201</span>; Cornelia Ştefănescu, <span class="CharOverride-2">Seninătatea raţiunii</span>, RL, 1999, 7; <span class="CharOverride-2">Pouvoir et mentalités. À la mémoire du professeur Alexandru Duţu</span>,<span class="CharOverride-2"> </span>îngr. Laurenţiu Vlad, Bucureşti, 1999; Ioan Stanomir, <span class="CharOverride-2">Conştiinţa conservatoare</span>, Bucureşti, 2009, <span class="CharOverride-2">149–194; La Dimension humaine de l’histoire: l’h</span><span class="CharOverride-2">é</span><span class="CharOverride-2">ritage intellectuel de Alexandru Duțu, </span>îngr. Laurențiu Vlad, Iași, 2012. &#9; <span class="Semnatura">S.V.</span></p>
			<p class="Heuristica-PRIMUL"><span class="titlu-12">DVOICENCO-MARKOVA</span><span class="CharOverride-1">, Eufrosina (Efrosinia)</span> (17.III.1901, Ocertino, Ucraina – 7.X.1980, Moscova), istoric literar. Învaţă la liceul de fete din Odessa, pe care îl termina în 1919, fiind apoi institutoare în Basarabia. Mai târziu a absolvit Facultatea de Litere şi Filosofie a Universităţii din Bucureşti (1930), unde şi-a susţinut şi doctoratul (1932). Este bursieră a statului român la Şcoala Română din Franţa până în 1935. Întoarsă la Bucureşti, funcţionează ca profesoară la limba rusă la Academia Comercială, concomitent fiind asistentă onorifică la Catedra de istoria și cultura slavilor a Universității bucureștene. Din 1937 lucrează în calitate de cercetător ştiinţific la secţia de manuscrise a Bibliotecii Academiei Române, coordonând şi organizarea secţiei de slavistică la Muzeul Fundaţiilor Regale. A părăsit România în 1939, îndreptându-se spre Paris. Emigrează în 1940 în SUA, unde a participat, împreună cu profesorul Henri Gregoire, la înfiinţarea unui seminar de limbă şi literatură română pe lângă École Libre des Hautes Études. După un timp pleacă în URSS, în 1957 stabilindu-se la Moscova. Până aproape de sfârşitul vieţii a fost cercetător ştiinţific la Institutul de Literatură „Maxim Gorki” al Academiei de Ştiinţe a URSS. Debutează în 1929 la „Revista istorică”. Până la plecarea din România mai colaborează la „Adevărul literar şi artistic”, „Viaţa românească”, „Revista Fundaţiilor Regale”, „Convorbiri literare”, „Preocupări literare”, „Balcania”, „Revue des études slaves” ş.a.</p>
			<p class="Heuristica-BASE">Preocuparea prioritară pentru <span class="CharOverride-1">D.-M.</span> a constituit-o studierea relaţiilor literare româno–ruse. Debutând cu studiul <span class="CharOverride-2">Influenţa literaturii ruse asupra scriitorului Constantin Stamati</span>, în 1933 semnează monografia <span class="CharOverride-2">Viaţa şi opera lui Constantin Stamati. Contribuţiuni după izvoare inedite</span>, iar în 1936 dă la iveală lucrarea <span class="CharOverride-2">Începuturile literare ale lui B.P. Hasdeu</span>, introducând în circuitul informaţiei şi comentariului istorico-literar date şi aspecte necunoscute sau puţin frecventate până atunci<span class="CharOverride-2">. </span>După 1957 îşi lărgeşte aria de investigaţie centrată pe literatura secolului al XIX-lea, beneficiind acum şi de documente aflate în arhivele ruseşti. În 1966 editează la Moscova studiul monografic <span class="CharOverride-2">Russko – rumânskie literaturnîe sviazi v pervoi polovine XIX veka</span>, lucrare de referinţă în domeniu, cuprinzând capitole consacrate lui Al. Hâjdeu, C. Stamati, Gh. Asachi, B.P. Hasdeu, Costache Negruzzi, Mihail Kogălniceanu, Vasile Alecsandri, A.I. Odobescu şi altor scriitori români care au fost legaţi, esenţial sau sporadic, de cultura rusă. În 1979 îi apare, tot la Moscova, studiul <span class="CharOverride-2">Puşkin v Moldavii i Valahii</span>, care se aşază în continuarea unor cercetări mai vechi, editate în limba română, precum <span class="CharOverride-2">Puşkin şi România. Viaţa şi opera lui Puşkin în Basarabia şi influenţa sa asupra scriitorilor români </span>(1937). În afara acestor cărţi, au rămas neadunate în volume personale zeci de articole apărute în culegeri colective sau în periodice din Moscova, Kiev şi, în special, din Chişinău, texte în care a abordat variate aspecte ale contactelor scriitorilor români cu literatura rusă şi ale prezenţei tematicii româneşti la scriitorii ruşi.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Viaţa şi opera lui Constantin Stamati. Contribuţiuni după izvoare inedite</span>, Bucureşti, 1933; <span class="CharOverride-2">Începuturile literare ale lui B.P. Hasdeu</span>,<span class="CharOverride-2"> </span>Bucureşti 1936; <span class="CharOverride-2">Puşkin şi România. Viaţa şi opera lui Puşkin în Basarabia şi influenţa sa asupra scriitorilor români</span>, Bucureşti, 1937; <span class="CharOverride-2">Russko–rumânskie literaturnîe sviazi v pervoi polovine XIX veka</span>, Moscova, 1966; <span class="CharOverride-2">Puşkin v Moldavii i Valahii</span>, Moscova, 1979.</p>
			<p class="Heuristica___m_RPR"><span class="CharOverride-1">Repere bibliografice:</span> Călinescu, <span class="CharOverride-2">Opere</span>, III, <span class="CharOverride-2">555–560</span>; Paul Cornea, <span class="CharOverride-2">Ştiri noi despre Asachi, Negruzzi, Kogălniceanu, Hasdeu etc. şi relaţiile literare româno–ruse în prima jumătate a secolului al XIX-lea</span>, VR, 1966, 12; Gheorghe Barbă, <span class="CharOverride-2">Prelegeri de literatură rusă și relații literare româno-ruse</span>, București, 1995,<span class="CharOverride-2"> 221–230</span>; Cimpoi, <span class="CharOverride-2">Ist. lit. Basarabia</span>, <span class="CharOverride-2">276–277</span>. &#9; <span class="Semnatura">Vs.C.</span></p>
		</div>
		<div id="_idContainer042" class="Basic-Text-Frame">
			<p class="Basic-Paragraph"><span class="CharOverride-2">Dulfu</span></p>
		</div>
		<div id="_idContainer043" class="Basic-Text-Frame">
			<p class="Basic-Paragraph"><span class="CharOverride-2">Dumbrăveanu</span></p>
		</div>
		<div class="_idGenObjectLayout-1">
			<div id="_idContainer044" class="_idGenObjectStyleOverride-1">
				<img class="_idGenObjectAttribute-1" src="06_D2_Drumur-Dvoicenco_345-415-web-resources/image/02_dumitrescu_toius.jpg" alt="" />
			</div>
		</div>
		<div id="_idContainer045" class="Basic-Text-Frame">
			<p class="Legenda_BUN">Geo Dumitrescu și Constantin Țoiu</p>
		</div>
		<div class="_idGenObjectLayout-1">
			<div id="_idContainer046" class="_idGenObjectStyleOverride-1">
				<img class="_idGenObjectAttribute-1" src="06_D2_Drumur-Dvoicenco_345-415-web-resources/image/03_DUMITRESCU_GEOs.jpg" alt="" />
			</div>
		</div>
		<div id="_idContainer047" class="Basic-Text-Frame">
			<p class="Basic-Paragraph ParaOverride-1"><span class="CharOverride-2">Dumitrescu-Bistrița</span></p>
		</div>
		<div id="_idContainer048" class="Basic-Text-Frame">
			<p class="Basic-Paragraph"><span class="CharOverride-2">Dumitrescu-Bușulenga</span></p>
		</div>
		<div class="_idGenObjectLayout-1">
			<div id="_idContainer049" class="_idGenObjectStyleOverride-1">
				<img class="_idGenObjectAttribute-1" src="06_D2_Drumur-Dvoicenco_345-415-web-resources/image/02_D_Busulenga.jpg" alt="" />
			</div>
		</div>
		<div id="_idContainer050" class="Basic-Text-Frame">
			<p class="Legenda_BUN">Zoe Dumitrescu-Bușulenga, Dan Hăulică <br />și Alexandru Balaci</p>
		</div>
		<div id="_idContainer051" class="Basic-Text-Frame">
			<p class="Basic-Paragraph ParaOverride-1"><span class="CharOverride-2">Dumitrescu-Bușulenga</span></p>
		</div>
		<div id="_idContainer052" class="Basic-Text-Frame">
			<p class="Basic-Paragraph"><span class="CharOverride-2">Dumitrescu-Bușulenga</span></p>
		</div>
		<div id="_idContainer053" class="Basic-Text-Frame">
			<p class="Legenda_BUN">Zoe Dumitrescu-Bușulenga și Șerban Cioculescu</p>
		</div>
		<div class="_idGenObjectLayout-1">
			<div id="_idContainer054" class="_idGenObjectStyleOverride-1">
				<img class="_idGenObjectAttribute-1" src="06_D2_Drumur-Dvoicenco_345-415-web-resources/image/03_D_Busulenga_busulenga_sioculescus.png" alt="" />
			</div>
		</div>
		<div class="_idGenObjectLayout-1">
			<div id="_idContainer055" class="_idGenObjectStyleOverride-1">
				<img class="_idGenObjectAttribute-1" src="06_D2_Drumur-Dvoicenco_345-415-web-resources/image/02_simion_dana_dumitriu_alex_stefanescu_valeriu_cristea_dimisianu_manolescu.jpg" alt="" />
			</div>
		</div>
		<div id="_idContainer056" class="Basic-Text-Frame">
			<p class="Legenda_BUN">Valeriu Cristea, Gabriel Dimisianu, Nicolae Manolescu, Eugen Simion, Dana Dumitriu și Alex. Ștefănescu</p>
		</div>
		<div class="_idGenObjectLayout-1">
			<div id="_idContainer057" class="_idGenObjectStyleOverride-1">
				<img class="_idGenObjectAttribute-1" src="06_D2_Drumur-Dvoicenco_345-415-web-resources/image/01_Dumitriu_Petru_1a.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer058" class="_idGenObjectStyleOverride-1">
				<img class="_idGenObjectAttribute-1" src="06_D2_Drumur-Dvoicenco_345-415-web-resources/image/tabel_pdumitriu.png" alt="" />
			</div>
		</div>
		<div class="_idGenObjectLayout-1">
			<div id="_idContainer059" class="_idGenObjectStyleOverride-1">
				<img class="_idGenObjectAttribute-1" src="06_D2_Drumur-Dvoicenco_345-415-web-resources/image/tabel_pdumitriu1.png" alt="" />
			</div>
		</div>
		<div class="_idGenObjectLayout-1">
			<div id="_idContainer060" class="_idGenObjectStyleOverride-1">
				<img class="_idGenObjectAttribute-1" src="06_D2_Drumur-Dvoicenco_345-415-web-resources/image/tabel_pdumitriu2.png" alt="" />
			</div>
		</div>
		<div class="_idGenObjectLayout-1">
			<div id="_idContainer061" class="_idGenObjectStyleOverride-1">
				<img class="_idGenObjectAttribute-1" src="06_D2_Drumur-Dvoicenco_345-415-web-resources/image/tabel_pdumitriu3.png" alt="" />
			</div>
		</div>
		<div class="_idGenObjectLayout-1">
			<div id="_idContainer062" class="_idGenObjectStyleOverride-1">
				<img class="_idGenObjectAttribute-1" src="06_D2_Drumur-Dvoicenco_345-415-web-resources/image/03_Petru_Dumitriu_si_Eugen_Simion.jpg" alt="" />
			</div>
		</div>
		<div id="_idContainer063" class="Basic-Text-Frame">
			<p class="Legenda_BUN">Eugen Simion și Petru Dumitriu</p>
		</div>
		<div class="_idGenObjectLayout-1">
			<div id="_idContainer064" class="_idGenObjectStyleOverride-1">
				<img class="_idGenObjectAttribute-1" src="06_D2_Drumur-Dvoicenco_345-415-web-resources/image/Untitled-11d.jpg" alt="" />
			</div>
		</div>
		<div id="_idContainer065" class="Basic-Text-Frame">
			<p class="Basic-Paragraph ParaOverride-1"><span class="CharOverride-2">Durnea</span></p>
		</div>
		<div id="_idContainer066" class="Basic-Text-Frame">
			<p class="Basic-Paragraph"><span class="CharOverride-2">Durnea</span></p>
		</div>
		<div id="_idContainer067" class="Basic-Text-Frame">
			<p class="Basic-Paragraph"><span class="CharOverride-2">Duțescu-Duțu</span></p>
		</div>
		<div id="_idContainer068" class="Basic-Text-Frame">
			<p class="Basic-Paragraph ParaOverride-1"><span class="CharOverride-2">Dvoicenco-Markova</span></p>
		</div>
	</body>
</html>

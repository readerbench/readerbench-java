<!DOCTYPE html>qwrwe
<html>
	<head>
		<meta charset="utf-8" />
		<title>01_D2_Dabija-Darul_3-68</title>
		<link href="01_D2_Dabija-Darul_3-68-web-resources/css/idGeneratedStyles.css" rel="stylesheet" type="text/css" />
	</head>
	<body id="x01_D2_Dabija-Darul_3-68" lang="ro-RO">
		<div id="_idContainer025" class="_idGenObjectStyleOverride-1">
			<div class="_idGenObjectLayout-1">
				<div id="_idContainer002">
					<div id="_idContainer000" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DABIJA</span><span class="titlu-12-complet">, Nicolae</span> <br />(15.VII.1948, Bișcotari, azi Codreni–Cimișlia), poet, <br />publicist, prozator.</p>
					</div>
					<div id="_idContainer001" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="01_D2_Dabija-Darul_3-68-web-resources/image/dabija_nicolae_optim.png" alt="" />
					</div>
				</div>
			</div>
			<p class="Heuristica-PRIMUL">Este fiul Cristinei (n. Dabija) şi al lui Trofim Ciobanu, ţărani. Şcoala primară a urmat-o în satul de baştină (1954–1958), iar liceul la Sagaidac şi Cimişlia (1958–1966). Intrat la Facultatea de Ziaristică din Chişinău, este exmatriculat în 1969 pentru aşa-zise „activităţi naţionaliste”. Un an mai târziu se reînscrie la Facultatea de Filologie a Universităţii de Stat din Chişinău, pe care o va absolvi în 1972. Primele versuri îi apar în 1965, în „Tinerimea Moldovei”. Între 1972 şi 1975 este redactor la postul de televiziune din Chişinău. Intră apoi în gazetărie, la revistele „Nistru”, unde conduce redacţia de poezie şi critică (1975–1984), „Orizontul” (devenită „Columna”; 1984–1986) şi „Literatura şi arta” (din 1986), la ambele fiind redactor-şef. Membru din 1988 al Comisiei de Stat pentru Problemele Limbii, este unul dintre cei mai activi participanţi la mişcarea de eliberare naţională din stânga Prutului. Editează manuale şcolare de literatură română şi de istorie a românilor. E ales în 1991 preşedinte al Asociaţiei Oamenilor de Ştiinţă, Cultură şi Artă din Republica Moldova. A fost deputat în Parlamentul Republicii Moldova în mai multe legislaturi, începând cu anul 1990. Este, din 2005, preşedinte al Frontului Democrat al Românilor din Republica Moldova. Colaborează cu articole de atitudine politică, studii, eseuri, poezii la „Ateneu”, „Adevărul literar şi artistic”, „Basarabia” „Cronica”, „Glasul naţiunii”, „Literatorul”, „Moldova”, „România literară”, „Totuşi iubirea” ş.a. Versurile sale au fost traduse în rusă, ucraineană, bulgară, sârbă, engleză, franceză, spaniolă, italiană, turcă etc. A fost distins cu numeroase premii, între care Premiul „Boris Glavan” (1977), Premiul de Stat al RSS Moldovenești (1988), Marele Premiu „Nichita Stănescu” (1992), Premiul Uniunii Scriitorilor din Republica Moldova (1993, 1999), Premiul „Mihai Eminescu” al Academiei Române (1993), Premiul „Titu Maiorescu” al Asociaţiei Juriştilor din România (2000), Marele Premiu „Sfântul Gheorghe” al Festivalului de Poezie din Uzdin (Serbia, 2006) ş.a. I s-au conferit Ordinul Republicii Moldova (1996), Ordinul Steaua României în grad de Comandor (2000). Din 2003 este membru de onoare al Academiei Române, iar din 2012 membru corespondent al Academiei de Ştiinţe a Republicii Moldova. </p>
			<p class="Heuristica-BASE">Fiind unul dintre reprezentanţii şaptezeciştilor, care promovează esteticul, maximalismul etic şi implicarea în lupta pentru renaşterea naţională, <span class="CharOverride-1">D.</span> impune în lirica lui, vizionară şi oraculară, o nouă poeticitate. El îşi asumă rolul mesianic de aed, care „speră cu un poem/ c-ar putea face lumea mai bună”. Placheta de debut, <span class="CharOverride-2">Ochiul al treilea</span> (1975), propune o lirică de idei în care imaginarul, inclusiv acela nutrit de lecturi, prevalează asupra realului. Poetul se refugiază în estetic şi în referinţe culturale, explorând programatic spiritualitatea naţională. În următorul volum, <span class="CharOverride-2">Apă neîncepută </span>(1980), poezia se obiectivează prin deschiderea spre epic şi spre conştiinţa colectivă. De la un lirism pur, ferit de frământările cotidianului, de la efuziunea incantatorie, bogată în definiţii metaforice, se trece la evocarea şi meditaţia elegiacă, înrămate în simboluri şi parabole, în proiecţii de legendă şi de mit naţional. De acum înainte autorul va fi preocupat de matricea şi etosul popular; lirismul „se radicalizează, iar spiritul elegiac îşi impune o morală severă” (Eugen Simion). Următoarele volume, <span class="CharOverride-2">Zugravul anonim</span> (1985) şi <span class="CharOverride-2">Aripă sub cămaşă </span>(1989), valorifică şi mitizează, prin vocabule de coloratură cronicărească, literatura naţională, basmele şi legendele populare. În cinstirea „zugravilor anonimi”, care au „înmoldovenit” veşniciile, precum şi în păstrarea tradiţiilor şi a continuităţii spirituale, poetul, „virtuoz al unui grai de tonalitate moldavă […] cu iz de limbă sfântă” (Dumitru Micu), întrevede unica şansă de dăinuire a neamului. <span class="CharOverride-2">Dreptul la eroare</span> (1993), <span class="CharOverride-2">Lacrima care vede</span> (1994<span class="CharOverride-2">)</span>,<span class="CharOverride-2"> Oul de piatră</span> (1995), <span class="CharOverride-2">Fotograful de fulgere</span> (1998), <span class="CharOverride-2">Cerul lăuntric</span> (1998), <span class="CharOverride-2">Poezia, bucuroasă tristeţe </span>(1998) ş.a. includ versuri pătimaş angajate (până la patetism) în frământările social-politice ale momentului. Dacă în unele cărţi anterioare discursul liric era însoţit de un umor subtil, acum el abundă în ironie caustică şi polemici volubile, capătă nerv publicistic şi îşi intensifică tonalităţile oraculare. Poetul nu are dreptul la eroare, acesta este imperativul etic urmat consecvent. <span class="CharOverride-1">D</span>. crede într-o religie a scrisului, în sacralitatea lui, ca esenţă esenţială (în termenii lui Heidegger), ceea ce imprimă poemelor o constantă tonalitate liturgică, psalmică, euharistică. Două axe sunt învederate în întreaga sa poezie: ritualul religios şi recitativul baladesc, ceea ce<span class="CharOverride-2"> </span>asigură liantul între contingent şi transcendent, între cercul cotidian „domestic” şi ceea ce e în afara lui, între „cerul lăuntric” şi cel de sus, între cloacă şi mit (<span class="CharOverride-2">Grădini în toamnă</span>), între tăcere şi cuvânt, în definitiv între viaţă şi moarte. Această îmbinare explică şi formula ce conjugă disciplina clasică şi libertatea romantică, dar şi tenta expresionistă. Critica literară s-a referit la faptul că de la un timp lirismul pur e sacrificat „cu bună ştiinţă”, în favoarea socialului, fiind privilegiate proiecţia lirică a miturilor naţionale, rapsodismul, misionarismul. <span class="CharOverride-1">D.</span> este şi autorul unor cărţi pentru copii (<span class="CharOverride-2">Poveşti de când Păsărel era mic</span>, 1980, ş.a.), în care mizează pe alegoria ludică şi pe jovialitate. <span class="CharOverride-2">Daciada</span> (1991) şi <span class="CharOverride-2">Nasc şi la Moldova oameni</span> (1992) au un caracter didactico-instructiv. Într-un susţinut efort de cunoaştere a culturii poporului român, <span class="CharOverride-1">D.</span> s-a documentat intens şi a transpus fragmentar, din slavonă, polonă, vechea rusă, greacă şi latină scrieri ale unor autori pe nedrept uitaţi sau altele necunoscute. Contribuţii importante de istorie literară, cercetările lui au fost strânse în volumele <span class="CharOverride-2">Pe urmele lui Orfeu</span> (1983) şi <span class="CharOverride-2">Antologia poeziei vechi moldoveneşti</span> (1986). <span class="CharOverride-1">D.</span> s-a afirmat şi ca publicist. Editorialele din „Literatura şi arta”, înmănuncheate în <span class="CharOverride-2">Libertatea are chipul lui Dumnezeu</span> (1997), în <span class="CharOverride-2">Icoană spartă: Basarabia</span> (1998), <span class="CharOverride-2">La est de vest </span>(2001), <span class="CharOverride-2">Basarabia – ţară de răspântii </span>(2004), <span class="CharOverride-2">Făclia credinţei </span>(2012) ş.a., textele publicistice sau memorialistice incluse în volumele care alcătuiesc ciclul <span class="CharOverride-2">Harta noastră care sângeră </span>cuprind pagini incisive, cu o retorică persuasivă, angajată deschis în afirmarea adevărului istoric şi a demnităţii naţionale, în fapt „o radiografie la fel de dramatică pe cât de onestă a lumii basarabene” (Al. Zub). Aproape o surpriză este romanul <span class="CharOverride-2">Tema pentru acasă</span> (2009), care recuperează o zonă tabu în proza basarabeană, determinată de interdicţia de a scrie despre deportările masive în Siberia, despre teroarea istoriei, care s-a exercitat asupra românilor din spaţiul basarabean, rupt de întreg. Inocenta dragoste dintre cei doi protagonişti – Mihai Ulmu şi Maria Răzeşu – se transformă, în ciuda tuturor obstacolelor, a distanţei geografice, într-o dragoste puternică, mântuitoare, o dragoste romantică, totală. Ei au de înfruntat un destin tragic, pe care şi-l privesc într-o oglindă ca un abis, ca un spaţiu gol, concentrat specular. În această oglindă nu se reflectă decât o Siberie imensă, sălbatică, năpădită de gheţuri şi geruri, de frig şi de frică, infiltrate, visceral, ca un tremur permanent al fiinţei. Pustiului geografic i se opune însă plinul sufletesc al celor doi, care umanizează natura, sfidând cruzimea celor care i-au condamnat la o condiţie atroce, neomenească. </p>
			<p class="Heuristica_CITAT">Legat prin mii de fire de fenomenul basarabean în complexitatea lui, tribun, rapsod şi evocator, Nicolae Dabija continuă, alături de alţii, cântul atât de repede întrerupt al lui Alexei Mateevici. Continuitate la nivelul altui timp şi cu alte mijloace, dar o continuitate sui-generis, ca început perpetuu…Toate ideile de aici <span class="CharOverride-3">[</span>din<span class="CharOverride-3"> Aripă sub cămaşă]</span>, cu rădăcini în abisal, orientează spre timpul sacru al naţiunii, reactivat, reînvestit cu rezonanţe noi, iradiind speranţă. Alteori, aripile poetului se lasă peste fiinţe, simbolizând lepădarea de sine, lângă întristări şi umilinţe. Nostalgie difuză, un anumit gen de smerenie, o discretă seninătate pe un fond reflexiv-liric iradiază din confesiunile de iubire ale romanticului însingurat, de o constantă gingăşie a sentimentelor. Poezie de şoapte şi rememorări care s-ar vrea citită sau rostită în acompaniament de harpe şi flaute, în lumini catifelate, scăzute.</p>
			<p class="Heuristica_CITAT_semnat">CONSTANTIN CIOPRAGA</p>
			<p class="Heuristica___mici"><span class="CharOverride-4">Scrieri:</span><span class="CharOverride-1"> </span><span class="CharOverride-2">Ochiul al treilea</span>, Chişinău, 1975; <span class="CharOverride-2">Apă neîncepută</span>, Chişinău, 1980; <span class="CharOverride-2">Poveşti de când Păsărel era mic</span>, Chişinău, 1980; <span class="CharOverride-2">Pe urmele lui Orfeu</span>, pref. Pavel Boţu, Chişinău, 1983; ed. 2, Chişinău, 1990; <span class="CharOverride-2">Alte poveşti de când Păsărel era mic</span>, Chişinău, 1984; <span class="CharOverride-2">Zugravul anonim</span>, Chişinău, 1985; <span class="CharOverride-2">Aripă sub cămaşă</span>, Chişinău, 1989; <span class="CharOverride-2">Moldova de peste Nistru – vechi pământ strămoşesc</span>,<span class="CharOverride-2"> </span>Chişinău, 1990; <span class="CharOverride-2">Aripă sub cămaşă</span>, îngr. Andi Andrieş, pref. Constantin Ciopraga, Iaşi, 1991; <span class="CharOverride-2">Daciada</span>,<span class="CharOverride-2"> </span>Chişinău, 1991; <span class="CharOverride-2">Domnia lui Ştefan cel Mare</span>,<span class="CharOverride-2"> </span>Chişinău, 1991; <span class="CharOverride-2">Mierla domesticită</span>,<span class="CharOverride-2"> </span>Chişinău, 1992; <span class="CharOverride-2">Nasc şi la Moldova oameni</span>,<span class="CharOverride-2"> </span>Chişinău, 1992; <span class="CharOverride-2">Dreptul la eroare</span>,<span class="CharOverride-2"> </span>Chişinău, 1993; <span class="CharOverride-2">Lacrima care vede</span>,<span class="CharOverride-2"> </span>Iaşi, 1994; <span class="CharOverride-2">Oul de piatră</span>,<span class="CharOverride-2"> </span>Chişinău, 1995; <span class="CharOverride-2">Libertatea are chipul lui Dumnezeu</span>,<span class="CharOverride-2"> </span>Craiova, 1997; <span class="CharOverride-2">Cercul de cretă</span>,<span class="CharOverride-2"> </span>Chişinău, 1998; <span class="CharOverride-2">Cerul lăuntric</span>,<span class="CharOverride-2"> </span>Chişinău, 1998; <span class="CharOverride-2">Fotograful de fulgere</span>,<span class="CharOverride-2"> </span>pref. Eugen Simion,<span class="CharOverride-2"> </span>Bucureşti, 1998; <span class="CharOverride-2">Icoană spartă: Basarabia</span>,<span class="CharOverride-2"> </span>Craiova, 1998; <span class="CharOverride-2">Între dragoste şi moarte</span>,<span class="CharOverride-2"> </span>Timişoara, 1998; <span class="CharOverride-2">Poezia, bucuroasă tristeţe</span>, Timişoara, 1998; <span class="CharOverride-2">Harta noastră care sângeră</span>,<span class="CharOverride-2"> </span>Craiova, 1999; <span class="CharOverride-2">Tăceri asurzitoare</span>,<span class="CharOverride-2"> </span>Galaţi, 1999; <span class="CharOverride-2">La est de vest</span>, Craiova, 2001; <span class="CharOverride-2">Vai de capul nostru!</span>,<span class="CharOverride-2"> </span>Craiova, 2001; <span class="CharOverride-2">Aşchii de stele</span>, Chişinău, 2002; <span class="CharOverride-2">În căutarea identităţii. Istoria neamului românesc din Basarabia povestită pentru elevi</span>, Bucureşti, 2002; <span class="CharOverride-2">Însemnări de pe front</span> (<span class="CharOverride-2">Scrisori din Basarabia</span>), Craiova, 2002; <span class="CharOverride-2">Doruri interzise</span>, Bucureşti–Chişinău, 2003;<span class="CharOverride-2"> Râul în căutarea mării (Scrisori din Basarabia</span>), Craiova, 2003;<span class="CharOverride-2"> Basarabia – ţară de răspântii</span>, Craiova, 2004; <span class="CharOverride-2">Bondari cu motor</span>, Chişinău, 2004; <span class="CharOverride-2">Bezna vine de la Răsărit</span>, Craiova, 2005; <span class="CharOverride-2">Fulger înrourat</span>, Piteşti, 2005;<span class="CharOverride-2"> De ce limba noastră e română</span>, Chișinău, 2007; <span class="CharOverride-2">Paznic pe înălţimi</span>, Craiova, 2007; <span class="CharOverride-2">Desţăraţi</span>, Craiova, 2008; <span class="CharOverride-2">Maraton printre gloanţe</span>, Râmnicu Sărat, 2008; <span class="CharOverride-2">101 poeme</span>, Bucureşti, 2009; <span class="CharOverride-2">Hoţii de speranţe</span>, Bacău, 2009; <span class="CharOverride-2">Mesaje pentru supravieţuitori</span>, Craiova, 2009; <span class="CharOverride-2">Tema pentru acasă</span>, Iaşi, 2009; <span class="CharOverride-2">Priveghetori împăiate</span>, Alba Iulia, 2011; <span class="CharOverride-2">Prutul are două maluri</span>, Bacău, 2012; <span class="CharOverride-2">Făclia credinţei</span>, Ploieşti, 2012. <span class="CharOverride-1">Antologii: </span><span class="CharOverride-2">Antologia poeziei vechi moldoveneşti</span>.<span class="CharOverride-2"> Modele şi reconstituiri</span>,<span class="CharOverride-2"> </span>Chişinău, 1986. <span class="CharOverride-1">Traduceri: </span>Federico García Lorca, <span class="CharOverride-2">Romancero ţigan</span>, Chişinău, 1983; Goethe, <span class="CharOverride-2">Suferinţele tânărului Werther</span>, Chişinău, 1987. </p>
			<p class="Heuristica___m_RPR"><span class="CharOverride-1">Repere bibliografice: </span>Dolgan, <span class="CharOverride-2">Crez</span>,<span class="CharOverride-2"> 310–314</span>;<span class="CharOverride-2"> </span>Eliza Botezatu, <span class="CharOverride-2">Poetul şi pasărea Phoenix</span>,<span class="CharOverride-2"> </span>„Nistru”, 1983, 11; Dan Mănucă, <span class="CharOverride-2">„Pe urmele lui Orfeu”</span>, RL, 1991, 3; Ion Ciocanu, <span class="CharOverride-2">Un poet născocit de poeme</span>, LRC, 1993, 2; Micu, <span class="CharOverride-2">Scurtă ist.</span>, II, <span class="CharOverride-2">393–394</span>; Cimpoi, <span class="CharOverride-2">Ist. lit. Basarabia</span>,<span class="CharOverride-2"> 224–225</span>;<span class="CharOverride-2"> </span>Ana Bantoş, <span class="CharOverride-2">Nicolae Dabija</span>,<span class="CharOverride-2"> </span>LRP, <span class="CharOverride-2">533–543</span>;<span class="CharOverride-2"> </span>Simion, <span class="CharOverride-2">Scriitori</span>,<span class="CharOverride-2"> </span>IV, <span class="CharOverride-2">298–303</span>; Galaicu-Păun, <span class="CharOverride-2">Poezia</span>, <span class="CharOverride-2">58–62</span>; Maricica Cioclea, <span class="CharOverride-2">Nicolae Dabija. Biobibliografie</span>, Chişinău, 1999; <span class="CharOverride-2">Dicţ. esenţial</span>,<span class="CharOverride-2"> 231–233</span>; Cimpoi, <span class="CharOverride-2">Critice</span>,<span class="CharOverride-2"> </span>III, <span class="CharOverride-2">209–211</span>; Ciopraga, <span class="CharOverride-2">Partituri</span>, <span class="CharOverride-2">219–229</span>; <span class="CharOverride-2">Mică encicl.</span>, <span class="CharOverride-2">243–260</span>; Dolgan, <span class="CharOverride-2">Poezia</span>, <span class="CharOverride-2">184–208</span>, <span class="CharOverride-2">468–474</span>, <span class="CharOverride-2">508–518</span>; Eugen Simion, <span class="CharOverride-2">Nicolae Dabija 60</span>, CLT, 2008, 30; Al. Zub, <span class="CharOverride-2">Semne de lumină pe o hartă sângerândă</span>, CL, 2009, 12; <span class="CharOverride-2">Romanul Marii Poezii a unei Mari Iubiri</span>, LA, 2010, 29 aprilie (grupaj special); Rachieru, <span class="CharOverride-2">Poeţi Basarabia</span>, <span class="CharOverride-2">281–290</span>; Nicolae Creţu, <span class="CharOverride-2">Un roman–baladă (I–II)</span>, CL, 2011, 2, 3. &#9;<span class="Semnatura">M.Dg.</span></p>
			<p class="Heuristica_PRIMUL_Semnat ParaOverride-2"><span class="titlu-12">DACIA</span>, gazetă literară şi politică apărută la Iaşi între 9 martie şi 19 iunie 1861. Partea literară era redactată, după toate probabilităţile, de V.A. Urechia. Într-un articol nesemnat, intitulat <span class="CharOverride-2">Dacia</span>, se expune programul literar al gazetei, pus în relaţie cu programul politic. Ideea centrală este aceea că lupta pentru impunerea unei limbi literare şi a unei literaturi naţionale nu se poate susţine fără corelarea cu activitatea politică, al cărei ţel este unitatea naţională a românilor. Acesta este scopul pe care şi-l propun redactorii, situându-se astfel în curentul de idei politice şi literare ce îşi are izvorul în programul „Daciei literare” (1840). La <span class="CharOverride-1">D.</span> colaborează cu articole diverse sau cu modeste scrieri literare Sofia Cocea, D. Pop Marţian, Gh. Tăutu, I.V. Adrian, B.P. Hasdeu, T. Lateş şi A. Şendrea. Gazeta se citea şi în Transilvania, de unde se primeau corespondenţe semnate, ca măsură de precauţie, cu iniţiale. Într-o serie de cronici V.A. Urechia discută oportunitatea reprezentaţiilor cu lucrările dramatice ale lui Vasile Alecsandri – comedii şi „cânticele comice”. Se reproşează acestor scrieri, cărora nu li se neagă valoarea şi nici verva comică, încercarea de a generaliza semnificaţiile unor stări de lucru, mai precis faptul că este criticat începutul unei reorganizări sociale înainte de a-i cunoaşte rezultatele.&#9;  <span class="Semnatura">R.Z.</span></p>
			<p class="Heuristica_PRIMUL_Semnat"><span class="titlu-12">DACIA</span>, publicaţie apărută la Bucureşti, cu subtitlul „Ziar de dimineaţă”, între 23 noiembrie 1918 şi 15 octombrie 1922, sub direcţia lui Al. Vlahuţă (până în noiembrie 1919, când poetul moare) şi a lui I. Al. Brătescu-Voineşti, director fondator fiind Şt. Zăvoianu. Îşi propune să spună „adevărul cu orice preţ şi împotriva oricui”, pentru a contribui astfel la „educaţia socială a maselor” şi la cunoaşterea realităţii printr-o atitudine obiectivă, cinstită. Cotidian de informaţii cu un tiraj semnificativ, <span class="CharOverride-1">D.</span> găzduieşte în paginile sale ştiri şi rapoarte despre evenimente culturale, fără a le acorda însă o poziţie privilegiată şi fără a comenta extins pe marginea lor. În articolul <span class="CharOverride-2">Amurg şi zori</span> din primul număr, Al. Vlahuţă crede că, în condiţiile împlinirii idealului naţional, „înaintea noastră mijesc zorii zilei pe-o lume nouă”. I. Al. Brătescu-Voineşti se referă la triumful democraţiei prin acordarea votului universal, la semnificaţia actului unirii Transilvaniei cu România la Alba Iulia în 1918. În numărul 146/1921 Simion Mehedinţi semnează articolul <span class="CharOverride-2">Alecsandri – Maiorescu</span>, în care salută iniţiativa Academiei Române de a comemora cele două personalităţi ale culturii şi literaturii române. Articole de fond mai semnează Marin Ştefănescu, I. Simionescu, Paul Bujor, D. Gusti, Al. Busuioceanu; versuri – I.U. Soricu; proză – I.C. Vissarion; cronică literară (sporadic) – Nichifor Crainic, Horia Petra-Petrescu. Alţi colaboratori: G. Ionescu-Siseşti, Al. Lepădatu, M. Şerban, V. Voiculescu.&#9; <span class="Semnatura">I.H. </span></p>
			<p class="Heuristica_PRIMUL_Semnat"><span class="titlu-12">DACIA</span>,<span class="CharOverride-1"> </span>revistă trilingvă – spaniolă, italiană şi română – editată la Barcelona, săptămânal, între 21 februarie 1929 şi 2 ianuarie 1930, de Sociedad General Española de Libreria, Diarios, Revistas y Publicaciones, sub îndrumarea lui Ribera-Rovira, preşedinte al Asociaţiei Presei din Barcelona. Membru activ al redacţiei a fost Mihai Tican-Rumano. În cuvântul de salut din primul număr<span class="CharOverride-1"> </span>(<span class="CharOverride-2">Saluto ai lettori di „Dacia”</span>) se spune că revista va servi idealului de comuniune şi fraternitate între popoare şi ţări latine prin întărirea legăturilor culturale şi economice dintre Spania, Italia şi România. Se fac cunoscute progresele acestor ţări în domeniile comercial, turistic, literar, teatral, sportiv, bancar etc. Se dau informaţii despre întâlnirile oficiale (vizita reginei Maria în Spania, prezenţa românească la Expoziţia Internaţională de la Barcelona, vizita unui grup de intelectuali români în Spania, Congresul Internaţional de Agricultură etc.), despre legăturile artistice şi culturale (Ramon de Bastera scrie un articol despre N. Iorga, Mihai Tican-Rumano comentează schimburile intelectuale ş.a.). România turistică face obiectul mai multor materiale (<span class="CharOverride-2">Las bocas del Danubio</span> de Juan Caralt y Roca,<span class="CharOverride-1"> </span><span class="CharOverride-2">Transylvania y Rumania, Impresii din Bucureşti. Capitala latină din Orient</span><span class="CharOverride-1"> </span>etc.), care sunt însoţite de numeroase fotografii înfăţişându-i pe Mihai I, regina Maria, N. Iorga, Victor Eftimiu, Ion Minulescu, Maria Filotti, Ionescu-Vion, preşedintele Sindicatului Profesional al Ziariştilor Români, Smaranda Gârbea Tomellini, Ion I.C. Brătianu, Ion Mihalache ş.a. Numeroşi colaboratori spanioli, italieni şi români contribuie la bogatele rubrici ale revistei: „Deportivas, cinematograficas, musica y teatros”, „Noticiaro rumano”, „Cronica italiana” ş.a. Printre ei se numără R. Martínez Torres, Manuel Cruz Romero, F. Martínez-Corbalan, Angel Dotor, José Maria Susaeta, Carlos Moral, Martin J. Planas, Juan Solanas, Carlo Alberto Lauri, Ramon Mora Masip, Paolo Boselli, Michele Soravia, Charles Normann, Alfonso Baombalere, Ettore Latronico, Enrico Bottini Massa, P. Zorzi, Valentino Piccoli, Ernesto Mancini, Luigi Giusti. Dintre români sunt de menţionat Mihail Manoilescu, Tache Soroceanu, D. Gusti, Duiliu Marcu, C. Ene, C. Rîuleţ, Al. Tzigara-Samurcaş, Stelian Popescu, Ştefan I. Neniţescu (<span class="CharOverride-2">El Greco en Rumania</span>), Al. Marcu (<span class="CharOverride-2">L’Italia in cerca della latinità</span>) ş.a. Articolele abordează subiecte diverse: stabilitatea monetară, activitatea literară şi teatrală, frumuseţile naturale ale Bucureştilor etc. Victor Eftimiu colaborează la primul număr cu povestirea<span class="CharOverride-2"> El haiduc Bujor</span>,<span class="CharOverride-1"> </span>urmată de <span class="CharOverride-2">Kiriakitza</span><span class="CharOverride-1"> </span>şi<span class="CharOverride-1"> </span><span class="CharOverride-2">Una serenata</span>. I. Al. Brătescu-Voineşti contribuie cu povestirea <span class="CharOverride-2">Un accidente.</span><span class="CharOverride-1"> </span>Din proza lui I.L. Caragiale se publică, în limba franceză, <span class="CharOverride-2">O făclie de Paşte</span><span class="CharOverride-1"> </span>şi<span class="CharOverride-1"> </span><span class="CharOverride-2">25 de minute</span>. Cezar Petrescu e prezent cu<span class="CharOverride-1"> </span><span class="CharOverride-2">El camin de Corcho</span><span class="CharOverride-1"> </span>şi<span class="CharOverride-1"> </span><span class="CharOverride-2">La aventura</span>, iar Liviu Rebreanu cu un fragment din<span class="CharOverride-1"> </span><span class="CharOverride-2">Ciuleandra</span> și cu articolul<span class="CharOverride-2"> Două latinităţi</span>.&#9; <span class="CharOverride-5">M.Pp.</span></p>
			<p class="Heuristica_PRIMUL_Semnat"><span class="titlu-12">DACIA</span>, „revistă de propagandă culturală” apărută la București, lunar, din februarie până în mai 1931. Director: C. Popescu-Pasăre; prim redactor: (Mircea) Dem. Rădulescu. Subtitlul, modificat odată cu numărul 2 în „Organ de doctrină și informație culturală”, nu adaugă nimic cu privire la orientarea patriotic-tradiționalistă declarată odată cu primele pagini, ocupate de portretele regilor Ferdinand și Maria, aflate în succesiunea chipurilor celor mai proeminenți conducători, legiuitori și oameni politici de la Decebal până la făuritorii României Mari. Tipărită în condiții grafice și poligrafice de excepție – format album, pe hârtie velină, cu paginile elegant chenăruite, rafinate de frontispicii ornate cu elemente florale stilizate ori de viniete, cu litere variate, <span class="CharOverride-1">D. </span>are un conținut eclectic, „redeșteptarea sentimentului național și moral în cultură” fiind idealul care urma să-i structureze programul. În consecință, sumarele sunt anoste, colaboratorii făcând evident figură de complezență. Se detașează totuși Mihail Sadoveanu cu textul <span class="CharOverride-2">Însemnări din războiul nostru</span>, preluat din volumul de război <span class="CharOverride-2">File însângerate</span>, numele lui Emil Gârleanu cu bucata educativ-pedagogică <span class="CharOverride-2">Dragoste de patrie</span> și cu povestirea <span class="CharOverride-2">Căprioara</span> (ambele republicate), Liviu Rebreanu cu <span class="CharOverride-2">Învățătorul</span> și Ion Marin Sadoveanu, autor al unor considerații despre frumusețea întinderilor de ape de pe tot pământul (<span class="CharOverride-2">Nostalgii</span>. <span class="CharOverride-2">Marine</span>). Un text cu scop evident propagandistic este <span class="CharOverride-2">România în fotografii</span> – o raită prin câteva galerii bucureștene ce expuneau cicluri de imagini reunite sub genericul <span class="CharOverride-2">Țările române văzute de artiștii francezi</span>, preluate după volumul cu acest titlu al criticului de artă George Oprescu. Cu versificări modeste se produc Ion I. Ciucurescu și George Gheorghiu; dar nici <span class="CharOverride-2">Iubiți-vă</span> de Leontin Iliescu, nici chiar <span class="CharOverride-2">Arătare </span>din placheta <span class="CharOverride-2">Drumul spre stele</span> de Adrian Maniu nu reușesc să ridice nivelul revistei. Câteva cugetări extrase din scrierile lui Costache Negri, Ion Ghica, G. Bogdan-Duică, V. Conta, Voltaire ș.a. ocupă spațiile albe din pagini, după pilda tuturor publicațiilor timpului. O modestă tentativă de rubricație, introdusă prin „Curierul literar” și „Din vitrina librăriei”, este tot o imitație revuistică. Puzderia de reclame ce invadează integral ultimele pagini probabil rotunjește fondurile necesare finanțării revistei, care dispare după numai trei numere. Alți colaboratori: Alexis Nour, G. Lungulescu.&#9; <span class="Semnatura CharOverride-6">R.P.</span></p>
			<p class="Heuristica_PRIMUL_Semnat"><span class="titlu-12">DACIA</span>, publicaţie apărută la Bucureşti, bilunar, între 15 aprilie 1941 şi 1 mai 1942. Comitetul de direcţie este format din Dan Botta, Emil Giurgiuca şi Octavian C. Tăslăuanu (până la numărul 6/1941). Revistă de cultură şi de literatură orientată spre tematica naţională, <span class="CharOverride-1">D.</span> intenţionează să promoveze ideea de scriitor (sau de om de cultură, în general) ca „voce a cetăţii”, bard militant pentru renaşterea naţională şi pentru restabilirea comandamentelor etice în artă. Publicaţia cuprinde producţii poetice şi în proză, însemnări, cronici şi, mai ales, eseuri pe teme etnice şi istorice, subsumate unor comandamente morale. Versurile tipărite în paginile <span class="CharOverride-1">D.</span> se revendică de la un filon postromantic şi aderă la forme tradiţionaliste, apelând la tematici istorice, rurale, naţionaliste sau ortodoxiste. Colaborează cu poezie V. Voiculescu (<span class="CharOverride-2">Inscripţie pe o piatră de la Epidaur</span>, <span class="CharOverride-2">Rugăciunea răniţilor</span>, <span class="CharOverride-2">Alba Iulia</span>), Ion Pillat (<span class="CharOverride-2">Credinţă</span>), Emil Botta (<span class="CharOverride-2">Măiastra</span>, <span class="CharOverride-2">Bărbat Voievodul</span>, <span class="CharOverride-2">Rob Codru</span>, <span class="CharOverride-2">Ca frunza</span>, <span class="CharOverride-2">Mireasa Carpena</span>), Mihai Beniuc (<span class="CharOverride-2">E slobod să mai cânt?</span>, <span class="CharOverride-2">Despărţire de o garoafă roşie</span>, <span class="CharOverride-2">Sub Casiopeea</span>), Ion Bălan, Emil Giurgiuca, N.I. Herescu, Virgil Nistor, Iulian Vesper, D. Ciurezu (<span class="CharOverride-2">Păstorii</span>), Vlaicu Bârna (<span class="CharOverride-2">Pe dealul Feleacului</span>, <span class="CharOverride-2">Peisaj transilvan</span>). În numărul 1/1941 Basil Munteanu publică eseul intitulat <span class="CharOverride-2">O nouă literatură românească</span>, care anticipează apariţia în spaţiul cultural autohton a unei literaturi bazate pe „expresia <span class="CharOverride-2">stilului</span> românesc”, citând accepţiunile date acestui concept de către Lucian Blaga. Mai sunt prezenți cu studii de istorie şi de sociopolitică Octavian C. Tăslăuanu, Dan Botta, Th. Capidan (cu o cercetare etnografică despre aromâni în numărul 2/1941), Mircea Vulcănescu, Sever Pop (semnatar al unui studiu intitulat <span class="CharOverride-2">Unitatea limbii române</span>, în numărul 5/1941), N. Cartojan, Al. Busuioceanu, G. Murnu. În numărul 2/1941 apar fragmente din romanul istoric <span class="CharOverride-2">Marcu Crăişorul</span> de Anton Balotă. Cronica literară este susţinută de Dragoş Vrânceanu şi de Emil Giurgiuca, iar cronica plastică de Ion Vlasiu şi de V. Beneş. Mai colaborează Zevedei Barbu, Corneliu Coposu, Tudor Ciortea, Grigore Popa, Ioan Lupaş, Ion I. Nistor. Celebra polemică din epocă dintre Dan Botta și Lucian Blaga, legată de paternitatea asupra teoriei spațiului mioritic, atinge și paginile primului număr din <span class="CharOverride-1">D.</span>, în care Botta reia, la sfârșitul articolului <span class="CharOverride-2">Românii, poporul tradiţiei imperiale</span>, mai vechile acuzații de plagiat avansate anterior, voalat, în „Gândirea” (1935); polemica, purtată ulterior în publicațiile „Timpul”, „Tribuna”, „Sfarmă-Piatră” și luând proporții prin răspunsurile iritate și violente ale lui Blaga, va degenera într-o provocare la duel cu pistoalele din partea lui Botta, declinată de preopinentul său.&#9; <span class="Semnatura">***</span></p>
			<p class="Heuristica_PRIMUL_Semnat"><span class="CharOverride-1">DACIA</span>, revistă care a apărut la Rio de Janeiro, în Brazilia, între 1945 şi 1959, avându-l director pe Grigore Arbore şi redactor-şef pe Zamfir Tulniceanu. Primele numere îi menţionează şi pe membrii comitetului de organizare: Ion Velcescu, Nicolae Boldur, Smaranda Jianu, D. Dumbravă, C. Andrieşescu, St. Domneşti; mai târziu cititorii sunt informaţi doar că revista „apare sub îngrijirea unei echipe”, iar pe frontispiciu e înscris numele fondatorului – Stelian Bisocianu (5/1947). Publicaţie politică şi literară cu apariţie sporadică, <span class="CharOverride-1">D.</span> a cunoscut două serii. Prima – de numai patru pagini şi cu text redactat în cea mai mare parte, până la numărul 5/1947, în limba franceză, apoi cvasiintegral în româneşte – debutează cu un număr apărut clandestin la Paris, în decembrie 1945, „înscriind în istoria exilului prima manifestare anticomunistă, prima acţiune de redeşteptare a forţelor latente naţionale de peste hotare”, după cum reiese din <span class="CharOverride-2">Cuvântul înainte</span> al celei de-a doua serii, inaugurată cu numărul 8 din 1952. Tot într-un text al seriei a doua, semnat de Gr. Arbore („<span class="CharOverride-2">Dacia”, 12 ani de existenţă</span>), sunt expuse greutăţile cu care s-au confruntat, chiar în anul înfrângerii Berlinului, iniţiatorii acestui demers antisovietic: „Limbajul presei internaţionale era deosebit de ceremonios cu Moscova. Ca atare, apariţia unei publicaţii ca «Dacia», cu un conţinut atât de ofensiv la adresa comunismului, era considerată, la acea dată, cel puţin o îndrăzneală destul de riscantă, dacă nu o nebunie. Şi totuşi «Dacia» a apărut”. Sub deviza „Pro patria semper”, se vizează direct, uneori cu accente patetice, pe de o parte mobilizarea emigraţiei române într-o acţiune politică unitară pentru salvarea ţării („Români, strigaţi către toate zările lumii: Libertate sau moarte”), iar pe de altă parte influenţarea opiniei publice internaţionale în problema teritoriilor româneşti ocupate şi a pericolului comunist. Majoritatea articolelor sunt pledoarii pentru Basarabia şi Bucovina, pentru salvarea independenţei României. În acelaşi sens sunt selectate textele literare, fie că este vorba de reproducerea unor texte clasice (M. Eminescu, <span class="CharOverride-2">Doina</span>, Al. Russo, fragmente din <span class="CharOverride-2">Cântarea României</span>, N. Bălcescu, <span class="CharOverride-2">Români de pretutindeni</span>, apelul din Paris, 1850, V. Pârvan, <span class="CharOverride-2">Morţii noştri</span>), fie că este vorba de compuneri originale, precum versurile lui Tudor Dava (<span class="CharOverride-2">Cneazul, Voevodul, Dacii, Horia</span>)<span class="CharOverride-2">,</span> Al. Silistreanu şi Traian Silvestru, fragmentele de proză, studiile şi articolele semnate de Zamfir Tulniceanu (<span class="CharOverride-2">Idealul românesc</span>), D. Dumbravă (<span class="CharOverride-2">Mărturisire din surghiun</span>), Al. Silistreanu (<span class="CharOverride-2">Gem închisorile</span>), Dan Simionescu (<span class="CharOverride-2">Strămoşii noştri</span>), Ştefan Mărăscu (<span class="CharOverride-2">Siberia, cimitirul popoarelor</span>) ş.a. Dintre poeţii contemporani importanți figurează doar Tudor Arghezi cu poezia <span class="CharOverride-2">Când veniră</span>, din ciclul <span class="CharOverride-2">Letopiseţi</span>, şi Aron Cotruş cu un medalion pe care i-l consacră, la şaizeci de ani, Faust Brădescu. Cu seria nouă (44–56 de pagini, text imprimat prin mimeografiere şi având înscris locul apariţiei – Rio de Janeiro), <span class="CharOverride-1">D.</span> îşi propune să fie „o tribună de luptă românească exclusiv în slujba neamului şi a intereselor superioare ale României” (<span class="CharOverride-2">Cuvânt înainte)</span>, care „nu va polemiza cu nimeni, sub nici un motiv. Va publica articole tratând problemele româneşti, ale tuturor scriitorilor şi ziariştilor români în exil, indiferent de partidul politic căruia aparţin”. Dar publicaţia elimină acum paginile de literatură, acordând un spaţiu larg momentelor aniversare şi comemorative, în special celor referitoare la mişcarea legionară.&#9; <span class="Semnatura">M.P.-C. </span></p>
			<p class="Heuristica-PRIMUL"><span class="titlu-12">DACIA</span><span class="titlu-12-complet"> LITERARĂ</span>, revistă apărută la Iaşi, lunar, sub redacţia lui Mihail Kogălniceanu, în trei numere duble (1–2, 3–4 şi 5–6), corespunzătoare intervalului ianuarie – iunie 1840. O „ediţie a doua”, cu trei stampe, reprezentându-i pe Mihail Kogălniceanu, Costache Negruzzi şi Vasile Alecsandri, şi cu o prefaţă iscălită de C. Negruzzi, se tipăreşte în 1859, cu justificarea că tomul ajunsese o raritate şi „lipsa [lui] se simţea”. Întors de la studiile berlineze, ce-i mijlociseră un amplu contact cu mişcările de idei din Occident, M. Kogălniceanu şi-a pus în aplicare hotărârea luată acolo, de a demara în ţară o acţiune de amploare, vizând „renaşterea naţiei” pe calea „mai uşoară şi mai scurtă” a literaturii (înţeleasă în sens larg, incluzând pe lângă beletristică şi o parte din ştiinţe, precum şi presa), acţiune implicând în chip necesar şi multiple lovituri aduse regimului politic, în scopul destructurării, reformării lui. După ce e numit aghiotant domnesc, el îl convinge pe Gh. Asachi să-i încredinţeze, în iulie 1838, redactarea suplimentului literar al gazetei „Albina românească” – „Alăuta românească”. Interzicerea acestuia, după numai cinci numere, precum şi pedeapsa (o lună de arest „în casă”) nu îi temperează elanul. Conştient acum şi de necesitatea unui aşezământ tipografico-editorial propriu, în condiţiile monopolului de care se bucura în domeniu mai vârstnicul Asachi, el face anevoioase demersuri, finalizate prin obţinerea unei importante comenzi – tipărirea oficiosului „Foaia sătească” –, apoi, a direcţiei tipografiei deţinute de Mitropolia Moldovei şi, în sfârşit, concesionarea, în martie 1840, a două dintre „teascurile” ei. Mai înainte încă, la 24 ianuarie 1840, abia întors dintr-o călătorie la Bucureşti, unde căutase litere noi, solicitase permisiunea de a scoate o revistă literară lunară, cu titlul simbolic <span class="CharOverride-1">D.l.</span>, „de cinci, şase coale în 8°”, şi aprobarea i se comunica la 8 februarie 1840. Ceruse totodată să i se precizeze şi „dispoziţiile pravilnice a cenzurei”, prin a căror respectare „să fie asigurat de orice întâmplare arbitrară […] şi prin vreo stavilă neprevăzută şi nemeritată […] să nu fie oprit în publicaţia foaiei”. Între timp îi scrisese şi programul, care e datat „30 ghenarie 1840”. Bucurându-se de sprijinul lui C. Negruzzi şi, deocamdată, de cel mai restrâns al lui Vasile Alecsandri, împreună cu care va prelua peste câteva luni şi direcţia Teatrului Naţional ieşean, Kogălniceanu era, foarte probabil, şi în posesia unei bune părţi din „material”, dar tipărirea va mai dura, ceea ce determină transformarea numărului prim în unul dublu, pe lunile ianuarie şi februarie, apărut abia pe 19 martie 1840. Programul, sub un titlu potrivit<span class="CharOverride-2"> </span>mai curând unei cărţi, <span class="CharOverride-2">Introducţie</span>, prezintă noua „foaie” ca o revoluţie. Spre deosebire de primele încercări de a întemeia periodice româneşti, eşuate, dar şi de întreprinderile ulterioare, încununate de succes, ale lui Ion Heliade-Rădulescu, Gh. Asachi, G. Bariţiu şi ale altora, întreprinderi care se circumscriau în special presei cotidiene şi care aveau „mai mult sau mai puţin o coloră locală”, <span class="CharOverride-1">D.l.</span> urma ca, „părăsind politica”, „să se îndeletnicească numai cu literatura naţională”, adică, „făcând abnegaţie de loc”, să se ocupe „cu producţiile româneşti, fie din oricea parte a Daciei, numai să fie bune”. Cele două căi preconizate – includerea „compunerilor originale a redactorilor şi a conlucrătorilor săi”, precum şi reproducerea „celor mai bune scrieri originale ce va găsi în deosebitele jurnaluri româneşti” – aveau să apropie obiectivul final: formarea „unui repertoriu general a literaturei româneşti, în carele, ca într-o oglindă, se vor vedé scriitori moldoveni, munteni, ardeleni, bănăţeni, bucovineni, fieştecarele cu ideile sale, cu limba sa, cu tipul său”. Însumarea particularităților regionale nu era totuşi, în fond, ţinta finală, aceasta fiind dezvăluită mai departe, pornind strategic de la „datoriile redacţiei”. Între ele primul loc îl ocupă grija ca „moralul să fie […] o tablă de legi şi scandalul o urâciune gonită”, dar de aici se trece la o altă componentă, anume critica, pusă între paranteze cel puţin la început de Heliade-Rădulescu şi de Gh. Asachi. Semnatarul <span class="CharOverride-2">Introducţiei</span> precizează astfel că, „vrăjmaşi ai arbitrarului, nu vom fi arbitrari în judecăţile noastre”, că „vom critica cartea, iar nu persoana”, evitarea „discusiilor ce ar putea să se schimbe în vrajbe” însemnând şi evitarea pricinilor de „urâtă şi neplăcută neunire”, absolut necesară pentru „realizaţia dorinţii ca românii să aibă o limbă şi o literatură comună pentru toţi”. Dorinţa astfel exprimată întâmpina însă un obstacol mai important decât „vrajbele” între persoane, anume „dorul imitaţiei [care] s-au făcut la noi o manie primejdioasă, pentru că omoară în noi duhul naţional”. Forma de manifestare a acestuia ar fi fost îndeosebi mult prea numeroasele tălmăciri, care – crede redactorul <span class="CharOverride-1">D.l. </span>– în genere „nu fac o literatură” şi cu atât mai puţin când sunt, în majoritate, rele. În consecinţă, noua revistă „va primi cât se poate de rar traduceri din alte limbi”, pentru ca „mai toate coloanele” să-i fie umplute de „compuneri originale”. Pentru acestea, se atrăgea atenţia, există izvoare suficient de bogate: „Istoria noastră are destule fapte eroice, frumoasele noastre ţări sunt destul de mari, obiceiurile noastre destul de pitoreşti şi de poetice, pentru ca să găsim şi la noi sujeturi de scris, fără să avem pentru aceasta trebuinţă să ne împrumutăm de la alte naţii”. Dezideratele formulate determină şi structurarea revistei, ce „va cuprinde toate ramurile literaturei”, în patru „părţi”: cea dintâi va fi destinată „compunerilor originale ale conlucrătorilor”; cea de-a doua se constituie ca „alegere din alte foi româneşti”; cea de-a treia se va ocupa cu „critica cărţilor nou ieşite în deosăbitele provincii ale vechii Dacii”, iar ultima, numită „Telegraful Daciei”, va da „înştiinţări” despre cărţi, „adunări a învăţaţilor”, despre „literatorii noştri”, aşadar despre „tot ce poate fi vrednic de însemnat pentru publicul nostru”.</p>
			<p class="Heuristica-BASE">Luate în parte, obiectivele stabilite nu erau cu totul noi. Formularea lor, pregnantă prin concizie, dar şi prin plasticitate, asamblarea lor perfect congruentă şi aşezarea întregului într-un cadru istoric modern conferă, însă, <span class="CharOverride-2">Introducţiei</span> <span class="CharOverride-1">D.l. </span>o nemaiîntâlnită forţă persuasivă, probată şi de aprecierea deosebită cu care o întâmpină „Albina românească” ori de imediata ei reproducere în „Curierul românesc” de la Bucureşti şi în „Foaie pentru minte, inimă şi literatură” de la Braşov. În impunerea ei ca veritabil manifest al unei noi orientări literare un rol important l-au avut reiterarea, în mai toate secţiunile, a ideilor conţinute, cu precizări şi dezvoltări semnificative, precum şi calitatea textelor ce le ilustrează. În acest sens, se cuvin menţionate în primul rând „compunerile originale” pe care le aduce – capodopera care este nuvela istorică <span class="CharOverride-2">Alexandru Lăpuşneanul</span> a lui C. Negruzzi (apărută sub genericul <span class="CharOverride-2">Scene istorice din cronicile Moldaviei</span> în primul număr dublu), poemul <span class="CharOverride-2">Anul 1840</span> al lui Grigore Alexandrescu (în numărul 5–6), grupajul de fabule iscălit de Alecu Donici şi balada <span class="CharOverride-2">Gafiţa, blăstămată de părinţi</span> a lui C. Stamati, importantă mai mult prin inspirarea ei dintr-un motiv popular, lucru reliefat într-un consistent comentariu al lui Constantin Hurmuzachi (în numărul 3–4), precum şi <span class="CharOverride-2">Scenele contimpurane</span> ale aceluiaşi C. Negruzzi (nuvelă cunoscută ulterior sub titlul primului „capitol” – <span class="CharOverride-2">O alergare de cai. Scacica</span>) ori „suvenirele din Italia”, intitulate <span class="CharOverride-2">Buchetiera de la Florenţa</span>, ale lui V. Alecsandri. În aceeaşi primă secţiune, a „compunerilor originale”, intră şi eseurile de la rubrica „Scene pitoreşti din obiceiurile poporului (sau Moldaviei)” – <span class="CharOverride-2">Nou chip de-a face curte</span> aparţinând lui Mihail Kogălniceanu şi <span class="CharOverride-2">Cântece populare </span><span class="CharOverride-2">a Moldaviei</span>, text semnat de C. Negruzzi. Cel dintâi dă prilej autorului de a pune în antiteză lumea urbană („din Iaşi, din Bucureşti”), mai exact a protipendadei, şi cea rurală, prima caracterizată de o „veche” şi cvasitotală cădere în imoralitate (părăsirea cinstei, îmbrăţişarea unor varii vicii, a lenei, a distracţiilor şi a luxului), secunda având un comportament „nou”, tocmai pentru că e cel „primitiv”, originar, al moralităţii naturale, ignorând pretinsele beneficii ale civilizaţiei. Cel de-al doilea eseu, pornind de la ideea (preluată, pare-se, de la J. Mainzer) conform căreia „prin cântecele sale, el [omul] îşi zugrăveşte gândul, năravurile, faptele, într-un cuvânt, toată fiinţa sa; cântecul este răsfrângerea sufletului său” sau, altfel spus, „muzica şi poezia sunt potrivite cu firea pământului şi caracterul locuitorilor”, prezintă principalele specii poetico-muzicale şi coregrafice din Moldova – hora, cu obişnuitele strigături, „cântecele” („ostăşesc sau istoric”, „religios”, „al dragostei şi nunţii”, „al codrului sau voinicesc”, doina), în paralel decelându-se trăsăturile etnice definitorii, atât cele profunde („isteţimea, naivitatea şi duhul satiric”), cât şi cele de suprafaţă, de dată recentă (religiozitatea redusă şi patriotismul aproape absent, ca urmare a „amestecării unui norod cu altele”). În secţiunea „compunerilor originale” este plasată, cu motivarea dată de interesul ei deosebit pentru toţi românii, şi traducerea unor ample fragmente din memorialul de călătorie al lui A. Demidoff în Valahia (în numărul 3–4) şi în Moldova (în numărul 5–6). Comentariile tălmăcitorului, care este însuşi redactorul responsabil, fie introductive, fie în note, îmbogăţesc în fapt capitolul „Criticei”. În „partea” secundă a revistei – „Alegere din celelalte foi româneşti” – literatura artistică ocupă un loc redus. Practic, sunt reproduse doar schiţa <span class="CharOverride-2">Riga Poloniei şi prinţul Moldaviei</span> de C. Negruzzi, din „Curierul românesc” (în numărul 1–2), şi două fabule din „Albina românească” (în numărul 5–6). Restul e format din studii, articole şi note pe teme diverse, toate însă de „interes naţional”. Sunt de notat astfel textele lui Heliade-Rădulescu –<span class="CharOverride-2"> Despre autori</span>, <span class="CharOverride-2">Pseudonimele</span> şi <span class="CharOverride-2">Despre satiră</span> (în numărul 1–2) şi memoriul relativ la „învăţătura publică”, biografia lui Gheorghe Şincai de Mihail Kogălniceanu, din „Arhiva românească”, studiul lui George Bariţiu consacrat „pământului moldo-românesc” (în numărul 5–6), precum şi câteva considerente ale lui Gh. Asachi privitoare la îmbogăţirea limbii. Mult mai săracă, la prima vedere, se prezintă secţiunea „criticei”, care, de altfel, lipseşte în ultimul număr dublu. În cel dintâi, unde se ocupă de „tabloul” ce înfăţişează pe Alexandru cel Bun, aparţinând lui Gh. Asachi, critica se reduce la aprecierea textului explicativ („o scriere serioasă, înaltă, plină de erudiţie şi de talent”), la care se adaugă o justificare a interesului acordat vechiului domnitor. Comentariul din numărul 3–4 e consacrat de asemenea, unei lucrări a lui Asachi, anume tabloul <span class="CharOverride-2">Dochia şi Traian</span>, cu „anexele” sale – omonima baladă-libret (e şi „pusă pe muzică”) şi un „itinerar al Muntelui Pion”. Componenta literară este, încă o dată, apreciată superlativ („tot este bun, frumos, sujetul, ideile, stilul”), aproape, s-ar zice, fără „spirit critic”. Acesta se exercită însă într-o rapidă şi totală respingere a tabloului propriu-zis (a litografiei), dar mai ales în polemica disimulată cu Gh. Asachi, privitor la ce înseamnă critica şi la modalităţile practicării ei. Reacţiile îi prilejuiesc lui Kogălniceanu mai multe consideraţii generale răspicate cu privire la necesitatea demersului critic, la obligatoria obiectivitate („nepărtinirea” şi „dragostea adevărului”), la criteriile valorice cu care trebuie să se opereze (originalitatea, „tendenţa”, „principiul”, „planul patriotic”), la piedicile de învins – orgoliul şi starea socială a artiştilor. Redactorul <span class="CharOverride-1">D.l.</span> nu-şi reprimă, de asemenea, criticile ori de câte ori i se iveşte prilejul. Fără echivoc, el constată că „mai toate publicaţiile de astăzi sunt fleacuri, spuma altor literaturi, fără principii, fără tendenţă, fără vreun plan patriotic”, taxează traducerile lui Grigore Pleşoianu (<span class="CharOverride-2">Columbul</span>) şi Mihail Stoianovici (<span class="CharOverride-2">Hariton şi Polidor</span>) ca fiind „nişte maculaturi”, dar o laudă pe aceea a Simeon Marcovici (<span class="CharOverride-2">Datoriile omului creştin</span>), judecă aspru „întreprinderea” teatrală a profesorului Theodor Stamati drept „păpuşerie” şi simplă „speculaţie”. Acestuia din urmă, care, într-o scrisoare deschisă găzduită de „Albina românească”, îi întoarce acuzaţia, Kogălniceanu îi dă un nimicitor „răspuns de la redacţie”, excesiv de caustic şi nedrept într-o măsură. Şi stăpânirii – domnitorului Mihail Sturdza şi dregătorilor săi – i se aduc critici, într-o manieră esopică sau mai direct. Astfel, se afirmă că în ceea ce a făcut măreţia şi bunul nume al lui Alexandru cel Bun se află şi faptul că „da o nepărtinitoare dreptate […] şi judecăţile lui nu se vindea”, iar pe marginea relatărilor lui A. Demidoff se susţine că toţi străinii „cunosc că în noi este ceva mare, ceva statornic, pe care nici vremea, nici nenorocirile nu ne l-au putut smulge şi că trebuie numai un bărbat mare, ca să fim iarăşi un popor mare”. Ulterior, în comentariul aceluiaşi text, după o pledoarie de o ardentă pasiune contra „xenomaniei”, „care ne-a stricat sistema naţională, sistema politică, sistema morală […] şi sistema literară”, celui din fruntea statului şi „celor mari” li se atrage atenţia că au o mare vină, ei fiind cei ce dau exemplu. Aceloraşi li se reaminteşte că „sunt datori să înlesnească dezvălirea inteligenţii [unui popor]”, „să nu omoare duhul unei naţii”, să acorde „protecţie” celor care, prin „producţiile duhului”, le aduc „o mare parte a slavei lor”, protecţie cu atât mai necesară, cu cât strădania nu le este răsplătită nici spiritual („Fama nu are încă trâmbiţe pentru noi […] urechile publicului sunt surde pentru producţiile literare ieşite în pământul său”), nici material.</p>
			<p class="Heuristica-BASE ParaOverride-3">Atitudinea critică incisivă din paginile <span class="CharOverride-1">D.l.</span> va determina şi interzicerea ei. Urmare a cererii lui Theodor Stamati, în iunie 1840, Epitropia pentru Învăţătura Publică, în fruntea căreia se afla mitropolitul Veniamin Costache, „poftea pe cinstita comisie a ţenzurii a porunci numitului redactor […] contenirea expresiilor şi noimelor ţintitoare a atâtor dezbinări”, ceea ce numita comisie a şi făcut. Două luni mai târziu, la 23 august 1840, „Marele Secretariat de Stat” cerea Postelniciei „a opri cu desăvârşire înaintirea publicaţiei”, lucru motivat de repetatele „defăimări şi prihăniri jignitoare bunelor rânduieli pe care se reazimă soţietatea”, dar şi de faptul că revista, „culegând materiile sale din filele cele mai mârşave ale istoriei, s-au nimicnicit şi s-au făcut vrednică de râs”. (Trimiterea era, negreşit, la nuvela <span class="CharOverride-2">Alexandru Lăpuşneanul</span>.) O mărturisire târzie a lui Mihail Kogălniceanu vorbeşte numai de „mânierea” lui Mihail Sturdza, în urma săgeţilor din comentariul la lucrarea lui A. Demidoff, „mâniere” ce a dus şi la destituirea lui Kogălniceanu din postul de aghiotant domnesc. „Porunca” ar fi fost însă curând abrogată, întrucât cenzorul, secretarul de stat Iorgu Suţu, nu găsise nimic reprobabil în numărul 5–6 şi ameninţase cu demisia sa şi a rudelor sale. Revista nu a mai apărut totuşi în a doua parte a anului, redactorul socotind probabil că e mai bine ca autorităţile să tragă consecinţele abuzului comis. <span class="CharOverride-1">D.l.</span> urma, desigur, a fi continuată printr-un nou periodic, cu o formă uşor modificată şi sub alt titlu. Cum apariţia acestuia a întârziat, s-a intensificat activitatea „cantorei” (editura înfiinţată de Kogălniceanu) în spiritul preconizat în <span class="CharOverride-2">Introducţie</span> (sunt editate cărţi de Alecu Donici, Mihail Cuciureanu, Dimitrie Ralet, Grigore Alexandrescu, Costache Caragiali, Al. Hrisoverghi ş.a.), prin amplificarea părţii „de învăţătură şi petrecere” din „Calendarul pentru poporul românesc”, unde sunt găzduite, îndeosebi în anii 1842 şi 1843, primele „doine” ale lui V. Alecsandri, eveniment semnalat ca „începutul românirii poeziei”. O primă tentativă de continuare a <span class="CharOverride-1">D.l.</span> cu un „Album literar” eşuează, dar, la începutul anului 1844, stăpânirea nu mai poate refuza scoaterea unui hebdomadar sub „redacţia răspunzătoare” a lui Vasile Alecsandri, Panait Balş, Ion Ghica şi Mihail Kogălniceanu, cenzurându-i doar titlul „Propăşirea”, în locul acestuia trebuind să figureze subtitlul iniţial – „Foaie ştiinţifică şi literară”. Programul, nesemnat, pare să preia din <span class="CharOverride-2">Introducţia</span> din 1840<span class="CharOverride-1"> </span>numai ideea excluderii politicii şi dezideratul mărginirii la producţiile originale, implicit a respingerii traducerilor. Însă, ca şi în cazul spaţiului lăsat pentru ca titlul hebdomadarului să fie completat de cititorii avizaţi, şi formularea „menirii” secţiei a treia („să împărtăşească cetitorilor o idee dreaptă şi îndestulătoare a mişcării literare din Moldavia, Valahia şi Transilvania”) şi aceea a „tendinţei noastre de căpitenie” („îndemnul şi răspândirea cunoştinţilor şi literaturii”) se decriptau în sensul mai general, al deja exprimatei năzuinţe către o limbă şi o literatură comune pentru toţi românii. „Propăşirea” va fi mai mult decât o „continuatoare” a revistei lui Mihail Kogălniceanu din 1840 şi la fel se arată, în 1855, „România literară”, condusă de V. Alecsandri. Sub stindardul <span class="CharOverride-2">Introducţiei</span> din 1840 s-au înscris şi alte periodice, precum „jurnalul politic, literar şi comercial” „Steaua Dunării” (înfiinţat de Mihail Kogălniceanu în 1855), „Concordia” (Bucureşti, 1857), „Buciumul” (întemeiat de Cezar Bolliac la Paris în 1857, scos apoi, în 1863, la Bucureşti), „Revista Carpaţilor” (a lui G. Sion), „Revista română” (1861–1863 sub direcția lui A.I. Odobescu). O distanţare de programul <span class="CharOverride-1">D.l. </span>va fi proclamată la începutul deceniului al şaptelea al secolului de Junimea, noua societate întemeiată la Iaşi. Deşi revista lui Mihail Kogălniceanu nu era nominalizată, faptul era evident în respingerea, în primul moment, cel consacrat ofensivei, a întregii producţii literare a epocii anterioare, „patruzecioptiste”, apreciată ca fiind în afara artei. Nuanţările şi recunoaşterea meritelor acestei etape vor veni ulterior. Mult mai târziu se relevă, prin intervenţia lui G. Ibrăileanu, că organul de presă al Junimii, „Convorbiri literare”, a preluat, continuat şi confirmat necesitatea spiritului critic, componentă fundamentală a programului de la 1840.      <span class="Semnatura">V.D.</span></p>
			<p class="Heuristica_PRIMUL_Semnat"><span class="titlu-12">DACIA</span><span class="titlu-12-complet"> LITERARĂ</span>, revistă apărută la Galaţi, lunar, de la 1 octombrie 1868 până la 1 martie 1869. Între omonima ei de la 1840 şi publicaţia poetului Romulus Scriban există o vagă contiguitate, prin ideile, enunţate într-un ambiţios articol-program, pe care revista gălăţeană îşi propune să le slujească. Noua <span class="CharOverride-1">D.l. </span>intenţiona să facă din literatură un instrument de acţiune politică şi naţională, sprijinindu-se pe tradiţiile istorice ale poporului. În acelaşi sens este definită şi menirea scriitorului. Era nevoie, se afirmă într-un alt articol, de o literatură inspirată din „duhul românesc”, stimulatoare de elanuri patriotice. Versurile care exemplifică acest program politic şi literar sunt de o valoare modestă. O excepţie o constituie cele câteva <span class="CharOverride-2">Nopţi</span> scrise de R. Scriban sub influenţa poeziilor lui Grigore Alexandrescu. Tot R. Scriban publică aici<span class="CharOverride-1"> </span>analize de inscripţii istorice şi lungi comentarii etimologice, de interes strict istoric.&#9; <span class="Semnatura">R.Z.</span></p>
			<div class="_idGenObjectLayout-1">
				<div id="_idContainer003" class="_idGenObjectStyleOverride-1">
					<img class="_idGenObjectAttribute-1" src="01_D2_Dabija-Darul_3-68-web-resources/image/Dacia_literara_1990.png" alt="" />
				</div>
			</div>
			<p class="Heuristica_PRIMUL_Semnat ParaOverride-4"><span class="titlu-12">DACIA</span><span class="titlu-12-complet"> LITERARĂ</span>, revistă apărută la Iași din 1990, inițial sub egida Uniunii Scriitorilor din România și cu ritmicitate neregulată (1990–1991), apoi trimestrial, sub triplul patronaj al Muzeului Literaturii din Iaşi, al Inspectoratului pentru Cultură al Judeţului Iaşi şi al societății culturale Junimea (din 1992), și bilunar din 2010. În 1990 apare un singur număr, avându-i colaboratori pe Sorin Alexandrescu, Ana Blandiana, Florin Iaru, Andrei Pleșu, Al. Zub, Matei Vișniec ș.a.; redactor-şef e Val Condurache. În 1993 este inițiată o serie nouă, Lucian Vasiliu fiind coordonator şi iniţiator, iar Al. Zub director de onoare; corespondenţi din străinătate sunt Matei Vişniec (Franţa) și Paul Miron (Germania). După mai multe schimbări, redactor-şef devine Ştefan Oprea, iar ca redactori figurează Carmelia Leonte, Olga Rusu, Liviu Apetroaie. Colectivul redacțional se schimbă neîncetat, incluzându-i treptat pe Constantin Ciopraga, Elvira Sorohan, Liviu Papuc, Ioan Holban, D. Irimia, Em. Galaicu-Păun, Mircea Coloșenco, Constantin Coroiu, Al. Husar, Gavril Istrate, Petru Ursache, Florin Faifer, George Popa ş.a. Din 2010 se schimbă formatul și concepția grafică, iar în 2012, odată cu schimbarea subtitlului în „Revistă de muzeologie și reconstituiri culturale”, tendința spre diversificare se accentuează prin adăugarea unor rubrici și colaboratori noi. Într-un articol programatic tipărit în primul număr din 1990 se precizează că noua <span class="CharOverride-1">D.l.</span> se întoarce la „sursele spiritului critic”, dar „noul spirit va trebui să discearnă” şi în cazul unui necesar „recensământ” al literaturii contemporane. Revista e deschisă spre istorie, filosofie, arte, spre literatura română contemporană, din țară și din diaspora, dar și spre literatura universală, printr-o serie de traduceri (din literatura belgiană, italiană, spaniolă, maghiară). Tot primul număr include o „prelecțiune” ţinută la Casa Pogor de Andrei Pleşu, <span class="CharOverride-2">Conştiinţa patriotică în cultura românească modernă</span>, iar Al. Zub, la rubrica „Politică şi destin”, scrie articolul <span class="CharOverride-2">Actualitatea</span> <span class="CharOverride-2">lui</span> <span class="CharOverride-2">Kogălniceanu</span>. În 1991 este editat un număr dublu, foarte divers, la care colaborează Mihai Şora (<span class="CharOverride-2">Despre Europa sau Unitate în pluralitate</span>), Liviu Antonesei, Ştefan Aug. Doinaş, Nicolae Breban, Ovidiu Nimigean, Florin Faifer ș.a. La rubrica „Arca lui Noe” publică poezie Mircea Cărtărescu, Luca Piţu scrie despre „maternitate şi paternitate în autorlâcul literar”, Aurel Dumitraşcu e prezentat de Lucian Vasiliu. În numărul 1–2/1992 apare un text de Ioan Petru Culianu, <span class="CharOverride-2">Mircea Eliade şi broasca ţestoasă oarbă</span>, tradus din germană de Michael Astner. Rubrica de traduceri e notabilă în aceşti primi ani, cu texte de Thomas Hobbes, Robert Musil, Georges Bataille, Jean-François Lyotard. În paginile revistei Constantin Ciopraga scrie despre poeții basarabeni, iar Elvira Sorohan despre Panait Istrati. Câteva numere sunt dedicate unor teme ca literatura română din exil (2/1995), Basarabia (1/1996, texte de Al. Zub, D. Irimia ș.a.), Anul Eminescu (2–3/2000), Anul Caragiale (4/2002), cultura în secolul al XXI-lea (2/2001, semnează Al. Zub, Lucian Boia, Liviu Antonesei, Christian Schenk), argoul literar (5/2007, realizator George Astaloș), Balcic (3/2011). Din 2001 se remarcă o mai mare deschidere către literatura română contemporană: un dialog despre generația optzecistă între Nicolae Manolescu și Daniel Corbu (2/2001), interviuri cu Mircea Cărtărescu sau cu Emil Brumaru, un eseu despre postmodernismul românesc de Codrin Liviu Cuțitaru (2, 4/2004). Publică poezii Ioan Flora, Cezar Ivănescu, Ioanid Romanescu sau câțiva debutanţi la concursurile organizate de societatea Junimea. Rubrica de cronică literară este punctul slab al revistei, multe cronici fiind dedicate scriitorilor moldoveni, mulți veleitari, într-un stil encomiastic. Se remarcă rubrica semnată de istoricul Al. Zub, scriind despre Vasile Pârvan și Gh. Brătianu, despre generaţia paşoptistă sau despre Basarabia, despre identitatea națională în noul context european sau despre bilanțul dictaturii comuniste (6/2006). De interes sunt, de asemenea, rubricile dedicate istoriei literare, mai ales autorilor moldoveni (evocări ale unor autori ca C. Săteanu, George Lesnea, N. Gane, familia Teodoreanu), recuperărilor (jurnale, corespondență), istoriei orașului Iași. Sunt publicate o serie de documente literare care valorifică arhivele şi iconografia muzeală locală (rubricile „Biblioteci junimiste” sau „Documentar junimist”), precum și inedite din scriitori mai vechi sau mai noi (Sextil Pușcariu, Petru Comarnescu, Lucian Blaga, Aurel Dumitrașcu). În ultimii ani se disting articolele de istorie literară ale lui Victor Durnea despre „Universul literar” sau despre Societatea Scriitorilor Români, rememorările lui Liviu Papuc (<span class="CharOverride-2">Nicolae Gane</span>), cronicile semnate de Bogdan Crețu, Emanuela Ilie, Ioan Holban. De-a lungul anilor, rubricile încearcă să păstreze un echilibru între tradiția junimistă, istoricistă, de formație clasică a revistei și deschiderea spre noutate și diversitate: „Ferestre luminate”, „Exilul şi Împărăţia”, „Istoria restaurării, restaurarea istoriei”, „Arca lui Noe”, „Junimea de ieri, Junimea de azi”, „Clepsidra umbrelor”, „Bibliofil” etc. Prezentarea grafică a revistei a inclus încă de la început ilustraţii inedite sau aparținând unor artişti plastici de calitate, a inclus fotografii-document şi material iconografic interesant, distingându-se, de pildă, numărul 30/1998, dedicat lui Constantin Brâncuşi.&#9; <span class="Semnatura">R.D.</span></p>
			<p class="Heuristica_PRIMUL_Semnat"><span class="titlu-12">DACIA</span><span class="titlu-12-complet"> NOUĂ</span>, publicaţie apărută la Bucureşti, săp&#173;tămânal, între 12 decembrie 1937 şi 20 martie 1938, cu subtitlul „Săptămânal de energie tânără” (schimbat de la numărul 2 în „Săptămânal al tinerei generații”), sub direcţia lui Aurel M. Alicu (pseudonimul lui Aurel M. Alexandrescu). Revistă de stânga, antifascistă, <span class="CharOverride-1">D.n.</span> acordă evenimentelor culturale două pagini intitulate „Luminile oraşului” și conţinând note, informaţii, recenzii, cronică plastică şi cinematografică, precum şi, mult mai rar, producţii literare. Deşi beneficiază de colaborarea unor nume importante, publicaţia nu are un program cultural sau literar formulat cu limpezime, iar aceste colaborări rămân doar accente de prestigiu. În primul număr este inserată traducerea unui „avertisment către Europa” al lui Thomas Mann. În numărul 4/1938 apare articolul <span class="CharOverride-2">De la dadaism şi suprarealism la realismul socialist</span> de Victor Iliu, în care autorul îşi exprimă opţiunea pentru realismul socialist, văzut ca soluţie şi reacţie la o anume criză literară impusă de avangarde („Acesta-i realismul socialist sau <span class="CharOverride-2">romantismul revoluţionar</span> acceptat de Louis Aragon şi ceilalţi scriitori, iar nu romantismul suprarealiştilor, acea pseudoluptă împotriva realităţii”). Tudor Vianu semnează comentariul <span class="CharOverride-2">Conceptul omului în filosofia d-lui profesor Rădulescu-Motru</span>, iar Anton Dumitriu apare în ultimul număr cu articolul <span class="CharOverride-2">Luptăm pentru cultură</span>. Ştefan Popescu este autorul unei cronici la volumul <span class="CharOverride-2">Ţara fetelor</span> de Maria Banuş, L. Roşioni scrie despre spectacolul <span class="CharOverride-2">Suflete tari</span> de Camil Petrescu, montat la Teatrul Naţional, iar Al. Şahighian publică fragmentul <span class="CharOverride-2">Poveste de Crăciun</span>. Publică poezie Ilarie Voronca, V. Dobrian, Grigore Cluceru (Grigore Preoteasa). Alţi colaboratori: G. Vlădescu-Răcoasa, M. Brătucu.&#9;  <span class="Semnatura">***</span></p>
			<p class="Heuristica_PRIMUL_Semnat"><span class="titlu-12">DACIA</span><span class="titlu-12-complet"> REDIVIVA</span>, publicaţie apărută la Bucureşti, lunar, din aprilie 1941 până în februarie 1944, cu subtitlul „Revistă de spiritualitate românească”, tranformat în 1942 în „Revistă literară”. Director este I. Burlănescu-Begu, iar secretari de redacţie Aurel Cosmoiu şi Valeriu Anania. De la numărul 1/1942 comitetul de conducere este alcătuit din Aurel Cosmoiu (redactor responsabil), Pericle Martinescu, Mihai Isbăşescu, Valeriu Anania. Cu numărul 6/1942 în comitetul de conducere este cooptat şi Vasile Netea, care în 1943 devine redactor responsabil. În articolul-program <span class="CharOverride-2">Act de prezenţă</span>, semnat Sarmis, se afirmă intenţia ca revista să fie „o tribună de pe înălţimea căreia […] să se audă glasul românesc al artei”, definindu-se astfel orientarea naţionalistă a publicaţiei. Poezie – grupată uneori în rubrica „Zbor” – publică George A. Petre (<span class="CharOverride-2">Psalm, Seceriş, Atacul, Poem pentru suflet, Strigoiul</span>), Valeriu Anania (<span class="CharOverride-2">Întoarcerea, Răzvrătitul, Cântecul sufletului însingurat</span>), Ion Ojog (<span class="CharOverride-2">Împrimăvărare în duminică</span>), Ştefan Aug. Doinaş (<span class="CharOverride-2">Baladă, Schiţă pentru un autoportret, Cântec), </span>Cicerone Theodorescu (<span class="CharOverride-2">Câmp</span>), Ovid Caledoniu, Victor Stoe, Apriliana Medianu, Radu Gyr, Octav Sargeţiu, D. Stelaru, Ben Corlaciu, Iulian Vesper. Proză semnează Ion Vlasiu, Ion Şiugariu, Mihail Şerban, Gabriel Ţepelea, Ioana Postelnicu, Ion Agârbiceanu, Cezar Petrescu, Liviu Bratoloveanu, N. Papatanasiu, Ionel Neamtzu. Teatru publică Romulus Vulcănescu şi Radu Mărculescu, iar articole şi studii dedicate literaturii române dau Petre V. Haneş (<span class="CharOverride-2">Mihai Eminescu şi Transilvania</span>),<span class="CharOverride-2"> </span>Yvonne Rossignon<span class="CharOverride-2"> </span>(<span class="CharOverride-2">Tânăra poezie română</span>),<span class="CharOverride-2"> </span>Dan Smântânescu (<span class="CharOverride-2">Un poet necunoscut înainte de 1838: vornicul Dimachi</span>), Pericle Martinescu (<span class="CharOverride-2">Gib Mihăescu, romancier al virilităţii</span>)<span class="CharOverride-2">.</span> Vasile Netea se ocupă de Ilarie Chendi, iar Ovidiu Papadima de Pavel Dan. Numărul 3–5/1941 este dedicat lui M. Eminescu (semnează Pan M. Vizirescu, Petru P. Ionescu, Aurel Cosmoiu, Octavian Neamţu, Maria Mihai, Cristofor Dancu, Vintilă Horia, Valeriu Anania), iar numărul 4/1943 lui Ion Petrovici (colaborează Constantin Micu, Vasile Netea, Pericle Martinescu, Romulus Vulcănescu). Despre literatura germană scriu Mihai Isbăşescu (<span class="CharOverride-2">Începuturile literaturii germane</span>,<span class="CharOverride-2"> Credinţă şi mitologie germanică</span>, <span class="CharOverride-2">Drama pascală germană în Evul Mediu</span>,<span class="CharOverride-2"> Minnesangul german</span>)<span class="CharOverride-2"> </span>şi Petronela Negoşanu<span class="CharOverride-2"> </span>(<span class="CharOverride-2">Specificul expresiei în romantismul german</span>). Alte studii de literatură universală publică Dragoş Vrânceanu (<span class="CharOverride-2">Giovanni Papini</span>), Ovid Caledoniu (<span class="CharOverride-2">Rainer Maria Rilke</span>), Victor Buescu (<span class="CharOverride-2">Bimilenarul lui Titu Liviu</span>), Alexandru Marcu (<span class="CharOverride-2">Carducci, poet al patriei</span>), N. Papatanasiu (<span class="CharOverride-2">Francis Jammes</span>)<span class="CharOverride-2">. </span>Cronica literară este susţinută de Pericle Martinescu, Const. Bărbulescu, George A. Petre, Aurel Cosmoiu; cronica plastică este asigurată de Radu Boureanu şi Ion Vlasiu, iar cea dramatică de D. Ionescu-Morel. În paginile revistei Pimen Constantinescu traduce din D’Annunzio (<span class="CharOverride-2">O, tinereţe</span>) şi din Alinda Bonacci-Brunamonti, iar Alexandru Marcu transpune în româneşte versuri de Luciano Folgore. &#9; <span class="Semnatura">M.V.</span></p>
			<p class="Heuristica_PRIMUL_Semnat"><span class="titlu-12">DACIA</span><span class="titlu-12-complet"> TRAIANĂ</span>, cotidian apărut la Sibiu între 22 februarie 1920 şi 20 septembrie 1921, cu subtitlul „Ziar naţional independent”, sub direcţia lui Ion Gorun (pseudonimul lui Alexandru I. Hodoș) şi avându-l ca redactor pe Ion Băilă (până în 5 februarie 1921). În articolul redacţional <span class="CharOverride-2">Dacia Traiană</span> din primul număr se arată că „în chestiuni sociale, economice, literare, religioase” publicaţia „va da loc părerilor obiective, căutând să înlăture orice discuţii de personalităţi şi certuri, care ar contribui la vrajbă şi duşmănie între fraţi”. Rubrici de interes literar-cultural sunt „Foişoara”, „Litere-Artă-Ştiinţă”, „Informaţiuni”, „Bibliografie”, „Poşta redacţiei”. Beletristica ocupă un loc important în sumar. Pentru poezie, se reţine colaborarea Mariei Cunţan, a lui Al. T. Stamatiad și a lui Volbură Poiană (pseudonim al lui Constantin I. Năsturaş). Întrucâtva mai substanţial apare sectorul de proză, unde, alături de Constanţa Hodoş (nuvela <span class="CharOverride-2">Jurământul</span>, un fragment din romanul <span class="CharOverride-2">Din carnetul unui medic</span> etc.), pot fi întâlniți Ion Gorun, Al. Cazaban, Carmen Sylva, Coriolan Bărbat ş.a. Gala Galaction figurează cu povestirea <span class="CharOverride-2">Hârcă pentru hârcă</span>, reprodusă din „Viaţa românească”. Este meritorie intenţia redacţiei de a promova dramaturgia originală, dar, chiar publicând piesele Constanţei Hodoş, dezideratul nu este împlinit. Aceeaşi scriitoare e prezenţa cea mai constantă în paginile ziarului, cu recenzii, cronici literare, teatrale (<span class="CharOverride-2">O scrisoare pierdută</span> de I.L. Caragiale) şi muzicale, articole pe teme culturale, educative etc. Mai semnează articole I. Lupaş, Enea Hodoş, compozitorul Timotei Popovici, Olimpiu Boitoş. Sunt evocaţi Petru Maior, St. O. Iosif şi Ilarie Chendi, e consemnată moartea lui C. Dobrogeanu-Gherea, se abordează subiecte de istorie literară legate de V. Alecsandri şi M. Eminescu. O recenzie elogioasă, nesemnată, despre <span class="CharOverride-2">Ion</span> de Liviu Rebreanu apare în numărul 45/1921. Din literatura universală sunt comentaţi Dante, La Fontaine, Tagore. Între autorii traduşi figurează Alphonse Daudet (<span class="CharOverride-2">Smochina și leneșul</span>), Lev Tolstoi (<span class="CharOverride-2">O luminare</span>), Maxim Gorki, Ivan Turgheniev. Enea Hodoş publică, din culegerea sa, poezii populare (în special ostăşeşti). Apar, de asemenea, mostre din „folclorul mineresc”. &#9;  <span class="Semnatura">E.O.</span></p>
			<p class="Heuristica_PRIMUL_Semnat"><span class="titlu-12">DACIA</span><span class="titlu-12-complet"> VIITOARE</span>, revistă  apărută bilunar la Paris, între 1 februarie şi 1 aprilie 1883, şi la Bruxelles, între 15 aprilie şi 15 august 1883. Publicaţia era editată de un grup de militanţi socialişti români aflaţi la Paris, din care făceau parte şi Vintilă C.A. Rosetti, V.G. Morţun, C. Mille, I. Tanoviceanu, Al. Bădărău. Preocuparea principală este politica activă şi în special propagarea ideilor socialiste printre tinerii intelectuali români din ţară şi din străinătate. Din acest punct de vedere, <span class="CharOverride-1">D.v.</span> se găseşte în sfera de influenţă a „Contemporanului”. Primul comitet de redacţie e compus din Vintilă C.A. Rosetti, Al. Bădărău (semna Al. Andrieş) şi Mihai Săulescu, iar în Belgia redactorii vor fi V.G. Morţun şi C. Mille. Mai ales sub semnătura Spancioc (pseudonim al lui V.G. Morţun) sunt tipărite recenzii şi cronici teatrale. Schiţa <span class="CharOverride-2">O zi nefastă </span>de V.G. Morţun, cu o bună intuiţie a psihologiei personajelor, face parte dintr-o serie de scrieri dedicate funcţionarului modest, în care vor excela I. Al. Brătescu-Voineşti şi I.A. Bassarabescu, iar nuvela <span class="CharOverride-2">C.C. Petrache Sgangură</span> surprinde cu ascuţime psihologia boierului depăşit de mersul evenimentelor şi închistat în obişnuinţele lui domestice, dar şi politice. La 1 august 1883 articolul intitulat <span class="CharOverride-2">Mihai Eminescu</span> comenta cu tristeţe îmbolnăvirea scriitorului, numindu-l „cel mai mare poet al României”. Semnificaţia operei eminesciene, se arată în acelaşi articol, se va deschide limpede abia generaţiilor viitoare.&#9; <span class="Semnatura">R.Z.</span></p>
			<p class="Heuristica_PRIMUL_Semnat"><span class="titlu-12">DACIA</span><span class="titlu-12-complet"> VIITOARE</span>, gazetă politică şi literară săptămânală apărută la Bucureşti de la 3 iulie până la 16 octombrie 1894; începând cu numărul 10<span class="CharOverride-1"> </span>devine bisăptămânală. Primele numere au şi un editorial politic, scris în limba franceză, probabil de directorul gazetei, Bonifaciu Florescu. Acesta îşi asumă răspunderea atitudinii politice a gazetei, lăsând colaboratorilor dreptul de a se exprima potrivit credinţelor literare proprii. Periodicul anunţă un program independent, urmărind mai ales o propagandă cultural-naţională, motiv pentru care, imediat după apariţie, i se interzice difuzarea în Austro-Ungaria. <span class="CharOverride-1">D.v. </span>se transformă destul de repede într-o revistă literară a unui cerc de gazetari din care, alături de B. Florescu, făceau parte Aureliu Candrea, Mircea Demetriade, N.G. Rădulescu-Niger, N. Ţincu ş.a. Mai colaborează cu versuri Carol Scrob şi se republică mai multe din poeziile lui Dimitrie Petrino. B. Florescu îşi tipăreşte o parte din cursul de istorie a literaturii franceze şi tot el scrie câteva studii dedicate literaturii greceşti de la sfârşitul secolului al XIX-lea, precum şi articolul <span class="CharOverride-2">Idealul lui Bălcescu</span>. Aureliu Candrea traduce versuri de Victor Hugo, Shelley şi proză de Adelbert von Chamisso şi Jean Richepin. Din Al. Dumas, Villiers de l’Isle Adam, Théodore de Banville, Paul Bourget, A. Silvestre şi L. Boussenard tălmăceşte B. Florescu, care traduce şi un articol despre literatura lui Pierre Loti, câteva poveşti andaluze şi o nuvelă a lui R. Töpffer. În mai multe numere D.A. Sturdza şi Edgar Th. Aslan semnează o versiune în limba română a tragediei lui Sofocle <span class="CharOverride-2">Oedip Rege</span>.&#9; <span class="Semnatura">R.Z.</span></p>
			<p class="Heuristica_PRIMUL_Semnat"><span class="titlu-12">DACOROMANIA</span>, publicaţie apărută între 1920 şi 1948 la Cluj (mutată temporar la Sibiu în 1943, în perioada refugiului Universităţii clujene), ca buletin al Muzeului Limbii Române, întemeiat de Sextil Puşcariu. Cu un profil preponderent filologic şi lingvistic, secondat de cel istorico-literar, anuarul a totalizat unsprezece volume (treisprezece tomuri masive), care însumează aproximativ 9 000 de pagini. În articolul-program, intitulat <span class="CharOverride-2">Muzeul Limbii Române</span>, Sextil Puşcariu, directorul instituţiei şi în acelaşi timp al publicaţiei, îşi propunea să găzduiască în cuprinsul acesteia studii „mai ales de natură metodică şi principiară, material şi notiţe”, cu o adresabilitate „pentru specialişti şi pentru toţi cei ce se ocupă cu studiul limbii şi literaturii noastre”. Cu toate că domeniile abordate vor fi, cu predilecţie, lingvistica generală, istoria limbii române, fonetica şi fonologia, gramatica, lexicologia, onomastica şi dialectologia, profilul se va lărgi considerabil prin interesul acordat problemelor de filologie, istorie literară, etnografie şi folclor, istorie a culturii. Vor fi publicate studii ample, unele cu caracter monografic, numeroase „articole mărunte”, recenzii şi „dări de seamă” de o mare profunzime, precum şi scurte note „pe marginea cărţilor”, o rubrică iniţiată de fondator. Informaţiile bibliografice asupra scrierilor de lingvistică, filologie şi de istoria literaturii, tipărite în ţară şi în străinătate între anii 1921 şi 1944, sunt prezentate în cadrul unei rubrici aparte, apărută sub diferite titluri pe parcurs: „Revista periodicelor”, „Bibliografia periodicelor”, „Bibliografia publicaţiilor”, „Bibliografia publicaţiilor privitoare la limba română”. În scurt timp de la apariţie, <span class="CharOverride-1">D.</span> a devenit o carte de vizită a şcolii filologice clujene, câştigându-şi renumele de „cel mai bun periodic de specialitate al epocii” (Iorgu Iordan). Colaboratorii revistei sunt, de regulă, lingvişti, filologi şi istorici literari, dintre care mulţi s-au afirmat chiar în paginile acestei publicaţii: Vasile Bogrea, Ion Breazu, Theodor Capidan, Nicolae Drăganu, George Giuglea, Petre Grimm, Gustav Kisch, Constantin Lacea, Dimitrie Macrea, Ioan Muşlea, Teodor Naum, George Oprescu, Ştefan Paşca, Emil Petrovici, Sever Pop, Dimitrie Popovici, Al. Procopovici. Printre autori se numără şi savanţi străini, precum W. Meyer-Lübke, Giandomenico Serra, Petar Skok, Leo Spitzer, Carlo Tagliavini. Se disting studiile filologice consacrate literaturii şi culturii române vechi, dintre care sunt de reţinut cele semnate de Nicolae Drăganu (<span class="CharOverride-2">Un fragment din cel mai vechi molitvenic românesc</span>, <span class="CharOverride-2">Catehisme luterane</span>,<span class="CharOverride-2"> Manuscrisul Liceului Grăniceresc „G. Coşbuc” din Năsăud şi săsismele celor mai vechi manuscrise româneşti</span>,<span class="CharOverride-2"> Mihail Halici</span>,<span class="CharOverride-2"> Versuri vechi</span>), de Constantin Lacea (<span class="CharOverride-2">Copiştii Psaltirii Scheiene</span>,<span class="CharOverride-2"> Cel mai vechi calendar românesc</span>), ca şi studiul lui Ştefan Paşca despre catehismul <span class="CharOverride-2">Pânea pruncilor</span>, apărut la Bălgrad în 1702, adevărate modele de critică textuală pentru perioada respectivă. Nicolae Cartojan publică un studiu aplicat şi riguros despre <span class="CharOverride-2">Rujdeniţa Popei Ion Românul</span> (1620), „cel mai vechi zodiac românesc”, însoţit de textul versiunii din <span class="CharOverride-2">Codex Neagoeanus</span>, în timp ce Sextil Puşcariu descrie un nou exemplar descoperit din <span class="CharOverride-2">Tetraevanghelul</span> lui Coresi (1561). Sunt valorificate texte inedite sau mai puţin cunoscute: <span class="CharOverride-2">Cazania protopopului Popa Pătru din Tinăud (Bihor)</span> de George Giuglea, <span class="CharOverride-2">Un „Tatăl nostru” necunoscut (1684)</span> de I. Muşlea, <span class="CharOverride-2">Criptograme în cărţi din Ţara Oltului</span> de V. Literat, <span class="CharOverride-2">Erotocritul lui Cornaro în literatura românească</span> de Vasile Grecu. Importante contribuţii la bibliografia românească veche aduc Aurel Filimon şi Constantin Lacea. Rămân actuale, de asemenea, studiile de istorie literară ale lui Ion Breazu despre literatura „Tribunei” (1884–1895), ale lui D. Popovici, care analizează evoluţia concepţiei literare a lui G. Bogdan-Duică, precum şi notele lui Bitay Árpád despre o poezie necunoscută a lui Gh. Şincai, despre resorturile călătoriei spătarului Nicolae Milescu în China sau precizările legate de biografia lui Gheorghe Buitul. Din domeniul comparatisticii se detaşează lucrările docte ale lui Petre Grimm (<span class="CharOverride-2">Traduceri şi imitaţiuni româneşti după literatura engleză</span>) şi ale lui George Oprescu, prezent cu două titluri incitante: <span class="CharOverride-2">Molière în România. Scurtă privire asupra traducerilor din Molière în româneşte, cu specială atenţiune la „Misanthropul” lui G. Sion, </span>apoi<span class="CharOverride-2"> Eliade Rădulescu şi Franţa</span>. Etnografia şi folclorul sunt reprezentate prin studiile dense scrise de Vasile Bogrea, strălucit etimologist (<span class="CharOverride-2">Cercetări de literatură populară</span>, <span class="CharOverride-2">Sfinţii-medici în graiul şi folclorul românesc</span>), ca şi de Th. Capidan (<span class="CharOverride-2">Românii nomazi. Studiu din viaţa românilor din sudul Peninsulei Balcanice</span>), G. Kristóf (<span class="CharOverride-2">Influenţa poeziei populare române din secolul al XVI-lea asupra lui Balassa Bálint</span>), I. Muşlea (<span class="CharOverride-2">Şcheii de la Cergău şi folclorul lor</span>), Romulus Vuia (<span class="CharOverride-2">Originea jocului de căluşari</span>). Recenziile şi „articolele mărunte” pe marginea unor chestiuni actuale de filologie, lingvistică şi istorie literară sunt deseori veritabile studii în domeniu. Sunt remarcabile comentariile pe marginea unor exegeze de literatură română veche, printre care cele datorate lui Vasile Bogrea despre „excelenta monografie” <span class="CharOverride-2">Alexandria în literatura românească</span> a lui N. Cartojan ș.a. O serie de recenzii pertinente sunt publicate de Nicolae Drăganu în legătură cu volume aparţinând lui Mario Roques, Al. Procopovici, Sextil Puşcariu, N. Cartojan, Dan Simonescu, Vasile Grecu ş.a. Cu mult discernământ critic, Al. Procopovici respinge opiniile lui N. Sulică vizând modelul străin al <span class="CharOverride-2">Catehismului</span> sibian şi al celui coresian. Istoricul literar Ion Breazu comentează ediţia fragmentară din <span class="CharOverride-2">Cuvente den bătrâni</span> de B.P. Hasdeu, apărută sub îngrijirea lui J. Byck. La rândul său, Ştefan Paşca recenzează atent scrierile lui N. Cartojan, Dan Simonescu, Carlo Tagliavini sau ediţia versiunii greceşti a <span class="CharOverride-2">Învăţăturilor lui Neagoe Basarab</span>, realizată de Vasile Grecu. În aceeaşi notă sobră apare şi cronica lui Sextil Puşcariu despre primul volum al lucrării lui N. Cartojan <span class="CharOverride-2">Cărţile populare în literatura românească</span>. În fine, din ultimul volum al publicaţiei poate fi menţionată recenzia lui Liviu Onu despre cercetarea lui Ioachim Crăciun referitoare la catehismele luterane româneşti. În acelaşi spirit analitic sunt recenzate lucrări de sinteză sau monografice consacrate perioadei moderne, între care se înscriu cronicile lui Ion Breazu, D. Caracostea, Sextil Puşcariu sau D. Popovici. Din perioada contemporană, atenţia comentatorilor se îndreaptă spre câteva lucrări notabile de critică şi istorie literară sau de stilistică. Astfel, Ion Chinezu şi N. Georgescu-Tistu recenzează <span class="CharOverride-2">Memorii</span>, ca și volumul IX din <span class="CharOverride-2">Criticele</span> lui E. Lovinescu, I.V. Constantinescu scrie despre <span class="CharOverride-2">Arta prozatorilor români</span> a lui Tudor Vianu, Teodor Naum reflectează pe marginea <span class="CharOverride-2">Anarhismului poetic</span> al lui Emilian I. Constantinescu, în timp ce G. Bogdan-Duică și Ion Breazu comentează lucrarea lui Ovid Densusianu <span class="CharOverride-2">Literatura română modernă</span>. În spiritul instituit de publicaţia lui Sextil Puşcariu vor apărea ulterior revistele „Cercetări de lingvis&#173;tică” (Cluj, 1956–1993) şi „Dacoromania. Jahrbuch für östliche Latinität” (Freiburg im Breisgau și München, 1973–1991), cu un profil în exclusivitate lingvistic şi filologic. Tot de la <span class="CharOverride-1">D.</span> se revendică şi noua serie a revistei, purtând acelaşi nume, care apare bianual, din 1994, la Cluj, sub egida Institutului de Lingvistică şi Istorie Literară „Sextil Puşcariu”.&#9;     <span class="Semnatura">E.P., M.V.</span></p>
			<p class="Heuristica_PRIMUL_Semnat"><span class="titlu-12">DACOROMANIA</span>, publicaţie apărută în Germania, la Freiburg im Breisgau şi la München, anual sau o dată la doi ani, din 1973 până în 1991 (opt tomuri). Redactor: Paul Miron, profesor de romanistică şi de română la Universitatea din Freiburg; secretar de redacție: Elsa Lüder. Un al nouălea volum, consacrat mitropolitului Dosoftei, a rămas în faza de tehnoredactare. Subintitulată „Jahrbuch für östliche Latinität”, <span class="CharOverride-1">D.</span> preia numele publicaţiei fondate de Sextil Puşcariu, revendicându-se astfel de la seria interbelică apărută la Cluj între 1920 şi 1948 în cadrul Muzeului Limbii Române. Studiile apărute în <span class="CharOverride-1">D. </span>sunt semnate de nume prestigioase din ţară şi din străinătate şi sunt redactate în limbile germană, franceză, engleză, italiană sau spaniolă, limba română predominând abia în ultimele două numere. Secţiunile revistei variază minimal la început, tematica studiilor fiind principiul ordonator: istorie, literatură, limbă, folclor, arheologie, filosofie. Scrisă de Paul Miron, prefaţa numărului inaugural arată că alegerea denumirii revistei este un omagiu adus operei lui Sextil Puşcariu, subliniind totodată importanţa culturală, istorică şi spirituală a latinităţii răsăritene, care va deveni, de fapt, tema centrală în studiile adunate de-a lungul anilor în <span class="CharOverride-1">D.</span> Această temă se întâlnește încă din primul număr al revistei, care cuprinde, în principal, comunicările ediţiei a noua, din decembrie 1971, a colocviului organizat la Freiburg de Societa&#173;tea de Studii Germano-Română – Societatea Mihai Eminescu, înfiinţată de Paul Miron. Subiectul supus dezbaterii, <span class="CharOverride-2">Dacia de după Edictul lui Aurelian (271) şi apariţia românilor</span>, atrage istorici, arheologi, lingvişti şi etnologi reputaţi: Al. Rosetti cu un studiu despre formarea limbii române, Gottfried Schram cu o analiză a numelui românesc al Dunării, Şerban Papacostea cu o incursiune în conştiinţa romanităţii la românii din Evul Mediu, Tadeusz Zawadzki cu o investigare a ideii de recucerire a Daciei, Dumitru Pop cu o cercetare a moştenirii latine în folclorul românesc sau Karl Horedt cu o reconstituire a tabloului arheologic al elementelor romanice de după retragerea aureliană. Închinat lui Dimitrie Cantemir, numărul următor, din 1974, înmănunchează și el comunicările susţinute în cadrul ediţiei a zecea a aceluiaşi colocviu, complexitatea operei şi personalităţii domnitorului moldav fiind relevată în studii de Alexandru Duţu (<span class="CharOverride-2">Dimitrie Cantemir şi imaginea civilizaţiei europene</span>), Al. Zub (<span class="CharOverride-2">Despre cauzalitatea istorică în opera lui Dimitrie Cantemir</span>), Edgar Papu (<span class="CharOverride-2">Dinamica destrucţiei în lumea ideilor lui Cantemir</span>), Mircea Maliţa (<span class="CharOverride-2">Cantemir şi Leibniz</span>), Nicolae Stoicescu (<span class="CharOverride-2">Dimitrie Cantemir şi Niccolò Machiavelli</span>), precum şi prin incitante incursiuni hermeneutice în <span class="CharOverride-2">Istoria ieroglifică</span>, realizate de Amita Bhose, Mircea Anghelescu sau Dragoş Moldovanu. Dimensiunea lingvistică a operei lui Dimitrie Cantemir este cercetată de Paul Miron, Cicerone Poghirc sau de Stela Toma, iar aspectele etnologice sunt investigate de Vintilă Mihăilescu, Viorel Cosma și de Petru Caraman, ultimul fiind autorul unui studiu vast, continuat şi în numărul 3/1976, <span class="CharOverride-2">Etnograful Cantemir şi folclorul Orientului Apropiat</span>. Omagiindu-l pe Eugeniu Coşeriu, numărul 5/1979–1980 adună câteva dintre comunicările care ar fi urmat să fie susţinute de lingvişti români şi străini în cadrul unui colocviu programat la Iaşi, care însă nu a mai avut loc. Lucrările unui alt colocviu, <span class="CharOverride-2">Povestiri populare, legende şi basme</span>, organizat la Bucureşti între 28 fe&#173;bruarie și<span class="CharOverride-2"> </span>2 martie 1985, sunt publicate în numărul 6/1981–1982 (apărut doar în 1985). Ultimele două tomuri ale <span class="CharOverride-1">D.</span>, din 1988 şi din 1991, sunt de asemenea tematice. Cel dintâi, consacrat <span class="CharOverride-2">Bibliei de la Bucureşti </span>(1688), armonizează studiile lingvistice ale lui Al. Rosetti, Eugen Munteanu sau Coman Lupu cu cele teologice aparținând lui Dumitru Stăniloaie (<span class="CharOverride-2">Biblia din 1688 şi tradiţia patristică a Bisericii Ortodoxe Române</span>), Antonie Plămădeală (<span class="CharOverride-2">Sfânta Scriptură în Biserica Ortodoxă</span>) sau Ion Bria (<span class="CharOverride-2">Cuvântul lui Dumnezeu în limba română</span>), iar cel final, singurul dedicat lui M. Eminescu, aduce, în termenii introductivi ai lui Paul Miron, „sentimentul unei datorii împlinite”. Se propune aici o abordare complexă a operei eminesciene cu ajutorul unor colaboratori de renume: Rosa del Conte (<span class="CharOverride-2">Sămânţă de lumină</span>), Ioana Em. Petrescu (<span class="CharOverride-2">Dialog cu „Oda în metru antic”</span>), Sergiu Al-George (<span class="CharOverride-2">Melancolia la Eminescu</span>), Valeriu B. Anania (<span class="CharOverride-2">Ipostaze lirice eminesciene</span>), Constantin Galeriu (<span class="CharOverride-2">Chipul Mântuitorului în gândirea lui Eminescu</span>). Pluralitatea hermeneutică este consolidată și de alcătuirea unei microantologii exegetice care include texte de Zoe Dumitrescu-Buşulenga, Ion Ungureanu, Mihai Cimpoi, N. Steinhardt, Petru Creţia, Mircea Eliade, Andrei Pleşu. Interesul pentru literatura română al <span class="CharOverride-1">D.</span> este, de altfel, o constantă. Revista publică, printre altele, analize filosofice şi literare ale creaţiei lui Lucian Blaga, precum <span class="CharOverride-2">„Trilogia Cunoaşterii” şi premisele unei hermeneutici româneşti</span> (Ilina Grigorovici sau <span class="CharOverride-2">Motivul mării la Lucian Blaga</span> (Mihai Zamfir), și articole de istorie literară, între care <span class="CharOverride-2">„Turco-Graecia” lui Martin Crusius şi circulaţia sa în literatura română</span> (Mihai Moraru), <span class="CharOverride-2">Coresi în spaţiul românesc medieval </span>(Octavian Şchiau), <span class="CharOverride-2">Mite Kremnitz scriitoare şi importanţa sa pentru relaţiile culturale între România şi Germania</span> (Georg Kremnitz). Alți colaboratori: Ion Glodariu, Răzvan Theodorescu, Wilhelm Nyssen, V. Cristian, A. Filimon, Helga Fessler, Klaus-Henning Schroeder, Vasile Drăguţ, Ivan Petkanov, Jacques Goudet, Viorica Nişcov, Walter Scherf, Jens Tismar, Heinz Rölleke, Constantin Ciopraga, Mihai Pop, Virgil Cândea, Italo Ronca, Ştefan Ştefănescu.&#9; <span class="Semnatura">C.R.B.</span></p>
			<p class="Heuristica-PRIMUL"><span class="titlu-12">DADAISM</span>. Mișcare artistică de avangardă, <span class="CharOverride-1">d.</span> a fost lansat pe 5 februarie 1916 la Cabaretul Voltaire din Zürich, din inițiativa lui Hugo Ball, a partenerei sale Emmy Hennings (artistă de varieteu cu stagii la Berlin, Moscova şi Bucureşti), a fraților Marcel și George Iancu, a lui Jean/ Hans Arp, Richard Huelsenbeck și Tristan Tzara. Lor li se vor alătura, pe parcurs, Arthur Segal (Aron Sigalu, pictor român originar din Iași), Otto van Rees, Marcel Slodki, Viking Eggeling, Vasili Kandinski, Hans Richter, Kurt Schwitters ș.a. Un fenomen înrudit s-a manifestat la New York din 1913, în preajma Expoziției de Artă Modernă de la sala Armory Show, cu participarea artiștilor plastici Marcel Duchamp, Man Ray, Francis Picabia, Beatrice Woods, Arthur Cravan, Alfred Stieglitz sau Elsa von Freytag-Loringhofen. Tot în 1913 Marcel Duchamp lansa conceptul de „anti-artă”, adoptat mai târziu de întreaga mișcare (laolaltă cu alte concepte anti-: antiliteratură, antipictură, antimuzică etc.); patru ani mai târziu același Duchamp, influențat de extravaganta „baro&#173;neasă Dada” von Freytag-Loringhofen, va produce așa-numi&#173;tele <span class="CharOverride-2">ready made</span>-uri – obiecte recontextualizate drept creații artistice (de pildă, celebrul pisoar expus sub titlul <span class="CharOverride-2">Fântână </span>în Grand Central Palace), iar în 1914 începe să lucreze la amplul său proiect vizual <span class="CharOverride-2">La mariée mise à nu par ses célibataires, même</span>. Geneza <span class="CharOverride-1">d.</span> rămâne totuși legată de laboratorul Cabaret Voltaire, în Elveția neutră din timpul Primului Război Mondial. Toți reprezentanții săi sunt emigranți, studenți străini și refugiați de război, care, într-un climat local ostil fluxului de expatriați, își mascau atitudinea anarhică, antiburgheză şi antimilitaristă într-un protest carnavalesc, de music-hall boem, punând de fapt în scenă, într-un exercițiu de provocare a publicului, apocalipsa unui vechi regim acuzat pentru toate masacrele şi dezastrele războiului. Unii dintre fondatori sunt originari din România: artistul plastic Marcel Iancu și poetul Tristan Tzara făcuseră parte, înainte de război, din cercurile postsimboliste bucureștene; primul – fost elev al pictorului impresionist Iosif Iser – finanțase în 1912 revista „Simbolul”, la care debutaseră ca poeți prietenii săi Tzara (pe atunci, Samuel Rosenstock) și Ion Vinea (Ion Eugen Iovanache). În toamna lui 1915 Vinea și Tzara vor colabora la efemera revistă neutralistă „Chemarea”, unde cel din urmă – aflat înaintea plecării la studii în Elveția – publică primele două poeme cu pseudonimul complet (<span class="CharOverride-2">Vacanță în provincie</span>, <span class="CharOverride-2">Furtuna și cântecul dezertorului</span>). Ca și alte versuri compuse înaintea expatrierii, ele au deja un caracter preavangardist; e de presupus că măcar unele vor fi performate pe scena cabaretului Voltaire; în tot cazul, secvențe și sintagme ale compozițiilor românești mig&#173;rează, reconfigurate, în volume de versuri ulterioare. Grupului de artiști rebeli evrei-români i se va alătura mai vârstnicul Arthur Segal (mem&#173;bru al grupării secesioniste berlineze). Într-un text din 1920 Tzara avea să mărturisească faptul că „începuturile lui Dada nu erau începuturile unei arte, ci ale unei scârbe”. Același primat al existenței asupra artei va fi afirmat, mai târziu, și de Huelsenbeck sau de Richter, care văd în <span class="CharOverride-1">d.</span> un fel de protoexistențialism. Punerea în scenă a vieții, cu haosul și imprevizibilul ei, reprezintă un principiu de bază al mișcării. Însăși declanșarea războiului, cu atentatul de la Sarajevo și restul, se sustrăgea oricărei explicații raționale. În această mare răsturnare a valorilor vechii lumi, raționalismului scientist îi e contrapusă iraționalitatea pură, centralității – perifericul, marilor sisteme explicative – luarea în derâdere a oricărui sistem, ordinii – haosul, formei – antiforma, sensului – nonsensul, fixității – mobilitatea extremă, previzibilului – hazardul pur, aroganței intelectualiste – afișarea deliberată a deriziunii. Plurilingv, multietnic și multicultural, deschis tuturor hibridizărilor și structural ostil oricărei identități fixe, <span class="CharOverride-1">d.</span> se distinge de alte mișcări avangardiste prin negația ludică, umorul cabotin și relativismul absolut, manifestat prin împăcarea bufonă a contrariilor și denunțarea drept arbitrare a tuturor valorilor stabile, autoritare, normative. De la futurism preia eliberarea lexicală și tehnicile de promovare internațională, nu și retorica bombastică sau ideologia războinică; de la cubism ia colajul abstracționist; iar cu expresionismul celor de la <span class="CharOverride-2">Der Sturm</span> are în comun protestul împotriva rațiunii și logicii și elogiul spontaneității pure (există afinități cu stilul telegrafic al unor poeți precum August Stramm sau cu destructurarea din tablourile lui Oskar Kokoschka); cu dandysmul și decadentismul are în comun gustul pentru teatralitate, poză și mască, nu însă în cheie estetizantă, ci neoprimitivistă. Antitradiționalist și anticlasic, fe&#173;no&#173;menul trebuie privit ca unul de insolitare și dislocare radicală a tuturor convențiilor preexistente, vizând schimbarea regulilor de joc ale artei și ale condițiilor sale de existență. Între poemele postsimboliste – marcate de nevoia evadării dintr-o provincie sufocantă și dintr-o artă pe măsură – scrise de Tzara înaintea expatrierii și cele rostite de el pe scena Cabaretului Voltaire, diferența ține probabil doar de context și de interpretarea scenică („adieu, ma mère, adieu, mon père”). În spectacolele <span class="CharOverride-1">d.</span> arta modernă cea mai avansată, mixată cu spectacolul popular, e înscenată ca acțiune într-un cocteil exploziv, în tradiția saturnaliilor romane sau a carnavalului medieval. Înstrăinarea (insolitarea) radicală se îmbină cu simultaneizarea, vizând aducerea laolaltă a tuturor culturilor, limbilor, registrelor, într-o babilonie generală, de natură să scandalizeze, dar și să amuze și să atragă un public în principiu ostil. Contestarea eurocentrismului canonic în favoarea refulatului periferic, a marginalului și „barbarului”, se traduce prin cultivarea masivă a artei „negre” sau „primitive”. Scena Cabaretului Voltaire fusese decorată cu măști africane de artiștii Marcel și George Iancu. Richard Huelsenbeck, Hugo Ball și Tristan Tzara performau poeme „maori” sau „din colonii”, alături de cântece din folclorul românesc de mahala (cum ar fi <span class="CharOverride-2">La moară la Hârța-Pârța</span>); muzica populară elvețiană sau rusească sunt, de asemenea, promovate în serate speciale. Interesul lui Tzara pentru poezia aborigenilor din Africa și Oceania a fost unul profund și de durată. Prima piesă de teatru jucată pe scena Cabaretului și publicată în primul număr al revistei grupării, <span class="CharOverride-2">L’</span><span class="CharOverride-2">Amiral cherche un maison à louer</span>, este un spectacol simultaneist și plurilingv care tematizează problemele oamenilor fără adăpost, permanent dislocați, aflate la ordinea zilei. Intern&#173;aționalist și cosmopolit, <span class="CharOverride-1">d.</span> implică în esență abolirea tuturor frontierelor, inclusiv a celor dintre artă și viață, dintre cult și popular, dintre formele de manifestare artistică. Artei centrate pe cuvântul scris și contemplație îi sunt contrapuse acțiunea, gestualitatea și spectacolul sincretic subversiv. Separarea obiectului artistic de public, muzeificarea sunt rejectate în favoarea interactivității, a fuziunii nelimitate și a existenței nemijlocite. Marea descoperire a <span class="CharOverride-1">d. </span>vizează în fapt caracterul contextual al artei și infinita ei permutabilitate. Ceea ce contează pentru dadaiști este efemeritatea experienței, procesualitatea, energia provocării, nu forma închisă sau opera finită (și, cu atât mai puțin, capodopera). „Frumosul și adevărul în artă nu există; cea ce mă interesează este intensitatea unei personalități”, va declara în 1920 Tzara. Majoritatea așa-numitelor „arte contemporane” (<span class="CharOverride-2">performance</span>, <span class="CharOverride-2">happening</span>, instalații, acționism, artă conceptuală, <span class="CharOverride-2">pop art</span>, Fluxus, <span class="CharOverride-2">land art</span> ș.a.m.d.) își au originea în <span class="CharOverride-1">d.</span>, care a reformulat și artele vizuale deja existente precum fotografia și fotomontajul (Man Ray, John Heartfield) sau filmul (Richter, Eggeling). Artele vestimentare (Sophie Tauber-Arp), dansul, muzica (în acompaniamente apropiate de jazz – cu pianiștii Nelly van Doesburg și toboșari precum Richard Huelsenbeck și, ocazional, Jean Cocteau) dețin, de asemenea, un rol semnificativ; printre compozitorii de muzică dadaistă trebuie amintiți, alături de precursorul Eric Satie, nume ca Georges Auric, Francis Poulenc, Georges Ribemont-Dessaignes, Francis Picabia, Alberto Savinio sau Erwin Schulhoff. Mai puțin caracteristice pentru <span class="CharOverride-1">d.</span> sunt artele plastice (ilustrate în cadrul revistelor și expozițiilor de Amedeo Modigliani, René Magritte, Vasili Kandinsky, Paul Klee, Oskar Kokoschka, Max Ernst, Marcel Iancu, Viking Eggeling sau Giulio Evola – viitorul fascist ezoteric Julius Evola). Realizările lor pot fi, la fel de bine, subsumate futurismului, expresionismului sau abstracționismelor (într-o versiune grotesc-mecanomorfă). Poezia are în schimb un statut mai special. Poemul dadaist are un caracter haotic, absurd și interactiv, la limită glosolalic și <span class="CharOverride-2">bruitist</span> (zgomot pur), naiv-infantil (<span class="CharOverride-2">La Chanson d’un dadaïste</span> de Tzara) sau „primitiv” (ca <span class="CharOverride-2">O gadji beri bimba</span>, performat de Hugo Ball pe scena Cabaret Voltaire), prefigurând poezia concretă sau <span class="CharOverride-2">action poetry</span>. Mult-invocatul experiment propus de Tzara în capitolul <span class="CharOverride-2">Ca să faceți un poem dadaist</span> din <span class="CharOverride-2">Dada manifest despre amorul slab și amorul amar</span> („Luați un ziar/ Luați niște foarfeci./ Alegeți din acest ziar un articol având lungimea pe care presupuneți că o veți da poemului dumneavoastră./ Decupați articolul/ Decupați apoi cu grijă fiecare din cuvintele care alcătuiesc/acest articol și puneți-le într-un săculeț./ Scuturați ușor./ Scoateți apoi fiecare tăietură una după alta./ Copiați cu conștiinciozitate./ În ordinea în care au ieșit din săculeț./ Poemul o să semene cu dumneavoastră./ Și iată-vă un scriitor nesfârșit de original și de o sensibilitate fermecătoare, deși neînțeleasă de vulg”) e de privit ca provocare conceptuală în care inițiativa creatoare a artistului se reduce la selecția și combinația aleatorie a unui set de cuvinte prestabilit. Acest hazard pur – mecanic – va fi redimensionat de suprarealiști, via psihanaliză, la nivelul hazardului obiectiv, provocat prin tehnici aleatorii de eliberare a subconștientului. Se poate vorbi, sub acest aspect, de o experiență-limită a artei, ca în cazul <span class="CharOverride-2">ready made</span>-urilor lui Duchamp. Altfel, revistele asociate („Cabaret Voltaire”, „Nord-Sud”, „Dada”, „Dada Alma&#173;nach”, „Club Dada”, „291”, „391”, „Littérature”, „The Blind Man”, „Rongwrong”, „The New York Dada”, „Der Dada”, „Mecano” etc.) publică poeți de toate orientările (ultra)moderne, de la Guillaume Apollinaire și Pierre Reverdy la Max Jacob și Philippe Soupault. Printre cei mai consecvenți pe linia elaborării unei poetici a <span class="CharOverride-1">d.</span> rămâne Tristan Tzara, de la debutul său editorial (1916) cu <span class="CharOverride-2">La Prèmiere aventure céleste de Monsieur Antipyrine</span>, ilustrată de Marcel Iancu, până la <span class="CharOverride-2">Vingt-cinq</span> <span class="CharOverride-2">poèmes</span> sau <span class="CharOverride-2">De nos oiseaux</span>; cu aceleași rupturi semantico-sintactice și combinații permutaționale vor compune poeme Francis Picabia, Hans Arp, Kurt Schitters (poeme sonore) ș.a. Tzara s-a ilustrat și ca unul dintre cei mai asidui autori dramatici ai <span class="CharOverride-1">d. </span>(piesele <span class="CharOverride-2">Le C</span><span class="CharOverride-2">œ</span><span class="CharOverride-2">ur à Gaz</span>, <span class="CharOverride-2">Le Mouchoir de Nuages, tragédie en 15 actes</span> ș.a.). Cea mai originală contribuție literară a mișcării o constituie însă – alături de artele vizuale – manifestele sale, unde, din nou, Tzara se vădește a fi principalul contributor. Histrionismul și talentul său promoțional îl ajută să se construiască și impună, treptat, ca <span class="CharOverride-2">brand</span>. Începând cu <span class="CharOverride-2">Manifestul domnului Antipyrine</span> (1916), rebelul originar din Moinești va produce o suită de texte programatice foarte personale, în care sloganul și pseudoreclama se îmbină, liber, cu discursul prozopoematic și cu eseul patafizic (în linia lui Alfred Jarry). Nu lipsesc, în același registru bufon, inserturile matematice, desenele copilărești sau jocurile tipografice. Rețin atenția, cu deosebire, definițiile („dada este un microb virgin”), logourile spontaneității și dezgustului („gândirea se naște în gură”) și mimarea reverențelor în fața „drăguțului burghez” („Pentru că veni vorba de logică, socot că sunt foarte simpatic”). Epatarea burghezului – din care boema postromantică își făcuse un titlu de glorie – simulează, voit neserios, flatarea lui. Important de precizat: un asemenea exercițiu atotdemolator, care-și face un titlu de glorie din compromiterea rațiunii și logicii, conține în subsidiar o etică a purificării, cu rădăcini în preocupările din adolescență ale lui Tzara pentru igienă („Tot omul să strige: o mare acțiune distrugătoare, negativă trebuie săvârșită. Să măturăm, să facem curățenie. Curățenia individului se afirmă după starea de nebunie, de nebunie agresivă, a unei lumi lăsate în mâinile bandiților care sfâșie și distrug veacurile”). O etică a purificării prin distrugere și, totodată, a autodistrugerii programate, o „veselă apocalipsă” cu caracter mutant și viral, propagată în rețea pe plan internațional. Stilul manifestelor <span class="CharOverride-1">d</span>. se va regăsi, câteva decenii mai târziu, în stilistica și atitudinea din volumul <span class="CharOverride-2">Nu</span> al tânărului Eugen Ionescu și în piesele sale de teatru absurd (avangarda românească propriu-zisă va prelua tardiv și frugal filonul <span class="CharOverride-1">d. </span>în experimentele revuistice din numărul unic al „75 HP” și în experimentele de la revista „unu”; un avatar târziu, manifestat după 1945, îl reprezintă lettrismul lui Isidore Isou, artist emigrat și afirmat la Paris). O caracteristică importantă a <span class="CharOverride-1">d</span>. este – pe lângă deriziunea universală – autoderiziunea generalizată: „DADA rămâne în cadrul european al slăbiciunilor, e totuși un rahat, însă noi vrem să ne căcăm în culori felurite ca să împodobim grădina zoologică a artei cu toate drapelurile consulatelor”; „Dada nu-i nici nebunie, nici înțelepciune, nici ironie, uită-te la mine burghez drăgălaș [...] arta nu-i serioasă, vă asigur”; „DADA DADA DADA, urlet al durerilor încordate, împletire a contrariilor și a tuturor contradicțiilor, lucrurilor grotești, inconsecvențelor: VIAȚA”; „Uitați-vă bine la mine!/ Sunt un tâmpit, sunt un farsor, sunt un închipuit/ [...] Sunt urât, chipul meu nu spune nimic, sunt mic/ Sunt la fel ca voi toți! (Voiam să-mi fac puțină reclamă)”; „adevărații dada sunt contra lui DADA”; „dada lucrează din toate puterile la instaurarea idiotului pretutindeni. Însă în mod conștient. Și tinde el însuși să devină astfel din ce în ce mai mult. Dada e îngrozitor: el nu se mai înduioșează din pricina înfrângerilor inteligenței. Dada e mai degrabă laș, însă laș ca un câine turbat, el nu cunoaște o metodă sau un exces persuasiv”. Prefigurat de poetica nonsensului a lui Christian Morgenstern, de experimentele muzicale ale lui Eric Satie sau de comicul absurd al lui Alfred Jarry, situat în continuitatea unor curente avangardiste precum futurismul italian, cubismul și abstracționismul, <span class="CharOverride-1">d. </span>nu are – în pofida<span class="CharOverride-1"> </span>atitudinii sale antinaționaliste, antiburgheze și antimilitariste – un caracter politic manifest, cel puțin în prima sa fază; îl va dovedi în 1918, la Berlin, unde se apropie de comunism și de revolta spartacistă a lui Karl Liebknecht și a Rosei Luxemburg prin asocierea cu aripa de stânga a expresionismului (Hans Richter, Otto Dix, George Gross John Heartfield, Hannach Höch); la Hanovra și mai ales Köln (cu Arp, Max Ernst ș.a.). <span class="CharOverride-1">d.</span> e apropiat stângii anarhiste, cu manifestări artistice frizând obscenitatea și atrăgând intervenția forțelor de ordine. Până atunci, în perioada „neutralității” elvețiene, <span class="CharOverride-1">d.</span> se caracterizează printr-un individualism ludic extrem, fără „lideri”, dar cu numeroși animatori. Ținând mai curând de revoltă decât de revoluție, el opune burgheziilor naționaliste și statelor naționale un <span class="CharOverride-2">modus vivendi</span> multicultural-anarhic, care trăiește din asumarea propriilor contradicții. Printre ele se numără clivajele identitare; a existat de timpuriu o tensiune între grupul de artiști germani (Richter, Huelsenbeck, Ball) și cel „balcanic”, originar din România (Tzara fiind acuzat adesea ca arivist plebeu, avid de reclamă). Tensiuni se vor produce și între dimensiunea „constructivă” a mișcării (Iancu, Richter, Eggeling, Arp) și cea „negatoare” sau între gruparea pariziană și cea venită de peste Ocean. Paternitatea onomastică a <span class="CharOverride-1">d.</span>, atribuită când lui Tristan Tzara, când lui Hugo Ball (adevăratul inițiator al spectacolelor de la Cabaret Voltaire, cumpărat de la olandezul Jan Ephraim), este în realitate incertă, indeterminată, învăluită retrospectiv în legende ludice, cum ar fi cea a dicționarului deschis la întâmplare de Richard Huelsenbeck. Semnificația termenului e la fel de polivalentă ca și identitatea mișcării. În <span class="CharOverride-2">Manifest Dada 1918</span> Tzara indică o serie de echivalențe elocvente în acest sens: „Aflăm din ziare că negrii Krou numesc coada unei vaci sfinte: DADA. Cubul și mama într-o anumită regiune a Italiei: DADA. Un cal de lemn, doica, dubla afirmație în rusește și românește: DADA”. Ele sunt în realitate mult mai numeroase (de la glosolalia copiilor mici la mărci de cosmetice și la sfinții mucenici Dada din calendarul ortodox și catolic). Indeterminarea constituie un adevărat <span class="CharOverride-2">pattern</span> al <span class="CharOverride-1">d. </span>(în măsura în care se poate vorbi de așa ceva). Există și o paradoxală spiritualitate dada, similibudistă prin identitatea contrariilor, asemănătoare paradoxurilor zen; unul dintre promotorii <span class="CharOverride-1">d.</span> a fost predicatorul Johanes Baader, artist plastic și arhitect din ramura berlineză a grupării, alături de Raoul Hausmann, Hans Richter ș.a.; anarhistul Hugo Ball a fost puternic legat de catolicismul social, iar după abandonarea <span class="CharOverride-1">d.</span>, în 1917, s-a dedicat unei existențe monahale în Alpi. Exuberanța jovială a misticii hasidice, venită pe filiera artiștilor evrei din Europa Centrală (inclusiv din România), a fost deseori semnalată de istoricii și teoreticienii mișcării. Dincolo de toate aceste aspecte, <span class="CharOverride-1">d.</span> definește o atitudine și o stare de spirit. „Spontaneitatea”, „dezgustul universal”, „umorul slab și umorul amar”, cinismul jovial și clovneria agresivă, negația (și afirmația) generală, plurilingvismul, pluriidentitatea și polifonia, colajul simultaneist, hazardul și ilogismul, autodenigrarea ca formă paradoxală de reclamă, refuzul oricărei forme și concepții fixe, persiflarea valorilor înalte, canonice, autoritare, rejectarea oricărei idei de ierarhie în favoarea unui <span class="CharOverride-2">perpetuum mobile</span> carnavalesc, toate țin de o poetică a libertății fără limite și de o stare de graniță, de ruptură, imposibil a fi menținută pe termen lung. Atitudinea antiburgheză e marcată prin refuzul comercializării și al standardizării artei („Facem oare artă ca să câștigăm bani și să-i gâdilăm pe drăgălașii burghezi?”), ceea ce nu exclude ideea de reclamă, iar antiacademismul și antiformalismul sunt extinse inclusiv asupra precursorilor imediați, declarați depășiți sau, după caz, trădători („Ne-am săturat de academiile cubiste și futuriste: laboratoare de idei formale”). Opinia potrivit căreia actul creației ar trebui să pornească de la o <span class="CharOverride-2">tabula rasa</span> este comună reprezentanților <span class="CharOverride-1">d.</span> Sunt vizate toate cadrele instituționale proprii „vechiului regim” – muzee, școală, academii, sistem politic și economic, arta fiind, în fond, o punere în abis a acestora. În 1920 mișcarea își mută cartierul general la Paris, unde Tzara face joncțiunea – via Francis Picabia – cu gruparea artiștilor americani (Cravan, Man Ray ș.a.), cărora li se alătură André Breton, Paul Éluard, Georges Ribemont-Dessaignes, Philippe Soupault, Paul Dermée, Louis Aragon, Max Ernst, Pierre Reverdy, Marie Laurencin ș.a. <span class="CharOverride-1">D.</span> parizian are un caracter preponderent literar (sau antiliterar, particula anti- fiind orientată împotriva canonicității tuturor artelor). Revistele-pilot ale grupării sunt, în această fază, „391” a lui Picabia (înființată la Barcelona, mutată apoi la New York și Paris) și, mai ales, „Littérature”. Demarate din 1917, turneele de promovare și expozițiile colective fac deja parte din strategia mișcării. După cucerirea Centrului (Berlin, Paris) ele ajung atât în țări occidentale mari (Italia) sau mici (Belgia, Olanda), în țări ale Europei Centrale (Cehoslovacia, Ungaria, Iugoslavia), stimulând și contaminând mișcări locale înrudite (poemele lui Lajos Kassák, Tibor Déri și Sándor Barta, afiliați revistei „Má”, zenitismul lui Liubomir Micić, poetismul praghez din cercul revistei „Pásmo”, revistele croate „Dada-Jok”, „Dada-Tank” și antologia <span class="CharOverride-2">Dada-Jazz</span>); manifestări dadaiste apar inclusiv în Georgia (mișcarea „41 de grade” din Tbilisi), Rusia sovietică („neantiștii” din Rostov pe Don), Japonia (grupul MAVO al lui Tomo&#173;yoshi Murayama și Masamu Yanase) sau Spania și America latină (ultraiștii, cu Vincente Huidobro și Guillermo de Torre); nu se întâlnesc însă în România și Bulgaria, unde condițiile receptării nu erau create, iar conflictul dintre Marcel Iancu și Tzara crea un factor suplimentar de blocaj; abia în 1925 revista „75 HP” va aduce un omagiu <span class="CharOverride-1">d.</span> Replici tardive se înregistrează și în Olanda sau Anglia. La începutul anilor 1920 apar, în presă sau în volume individuale, mai multe versiuni, concurente, privind istoria grupării, aparținând unor fondatori ca Hugo Ball, Tristan Tzara, Richard Huelsenbeck sau unor simpatizanți recenți precum Louis Aragon, Pierre de Massot ș.a. Marcat de acțiuni spectaculare, precum „procesul” împotriva lui Maurice Barrès, triumful <span class="CharOverride-1">d.</span> anunță deja destrămarea. Către 1922 mișcarea se autodizolvă, după emergența disidenței constructiviste (preponderent germană și olandeză, dar la care s-a asociat și Marcel Iancu) și, mai ales, după cea suprarealistă (Breton, Éluard, Aragon, Ribemont-Dessaignes, Soupault ș.a., la care se adăugă, finalmente, însuși Tzara). Atât constructivismul, cât și suprarealismul corespundeau mult mai bine nevoii de raționalizare și disciplinare a revoltei, proprii perioadei de după război, în vreme ce <span class="CharOverride-1">d.</span> fusese, în mod esențial, o cultură a rupturii și a exploziei anarhice efemere. Emblematic e cazul lui Marcel Iancu, fondator al mișcării care, după disputa ireconciliabilă cu Tzara, se apropie de constructivism și devine, după întoarcerea în România, inițiator al primei avangarde autohtone alături de foștii comilitoni Ion Vinea și Jacques G. Costin; manifestările de muzică și poezie ale grupării de la „Contimporanul” vor urma tiparul celor dadaiste, dar fără violența și imaginația provocatoare a acestora. Unda de șoc a <span class="CharOverride-1">d.</span> („efemer, dar nemuritor”, potrivit unui „act de deces” din 1921) va supraviețui pe plan european și mondial, revenind sub diverse forme în multe dintre neoavangardele postbelice și în cadrul postmodernismului artistic; în tabelul din <span class="CharOverride-2">The Dismemberment of Orpheus: Toward a Postmodern Literature</span> (1971) teoreticianul american Ihab Hassan apropia postmodernismul de patafizică și <span class="CharOverride-1">d.</span>, în aceeași serie cu termeni precum antiformal deschisă, process/ performance/ happening, anarhie, deconstrucție, antiteză, absență, dispersie, refuz al interpretării, mutant, polimorfism, combinație, ironie, indeterminare, imanență. Se regăsește și în mitologiile culturii pop, de la David Bowie la formația Cabaret Voltaire. În România receptarea fenomenului la nivelul criticii literare, sub presiunea progresivei instituționalizări în spațiul francez, oscilează în anii ’20–’30 între diabolizare din partea tradiționaliștilor naționaliști (care văd în el o artă degenerată și o patologie mintală subsumată unei subversiuni anarhice) și acceptare amabilă din partea criticii moderniste: „libertate saturnalică de sclav beat”, potrivit lui E. Lovinescu, în <span class="CharOverride-2">Istoria literaturii române contemporane</span>, 1926; „trebuie să admitem [...] că dadaiștii sunt niște farsori inteligenți, adesea cu multă cultură și pătrundere, care în farsele lor așa de odioase burghezilor pun măcar sub forma disocierii problemele estetice capitale”, scria și G. Călinescu în <span class="CharOverride-2">Curs de poezie</span>, 1939. Într-un articol din „Viața românească” (<span class="CharOverride-2">Europeism și tradiționalism</span>,<span class="CharOverride-2"> </span>1924) Mihai Ralea atrăgea atenția că „În timp ce făcea călătoria cătră noi, dadaismul murise în patria lui de origine [...]. E soarta tragică a provinciei față de Capitală: nu poate adopta simultan aceeași modă”. Prin intermediul lui Sașa Pană, avangardiștii interbelici vor mitologiza retrospectiv fenomenul, editând în 1931 „primele poeme” românești ale lui Tzara, dinaintea „insurecției de la Zürich”. După interludiul stalinist, pe fondul canonizării internaționale a avangardelor, <span class="CharOverride-1">d.</span> va fi recuperat pe linia precursoratului european al avangardei românești: deja în deceniul al treilea, Ion Vinea elogia exportul autohton de artă modernă, via Dada; la Paris, Eugène Ionesco îl va traduce pe Urmuz, pe care îl prezintă ca precursor al <span class="CharOverride-1">d.</span>. După 1989 și mai ales după 2000, sub presiunea aceleiași legitimări externe, dar și pe filiera afinităților dintre avangarde și postmodernismul optzecist, <span class="CharOverride-1">d.</span> devine subiect curent de exegeză, expoziții, evenimente publice, conferințe internaționale – semn de canonizare internă a unui fenomen eminamente antica&#173;nonic. </p>
			<p class="Heuristica___m_RPR"><span class="CharOverride-1">Repere bibliografice</span>: Călinescu, <span class="CharOverride-2">Principii</span>, <span class="CharOverride-2">17–22</span>; Sașa Pană, <span class="CharOverride-2">Antologia literaturii române de avangardă</span>, pref. Matei Călinescu, București, 1969; Ion Pop, <span class="CharOverride-2">Avangardismul poetic românesc</span>, București, 1969; Marino, <span class="CharOverride-2">Dicționar</span>, <span class="CharOverride-2">110–111</span>;<span class="CharOverride-2"> </span>Ion Pop, <span class="CharOverride-2">Avangarda în literatura română</span>, București, 1990; <span class="CharOverride-2">L’Avant-garde roumaine et son context européen</span>, „Euresis”, 1994, 1–2 (număr special); Matei Călinescu, <span class="CharOverride-2">Cinci fețe ale modernității: modernism, avangardă, decadență, kitsch, postmodernism</span>, tr. Tatiana Pătrulescu și Radu Țurcanu, postfață Mircea Martin, București, 1995; Ov. S. Crohmălniceanu, <span class="CharOverride-2">Evreii în mișcarea de avangardă românească</span>, îngr. și pref. Geo Șerban, București, 2001; Dan Grigorescu, <span class="CharOverride-2">Dicționarul avangardelor</span>, București, 2003; Marin Mincu, <span class="CharOverride-2">Avangardismul poetic românesc</span>, Constanța, 2006; Paul Cernat, <span class="CharOverride-2">Avangarda românească şi complexul periferiei: primul val</span>, Bucureşti, 2007; Dan Gulea, <span class="CharOverride-2">Domni, tovarăși, camarazi</span>, Pitești, 2007; Ovidiu Morar, <span class="CharOverride-2">Avangardismul românesc</span>, București, 2010<a id="_idTextAnchor000"></a>; Tom Sandqvist, <span class="CharOverride-2">Dada Est. Românii de la Cabaret Voltaire</span>, București, 2010.&#9;<span class="CharOverride-5">P.C.</span></p>
			<p class="Heuristica-PRIMUL"><span class="titlu-12">DAFIN</span><span class="titlu-12-complet">, Ioan</span><span class="CharOverride-1"> </span>(pseudonim al lui Ion I. Alexandrescu; 7.I.1874, Iaşi – 30.VII.1936, Iaşi), gazetar, poet, prozator, traducător. Este fiul Anei şi al lui Ion Alexandrescu. După ce şi-a luat bacalaureatul, s-ar fi înscris la Facultatea de Litere a Universităţii din Iaşi, pe care din lipsă de mijloace n-ar fi putut s-o termine, fiind silit să intre în gazetărie. Între 1895 şi 1898 este în redacţia „Evenimentului”, în ale cărui pagini publică versuri, proză şi articole diverse, iscălind şi I. Dafin, I. I. Alexandrescu-Dafin, Dionisie, Dion, Radu, Vlad. Este apoi secretar de redacţie la „Propaganda” din Iaşi. Când aceasta îşi încetează apariţia, <span class="CharOverride-1">D.</span>, care mai colaborase şi la „Adevărul ilustrat”, „Povestea vorbei” şi îşi tipărise volumaşul <span class="CharOverride-2">Fără noroc </span>(1897), e adus la ziarul „Epoca”, unde mai foloseşte pseudonimele Raul şi Beatrice. Student la Facultatea de Drept din Bucureşti, pe care o va absolvi în 1903, publică, îndeobşte versuri, în „Foaia populară”, „Familia”, „Arhiva”, „Tribuna familiei”, „Noua revistă română”, „Apărarea naţională”, „Antisemitul”, „Secolul”, „Cronica”, „Jurnalul” ş.a. În 1902 era secretar de redacţie la „Viitorul” şi, poate, la „Gazeta Moldovei” din Iaşi. Ulterior scrie sporadic, dedicându-se mai mult activităţii politice. Îşi va tipări totuşi volumele <span class="CharOverride-2">De la alţii.</span> <span class="CharOverride-2">Reminiscenţe şi traduceri</span> (1915), <span class="CharOverride-2">Povestea unui vis</span> (1925) şi <span class="CharOverride-2">Pe vremea mea. 1890–1915</span> (1925), ultimul cuprinzând o mare parte din poezii şi tălmăciri. După ce alcătuise istoricul pinacotecii şi al Şcolii de Belle-Arte din Iaşi, publică <span class="CharOverride-2">Figuri ieşene</span> (I–IV, 1927), <span class="CharOverride-2">Alte figuri ieşene</span> (1929) şi <span class="CharOverride-2">Iaşul cultural şi social </span>(I–II, 1928–1929). Pentru Teatrul Naţional a tradus piesele <span class="CharOverride-2">Pâinea altuia</span> de I. S. Turgheniev şi <span class="CharOverride-2">Catherine</span> de H. Lavedan.</p>
			<p class="Heuristica-BASE">Format în atmosfera ieşeană de pe la 1890, <span class="CharOverride-1">D.</span> nu are o înzestrare lirică suficientă pentru a nu cădea victimă epigonismului eminescian. Nici încercările în spiritul artei „cu tendinţă”, nici adoptarea formulei coşbuciene nu duc la rezultate mai bune. La fel se întâmplă cu tălmăcirile; mai ales cele din J.-M. de Hérédia sunt departe de eleganţa şi subtilitatea originalului. Multe dintre schiţele şi nuvelele lui rescriu, în alt registru, încercările poetice. În unele naraţiuni mai ample – <span class="CharOverride-2">Din amintirile lui Vlad</span> şi <span class="CharOverride-2">Răzvrătire</span> (ce pare a fi un roman) –, rămase în paginile ziarelor, el încearcă să deseneze personaje mai complicate, cărora le împrumută din propriile experienţe, dar analiza e precară. Cursive, cu unele descrieri reuşite şi dialoguri vioaie, sunt „legendele” unor locuri şi amintirile despre personalităţi cunoscute. Acestea anunţă medalioanele din <span class="CharOverride-2">Figuri ieşene</span>, unde, fără să exceleze ca portretist, <span class="CharOverride-1">D. </span>prinde liniile mari ale unei personalităţi, strecurând câteodată observaţii pătrunzătoare. O valoare deosebită ar fi putut avea lucrarea <span class="CharOverride-2">Iaşul cultural şi social</span>, subintitulată <span class="CharOverride-2">Amintiri şi însemnări</span>, dar autorul a preferat o expunere „obiectivă”, cu rare inserţii propriu-zis memorialistice. Interesul este diminuat şi de neglijarea cronologiei, de o anume părtinire şi de unele ticuri în caracterizarea „figurilor ieşene”.</p>
			<p class="Heuristica___mici"><span class="CharOverride-4">Scrieri</span><span class="CharOverride-1">: </span><span class="CharOverride-2">Fără noroc</span>, Iaşi, 1897; <span class="CharOverride-2">De la alţii. Reminiscenţe şi traduceri</span>, Iaşi, 1915; <span class="CharOverride-2">Povestea unui vis</span>, Iaşi, 1925; <span class="CharOverride-2">Pe vremea mea. 1890–1915</span>, Iaşi, 1925; <span class="CharOverride-2">Figuri ieşene</span>, I–IV, Iaşi, [1927]; <span class="CharOverride-2">Iaşul cultural şi social</span>, I–II, Iaşi, 1928–1929; <span class="CharOverride-2">Alte figuri ieşene</span>, Iaşi, 1929.</p>
			<p class="Heuristica___m_RPR"><span class="CharOverride-1">Repere bibliografice: </span>Virgiliu N. Cișman, <span class="CharOverride-2">„Fără noroc”</span>, „Evenimentul”, 1897, 1234; Arald [C. Săteanu], <span class="CharOverride-2">„Pe vremea mea”</span>, „Mişcarea”, 1925, 67; Arald [C. Săteanu], <span class="CharOverride-2">Ion Dafin</span>, ADV, 1936, 16 112; Predescu, <span class="CharOverride-2">Encicl.</span>,<span class="CharOverride-2"> 250. &#9; </span><span class="Semnatura">V.D.</span></p>
			<p class="Heuristica-PRIMUL"><span class="titlu-12">DAIAN</span><span class="titlu-12-complet">, Paul</span><span class="CharOverride-1"> </span>(4.VIII.1954, Crişcior, j. Hunedoara), poet. Este fiul Martei Daian (n. Roman), contabilă, şi al lui Vasile Filip, tâmplar; prenumele la naștere: Sergiu. A fost căsătorit cu poeta Angela Marinescu. În 1962 familia viitorului poet se mută la Bucureşti, unde <span class="CharOverride-1">D. </span>îşi continuă studiile începute în regiunea natală, absolvind Liceul „Dimitrie Cantemir” în 1974 (repetase clasa a XI-a din pricina unei tentative de sinucidere). Încearcă, fără succes, să intre la Facultatea de Psihologie. Va practica numeroase meserii şi ocupaţii (strungar, lăcătuş-mecanic, electrician, electro-stivuitor, sudor, bijutier, măturător de stradă, vidanjor, mânuitor de cadavre, brancardier, ajutor de gestionar, gestionar, administrator de bloc, paznic, vitrinier decorator, om de serviciu, dispecer, corector, tipograf ş.a.), schimbând frecvent locul de muncă. A debutat cu poezie în „Flacăra” (1972). În anii ’80 a frecventat şedinţele Cenaclului de Luni și a fost inclus cu un ciclu de poeme în <span class="CharOverride-2">Caietul debutanţilor</span> <span class="CharOverride-2">1982 </span>al Editurii Albatros. Primul volum, publicat în 1987, este <span class="CharOverride-2">Poeme sororale</span>, cu o prefaţă de Nicolae Manolescu. Încercând să protesteze în 1982 pentru că nu putea debuta editorial (s-a legat cu lanţuri de grilajul curţii Uniunii Scriitorilor), <span class="CharOverride-1">D. </span>a fost arestat şi anchetat, apoi condamnat la închisoare.<span class="CharOverride-1"> </span>În 1984 a fost judecat pentru „subminarea orânduirii socialiste” şi condamnat la un an şi şase luni de închisoare, sentinţă casată de Tribunalul Suprem. Internările abuzive în spitale de psihiatrie, după alte tentative de protest, precum şi tratamentul represiv care i s-a aplicat au determinat îmbolnăvirea psihică a poetului; s-a pensionat medical în 1997. A colaborat la „România literară”, „Luceafărul”, „Contemporanul”, „Vatra”, „Viaţa românească”, „Caiete critice”, „Dreptatea”, „Amfiteatru” ş.a. După 1990, dintr-un histrionism superior, şi-a asumat, cu prilejul târgurilor de carte ori al altor manifestări cultural-mondene (festivităţi de premiere, lansări de carte etc.), cu ostentaţie, îndeletnicirea unui „măscărici“ filosofic, herald maliţios şi „strigător de bâlci“, costumat carnavalesc, suflând într-o goarnă, adaptându-şi intervenţiile orale, de un umor acid sau absurd, la situaţia dată: ludic şi pitoresc, demersul e grav şi euristic, devenind, în ultimă analiză, o formă de artă, complementară cu poezia, profesată sub forma unei serii de <span class="CharOverride-2">happening</span>-uri de factură personală.</p>
			<p class="Heuristica-BASE"><span class="CharOverride-1">D.</span> este un poet cu o operă omogenă. „Biografismul”, recursul direct la biografic e definitoriu, dar nu elementele anecdotice şi derizorii (precum la alţi poeţi ai generaţiei optzeciste) sunt convocate în text, ci zbaterile profunde şi tragice ale eului. Cititorul e confruntat direct cu delirul şi suferinţa extremă, înscenate aievea. O poezie oarecum manieristă (în sensul bun al termenului), o poezie desigur viscerală (mai mult în recuzită), dar şi critică, rece, distanţată până la înstrăinare. O poezie cristalină, dacă nu glacială, deşi sub alte raporturi foarte fierbinte: e un paradox intrinsec, o situaţie oximoronică esenţială, productivă ca expresivitate. La debutul lui <span class="CharOverride-1">D.</span>, Nicolae Manolescu îi asemuia demersul cu „o calotă polară” şi, pe de altă parte, identifica în poet un concettist atipic, nu baroc, ci clasic. Importantă e și o anumită „deschidere de viziune”, semnalată de Marin Mincu, manifestă odată cu volumul <span class="CharOverride-2">Trei poeme </span>(1994). Relevante sunt, la scara întregii opere, anumite cronotopuri (cel concentraţionar, carcera, spitalul), motive ori vocabule recurente, reluate obsesiv (varul, peretele, seringa, mâna, creierul, plămânii, pielea, insectele, sexul ş.a.), dar îndeosebi motivele spintecării şi tăierii, asociate prin definiţie structurilor schizomorfe şi tipologiei schizoide, descoperite firesc. <span class="CharOverride-1">D.</span> i se adresează, într-o serie de poeme, direct „Zguduitorului”, divinităţii: „I-am spus Zguduitorului: când Te caut în var şi nu Te găsesc/ Te caut în tencuială/ Când nu Te găsesc nici acolo Te caut/ în zid şi când nici acolo nu Te aflu/ Te văd…dincolo. Tu pe mine unde mă cauţi?/ unde mă găseşti?” Unele poeme sau secvenţe de text au valoarea unor arte poetice şi, mai mult, a unui program existenţial: „secretul deţinut de voi/ poate fi mielul/ sau graniţa extremă/ a monologului// adevărata metafizică/ poezia” (<span class="CharOverride-2">A şasea zi străină</span>). În altă parte, în <span class="CharOverride-2">Johann </span>(1993), se poate citi: „ha şi ay, mâine va fi ziua/ în care cuvântul va înlocui cerul”. Este deseori invocată <span class="CharOverride-2">Scrisoare deschisă</span>, aflată la începutul volumului <span class="CharOverride-2">Cerul şi ochii lui oblici </span>(1996): „să-ţi spun ţie în această noapte/ ţie care stai la picioarele mele/ că sexul meu despre care atâţia ani/ şi erau ani de luptă ai vorbit/ ca despre o pierdere definitivă/ că rana aceea a creierului/ ce din când în când sângerează/ se deschidea şi la apriga ta/ neputinţă în ale vieţii/ că poezia pe care o trăim/ amândoi este pentru mine/ mântuirea şi bucuria pe care/ Zguduitorul le-a uitat în/ pădurile copilăriei mele/ că sunt încă tânăr şi am în sânge/ atâta timp cât infirmitatea mea/ nu mă va izola în locul bine ştiut/ la marginea oraşului/ revolta umilinţa şi poezia/ că vreau să fiu uneori/ dar până la capăt/ deţinutul eliberat din penitenciar/ că mă zbat între boală şi sinucidere/ datorie metafizică şi vinovăţie/ că pentru mine a fi bărbat/ înseamnă a fi un tigru viril/ într-o cuşcă ce nu se vede/ decât din interior/ să-ţi spun ţie că dacă aş simţi/ o cât de mică distanţă între/ viaţă şi poezie aş renunţa/ la cea din urmă ca la banii/ pe care îi dau cerşetorului/ de pe treptele catedralei”. </p>
			<p class="Heuristica___mici"><span class="CharOverride-4">SCRIERI:</span> <span class="CharOverride-2">Poeme sororale</span>, pref. Nicolae Manolescu, Bucureşti, 1987; <span class="CharOverride-2">Johann</span>, Constanţa, 1993; <span class="CharOverride-2">Trei poeme</span>, Constanţa, 1994; <span class="CharOverride-2">Turma de porci</span>, Bucureşti, 1994; <span class="CharOverride-2">Cerul şi ochii lui oblici</span>, Constanţa, 1996; <span class="CharOverride-2">De astăzi beau sânge</span>, Bucureşti, 1997; <span class="CharOverride-2">Stângăcia în salut a femeii</span>, Piteşti, 1999; <span class="CharOverride-2">Mingea de păr a vieţii</span>, Bucureşti, 2000; <span class="CharOverride-2">Softwin</span>, îngr. şi pref. Nicolae Ţone, Bucureşti, 2001; <span class="CharOverride-2">Liderul zidit în lapte</span>, Constanţa, 2003.</p>
			<p class="Heuristica___m_RPR"><span class="CharOverride-1">Repere bibliografice:</span> Nicolae Manolescu, <span class="CharOverride-2">Doi poeţi</span>, RL, 1988, 10; Constanţa Buzea, <span class="CharOverride-2">Singurătatea îşi asumă poetul</span>, AFT, 1988, 3; Marin Mincu, <span class="CharOverride-2">Doi poeţi postmodernişti</span>, RL, 1988, 15; George Vulturescu, „<span class="CharOverride-2">Johann”, alte zile străine</span>, PSS, 1993, 10–11; Andreea Deciu, <span class="CharOverride-2">Exterminat în lagărul poeziei</span>, RL, 1994, 29; Poantă, <span class="CharOverride-2">Scriitori, 96–98</span>; Costache Olăreanu, <span class="CharOverride-2">De la poezie la trompetă</span>, ALA, 1997, 397; <span class="CharOverride-2">Dicţ. scriit. rom., </span>II, <span class="CharOverride-2">3–4</span>; Marin Mincu, <span class="CharOverride-2">Paul Daian</span>, PRA, I, <span class="CharOverride-2">227–231</span>; Angela Marinescu, <span class="CharOverride-2">Poetul aristocrat</span>, RL, 1999, 40; C. Rogozanu, <span class="CharOverride-2">„Stângăcia în salut a femeii”</span>, OC, 2000, 9; Nicolae Bârna, <span class="CharOverride-2">Poetul cu goarna în ediţie cvasi-completă</span>, CC, 2003, 9–11; Ştefania Plopeanu, <span class="CharOverride-2">Mingea de păr a vieţii</span>, TMS, 2008, 2; Soviany, <span class="CharOverride-2">Cinci decenii, </span>II, <span class="CharOverride-2">51–57</span>. &#9;<span class="Semnatura">N.Br. </span></p>
			<p class="Heuristica-PRIMUL"><span class="titlu-12">DALLOCRIN</span> (pseudonim al lui Nicolae Oprea Dinu; 9.IV.1877, Vulcana-Pandele, j. Dâmboviţa –<span class="apple-converted-space"> </span>4.VII.1943, Vulcana-Pandele, j. Dâmboviţa), poet, prozator, gazetar. A folosit semnăturile Dalocrin, N.O. Dallocrin, Nèo Dallocrin. Dâmboviţean prin naştere, rezidând în baştina sa şi în deceniile interbelice, când a fost activ în gazetăria locală târgovişteană, <span class="CharOverride-1">D.</span> a trăit o vreme – cam pe la începutul secolului, probabil până la Primul Război Mondial – la Craiova, unde a fost actor la Teatrul Naţional din localitate. </p>
			<p class="Heuristica-BASE">Considerat un „protoavangardist” sau un avangardist „pe cont propriu” (neafiliat vreuneia din grupările sau mişcările propriu-zis avangardiste), publicat postum, în 1946, în „Meridian”, și inclus în <span class="CharOverride-2">Antologia literaturii române de avangardă</span> întocmită de Saşa Pană în 1969, poetul rămâne, sub aspect biografic, un cvasinecunoscut pentru posteritate. Personaj, pare-se, oarecum bizar, cu temperament vulcanic şi reacţii remarcate, el a fost portretizat – în registru comic şi poate cu oarecare maliţie – de Paul Constant, într-o bucată de proză scurtă cu substrat memorialistic: schiţa <span class="CharOverride-2">Dalocrin</span>, publicată în „Provincia literară” în martie 1933 şi inclusă în volumul <span class="CharOverride-2">În litera legii</span>, apărut în acelaşi an, în care personajul este resuscitat ca un original pitoresc şi coleric, boem şi pletos, urmărit pe stradă de o ceată de puştani răutăcioşi care-l apostrofează cu îndemnul: „Dalocrin, tunde-te!”. Informaţiile despre <span class="CharOverride-1">D.</span>, puţine, provin mai ales din relatări memorialistice, subiective, literaturizate şi nesigure. Certe sunt datele despre activitatea lui jurnalistică târgovişteană: în 1928–1931 a scos la Târgovişte „Legea lui Ţepeş”, „ziar pentru primenirea morală”, care apărea „la 1 şi 15 ale fiecărei luni”; în primele numere ale publicaţiei era menţionat „Nèo Dallocrin: redactor-şef responsabil”, iar de la numărul 3–4/ 1928 <span class="CharOverride-1">D.</span> figura ca „director-proprietar”. Prezența poetului la gazetă consta fie în versuri de edificare morală, de omenie duios cuviincioasă, ilustrând convenţional idealuri morale, umanitare, naţionale, fără urme de frondă la nivelul expresiei, fie în versificări politice, pamfletare, pe teme locale, fără interes literar real. Între 1932 și 1934 <span class="CharOverride-1">D.</span> a asigurat, ca redactor-responsabil şi practic unic autor al textelor, apariţia publicaţiei „Gura Târgoviştei” (foaie de luptă pentru interese politice locale, în serviciul proprietarului ei, Dimitrie D. Athanasiu-Tache, politician care nu semnează texte în propria publicaţie). <span class="CharOverride-1">D. </span>ar fi avut și câteva volume de versuri, astăzi parțial intruvabile. Bibliografiile menţionează existenţa unei plachete de 84 de pagini intitulată <span class="CharOverride-2">Odrasle de Dumbrăviţa</span> şi apărută în 1912 la Bucureşti, ca și a altor cărticele: <span class="CharOverride-2">Imnuri japoneze</span> (1914), <span class="CharOverride-2">Psalmii de foc</span> (1919), <span class="CharOverride-2">Patria rondă</span> (1935); Paul Constant vorbeşte despre „un volumaş pe hârtie roaibă de învelit scrumbii, intitulat <span class="CharOverride-2">Balade japoneze</span>”, din care oferă un ilariant citat: „Pe un cal cu tignafes/ Călărea un japonez/ Dar nu era japonez/ Căci avea şalvari şi fes/ Chestia e cu mecherez/ Indignat spre el mă-ndes/ Des/ Şi-l întreb la un adică/ Pentru ce mă mistifică” etc., iar în numărul 34–35/1931 al gazetei „Legea lui Ţepeş” însuşi poetul inserează o cvinarie bizară – „Dar ei se duceau/ Înspre Sfântul Munte/ Să se recreieze/ Şi mâncau de foame/ <span class="CharOverride-2">Imnuri japoneze</span>” – în care, de la „<span class="CharOverride-2">Imnuri japoneze</span>”, un asterisc trimite la nota de subsol următoare: „Celebrul şi primul volum de versuri al lui NEO DALLOCRIN”, ceea ce pare să confirme existenţa volumului pe teme japoneze semnalat de Paul Constant. <span class="CharOverride-1">D.</span> este și autorul micului roman (85 de pagini, format mic) <span class="CharOverride-2">Inginerul Tinca</span>, cu subtitlul „portret de control administrativ”, apărut la Piteşti, la Editura Dragonilor de Foc, în 1914. Scrierea anticipează procedări şi rezonanţe care se vor regăsi ulterior în romanele lui H. Bonciu sau la Mircea Horia Simionescu. Cartea relatează biografia unui personaj pornit pe parvenire prin mijloace neoneste, în mediul unui oraş de provincie (se recunoaşte Târgoviştea). „Fabula” în sine, natura şi succesiunea celor istorisite n-ar fi cine ştie cât de bizare, elementul de stranietate – protoavangardist, se poate zice – fiind constituit de bizareria, displazia, disproporţia, eterogenitatea stilistică vădite la nivelul narării şi a descripţiilor. „Expresionist”, şocant, frapant, dar şi hazos prin neaşteptate piruete umoristice ori volute lirice, textul reprezintă, în contextul epocii, la noi, o înfăptuire originală, generatoare probabil de oarecare perplexitate în rândul eventualilor receptori, dar, pe de altă parte, se situează cumva la limita amatorismului. „Romanul” pare un pamflet cu adresă precisă, dată fiind circumstanţierea uneori explicită şi, totodată, caracterul prozaic şi aleatoriu al diverselor păţanii. Adesea devine obositoare complacerea în caracterul săltăreţ, forţat sprinţar şi glumeţ al exprimării, ca şi recurgerea la badinerii ironic-firoscoase. Se reţin totuşi caricaturi groteşti, crochiuri preurmuziene. În textul romanului sunt inserate ici şi colo versificări precum „Noapte grea de orient/ Fără stele şi segment!/ Noapte, lasă umbra ta/ Pe baronul puşlama!.../ Înveleşte-l, noapte, bine/ Căci ne face de ruşine/ Înveleşte-l şi-i declină/ Substantivul «muzelină»”. De fapt, notorietatea postumă a lui <span class="CharOverride-1">D.</span> se datorează aproape în exclusivitate poeziei <span class="CharOverride-2">Moartea pământului</span>, apărută în 1946 în „Meridian” şi inclusă de Saşa Pană în antologia publicată în 1969: „Pe marginea mării, suspină în tăcere/ O gâscă./ Cu coadă şi coamă de cal,/ Şi-o muscă ce-ar vrea să se ducă la bal,/ Dar n-are picere./ Alături suspină o raţă bătrână,/ Ce poartă-n mână/ Mânuşe de lână./ Ar vrea să arunce, să rumege stele/ Dar n-are măsele./ Pe Ocean pluteşte-n tăcere/ O sticlă cu bere./ Iar Africa?/ Africa se arată mândră la mal/ Călare pe cal./ Pământul tresare, se zguduie, se ridică-n picioare,/ Dar cade şi moare./ El moare, şi-l plânge duioase/ Trei broaşte ţestoase,/ Şi-l plânge şi peştii cu hohot,/ În ceruri s-aude un sunet de clopot./ Iar vulcanii s-avântă şi-aruncă în nori,/ Măsline cu flori./ El e dus la groapă, e dus cu cântare,/ La cap îi aprinde o babă lumânare,/ Şi-n urma lui vine, cu multă sfială,/ O carte poştală”. </p>
			<p class="Heuristica___mici"><span class="CharOverride-1">Scrieri:</span> <span class="CharOverride-2">Inginerul Tinca</span>, Piteşti, 1914. </p>
			<p class="Heuristica___m_RPR"><span class="CharOverride-1">Repere bibliografice:</span> Paul Constant, <span class="CharOverride-2">În litera legii</span>, Sibiu, 1933, <span class="CharOverride-2">71–80</span>; Sașa Pană, <span class="CharOverride-2">Dallocrin</span>, ALR, <span class="CharOverride-2">199</span>; Straje,<span class="CharOverride-2"> Dicț. pseud</span>., <span class="CharOverride-2">195–196</span>; Victor Petrescu, Serghie Paraschiva, <span class="CharOverride-2">Dicționar de literatură al județului Dâmbovița</span>, Târgoviște, 1999, <span class="CharOverride-2">73</span>; Dan Grigorescu, <span class="CharOverride-2">Dicţionarul avangardelor</span>, Bucureşti, 2003, <span class="CharOverride-2">171</span>. &#9;<a id="_idTextAnchor001"></a> <span class="Semnatura">N. Br.</span></p>
			<p class="Heuristica-PRIMUL"><span class="titlu-12">DAMASCHIN</span><span class="CharOverride-1">, Dan</span> (pseudonim al lui Damaschin Hărdăuţ; 10.I.1951, Prunişor, j. Arad), poet, istoric literar. Fiu al Veturiei-Lucreţia (n. Bătrâna) şi al lui Florian Hărdăuţ, ţărani, <span class="CharOverride-1">D. </span>urmează liceul (1966–1970) la Sebiş, judeţul Arad, după care se înscrie la Facultatea de Filologie a Universităţii „Babeş–Bolyai” din Cluj-Napoca, secţia română–latină, luându-şi licenţa în 1974. Refuză să ocupe postul care îi fusese repartizat în învăţământ şi este şomer până în 1977, când se angajează ca muncitor necalificat la Centrul de Librării din Cluj, apoi ca vânzător şi librar. Din 1988 este angajat lector la Editura Dacia, unde după 1989 devine redactor-şef. Între 1998 și 2001 a fost directorul Filialei Cluj a Editurii Paralela 45, revenind apoi la Editura Dacia. Din 2004 este cercetător la Centrul de Studii „Cercul Literar de la Sibiu–Cluj” al Facultăţii de Litere din Cluj-Napoca. Este doctor în filologie cu o teză dedicată Cercului Literar de la Sibiu (2009). A debutat cu poezie în 1967, în ziarul „Crişana” din Oradea. Primul volum de versuri, <span class="CharOverride-2">Intermundii</span>, îi apare în 1975. În timpul studenţiei colaborează la „Echinox”. În această perioadă începe să semneze cu pseudonimul sub care se va face cunoscut. Mai colaborează la „Tribuna”, „Steaua”, „România literară”, „Vatra”, „Euphorion”, „Calende”, „Apostrof”, „Poesis”, „Unu” (Oradea), unde susţine rubrica de eseuri „Acolade subiective”. A fost distins cu Premiul Asociaţiei Scriitorilor din Cluj (1975, 1985, 1995, 2002), Premiul Festivalului „Lucian Blaga” (1991 şi 2003), precum și cu Steaua României și cu Meritul Cultural (2004). </p>
			<p class="Heuristica-BASE">Deşi conţine în datele ei esenţiale receptarea maleficului existenţial („Pe muchia mileniului o leprozerie de poeţi/ Contemplându-şi făina propriilor mâini se încântă” – <span class="CharOverride-2">Anul nimănui</span>), caracteristică spiritului răzvrătit al generaţiei optzeciste, poezia lui <span class="CharOverride-1">D.</span> se individualizează totuși prin viziunea tragică asupra destinului uman. Atitudinea îl apropie oarecum de Emil Cioran, fie şi prin forma lapidar-aforistică pe care o ia versul, mai ales în volumele <span class="CharOverride-2">A cincea esenţă</span> (1989) şi <span class="CharOverride-2">Kaspar Hauser </span>(1991). Poemele au o respiraţie amplă, epopeică, asupra genezei, la care omul este părtaş ca unealtă a răului („Triumf al Răului ce şi-a ales sediul în spirit” – <span class="CharOverride-2">Astrul nomad</span>), iar poetul se simte nevoit a ispăşi „nevrednicia verbului” de a fi „părtaş la peanul luminii” şi nesăbuinţa de a se lua la întrecere cu vocile tenebrelor (<span class="CharOverride-2">„De plânge Demiurgos…”</span>). Orfismul, de care vorbea I. Negoiţescu, se pliază pe expresia unor experienţe ritualice, într-o structură aparent (şi formal) riguros articulată, dar minată din interior de nebulozitatea specifică dezagregărilor din imaginarul expresionist. Premoniţia sfârşitului răsună obsesiv: „Cu ultimul răsuflet al muribundului mi-am amestecat respiraţia,/ Din sursele de pe urmă ale fiinţei îşi trage seva poemul meu” (<span class="CharOverride-2">De mai puţină crezare</span>). Poezia lui <span class="CharOverride-1">D.</span> tratează, în sumă, despre un nesfârşit martiraj al fiinţei. Chiar şi în relaţia erotică expierea copleşeşte trăirea sentimentului („Sunt locuit de tine ca de moarte” – <span class="CharOverride-2">Nespusul</span>), totuşi pasul apropierii de fiinţa iubită emană candoare şi o emoţionantă delicateţe („Cortul tău e o piramidă cenuşie/ Al cărei lacăt îl deschid cu o floare” – <span class="CharOverride-2">Mască</span>). Ulterior, în culegerea <span class="CharOverride-2">Îndurările şi alte poeme</span> (2002) și în antologia <span class="CharOverride-2">Denecuprinsul </span>(2007), tonalitatea poeziei lui <span class="CharOverride-1">D.</span> se schimbă întrucâtva, poetul „se raportează mereu la religiozitate ca la un reper fundamental al fiinţei umane” (Iulian Boldea). Lucrare amplă, bazată pe numeroase documente inedite, exegeza <span class="CharOverride-2">Cercul Literar de la Sibiu/ Cluj. Deschidere spre europeism şi universalitate</span> (2009) este o reconstituire atentă și empatică. </p>
			<p class="Heuristica___mici"><span class="CharOverride-4">Scrieri</span><span class="CharOverride-1">:</span> <span class="CharOverride-2">Intermundii</span>, Bucureşti, 1975; <span class="CharOverride-2">Reculegeri şi alte poeme</span>, Bucureşti, 1981; <span class="CharOverride-2">Trandafirul şi clepsidra</span>, Bucureşti, 1985; <span class="CharOverride-2">A cincea esenţă</span>, Cluj-Napoca, 1989; <span class="CharOverride-2">Kaspar Hauser</span>, Cluj-Napoca, 1991; <span class="CharOverride-2">Atotsfârşitul</span>, Oradea, 1995; <span class="CharOverride-2">Cartea expierilor</span>, Bucureşti, 1996;<span class="CharOverride-2"> Îndurările şi alte poeme</span>, Cluj-Napoca, 2002; <span class="CharOverride-2">Denecuprinsul</span>, Cluj-Napoca, 2007; <span class="CharOverride-2">Cercul Literar de la Sibiu/ Cluj. Deschidere spre europeism şi universalitate</span>, Cluj-Napoca, 2009. <span class="CharOverride-1">Ediţii: </span>I. Negoiţescu, <span class="CharOverride-2">Scriitori contemporani</span>,<span class="CharOverride-2"> </span>Cluj-Napoca, 1994, <span class="CharOverride-2">Ora oglinzilor. Pagini de jurnal, memorialistică, epistolar şi alte texte cu caracter confesiv</span>,<span class="CharOverride-2"> </span>Cluj-Napoca, 1997, <span class="CharOverride-2">Despre E. Lovinescu</span>, Piteşti, 1999, <span class="CharOverride-2">Însemnările unui cosmopolit</span>,<span class="CharOverride-2"> </span>Piteşti, 1999; <span class="CharOverride-2">„Revista Cercului Literar”</span>, pref. Petru Poantă, Cluj-Napoca, 2002; Wolf von Aichelburg, <span class="CharOverride-2">Criza sufletului modern în poezie şi alte scrieri româneşti</span>, Cluj-Napoca, 2010 (în colaborare cu Ioan Milea).</p>
			<p class="Heuristica___m_RPR"><span class="CharOverride-1">Repere bibliografice:</span> Constanţa Buzea, „<span class="CharOverride-2">Intermundii”</span>, AFT, 1976, 2; I. Negoiţescu, [<span class="CharOverride-2">Dan Damaschin</span>], VR, 1976, 5, T, 1990, 3; Marian Papahagi, <span class="CharOverride-2">Despre „inocenţă”</span>, RL, 1986, 18; Al. Cistelecan, „<span class="CharOverride-2">Trandafirul şi clepsidra”</span>, F, 1986, 5; N. Steinhardt, <span class="CharOverride-2">Un poet luciferic</span>, VR, 1986, 9; Octavian Soviany, <span class="CharOverride-2">Kaspar Hauser la curţile lui Dracula</span>, APF, 1991, 12; Roxana Sorescu, <span class="CharOverride-2">Poezia ca ispăşire</span>,<span class="CharOverride-2"> </span>LU, 1996, 47; Pop, <span class="CharOverride-2">Pagini</span>,<span class="CharOverride-2"> 221–225</span>; Regman, <span class="CharOverride-2">Dinspre Cercul Literar</span>, <span class="CharOverride-2">190–194</span>; <span class="CharOverride-2">Dicţ. scriit. rom.</span>,<span class="CharOverride-2"> </span>II, <span class="CharOverride-2">4–5</span>; Poantă, <span class="CharOverride-2">Dicţ. poeţi</span>,<span class="CharOverride-2"> 75–79</span>; Milea, <span class="CharOverride-2">Sub semnul</span>, <span class="CharOverride-2">68–83</span>; Cistelecan, <span class="CharOverride-2">Top ten</span>, <span class="CharOverride-2">61–63</span>; Irina Petraş,<span class="CharOverride-2"> </span>[<span class="CharOverride-2">Dan Damaschin</span>], CNT, 2001, 1, TR, 2009, 166; Gheorghe Grigurcu, <span class="CharOverride-2">Miza spirituală</span>, RL, 2008, 5; Ion Pop, <span class="CharOverride-2">Dan Damaschin şi „vocile crizei”</span>, RL, 2008, 42; Andrei Terian, <span class="CharOverride-2">A treia dimensiune</span>, CLT, 2009, <span class="CharOverride-2">229</span>; Popa, <span class="CharOverride-2">Ist. lit.</span>, II, <span class="CharOverride-2">574–575</span>; Iulian Boldea,<span class="CharOverride-2"> Fervori şi apocalipse</span>, „Verso”, 2011, 96; Octavian Soviany, <span class="CharOverride-2">Starea de reculegere</span>, „Verso”, 2011, 96; <span class="semnatura-final CharOverride-7">Dorin Ștefănescu,</span><span class="semnatura-final CharOverride-7"> Înțelegerea albă, </span><span class="semnatura-final CharOverride-7">Pitești, 2012, </span><span class="semnatura-final CharOverride-7">213–233.&#9;</span><span class="Semnatura">Ct.C., M.Md.</span></p>
			<p class="Heuristica-PRIMUL"><span class="titlu-12">DAMASCHIN</span><span class="CharOverride-1">,</span> <span class="CharOverride-1">episcopul</span> (c. 1660, Voineşti, j. Dâm&#173;boviţa – 5.XII.1725, Râmnicu Vâlcea), cărturar, traducător. Cu numele laic Dumitru Voinescu, <span class="CharOverride-1">D.</span> provenea dintr-o familie de moşneni care deţinea o moşie şi vaduri de moară în satul Voineşti din Dâmboviţa. S-a remarcat mai întâi ca dascăl<span class="def"> la şcoala de slavonie din Bucureşti, având însuşirile unui adevărat polihistor, cunoscător al </span>limbilor slavonă, greacă şi latină. Se ştie că a fost, de asemenea, preceptor al viitorului domn, Ştefan, fiul stolnicului Constantin Cantacuzino, precum şi agent diplomatic al lui Constantin Brâncoveanu. A fost conducătorul unei delegaţii trimise la Curtea Imperială din Viena pentru a pleda în favoarea drepturilor Olteniei şi a privilegiilor Bisericii Ortodoxe, ştirbite de noua administraţie austriacă. A activat în cercul lui Mitrofan, pe care îl secondase, probabil, la revizia <span class="CharOverride-2">Bibliei</span> din 1688 şi în locul căruia va fi ales, în 3 octombrie 1703, episcop de Buzău.<span class="CharOverride-1"> </span>În 14 aprilie 1708 îi succedă lui Antim Ivireanul în scaunul episcopal de la Râmnic. <span class="CharOverride-1">D.</span> şi-a asumat o serie de proiecte confesionale şi culturale de răsunet în epocă, între care ridicarea Episcopiei Râmnicului la rangul de mitropolie, dependentă de Patriarhia din Constantinopol, înfiinţarea a două şcoli, una românească la Râmnic şi alta latinească la Craiova, precum şi răspândirea cărţilor ortodoxe tipărite în Muntenia dincolo de munţi, în părţile Transilvaniei şi ale Banatului. Mulţi autori l-au identificat pe <span class="CharOverride-1">D.</span> cu omonimul său, Damaschin Gherbest, xilograful <span class="CharOverride-2">Apostolului</span> din 1683, fără a aduce dovezi concludente în acest sens. Este inexplicabil, de pildă, de ce nu a utilizat episcopul xilogravurile de o calitate artistică superioară din cartea apărută în 1683 şi în ediţia <span class="CharOverride-2">Apostolului</span> din 1704, de la Buzău, ilustrată de tipograful Ioanichie Bucov. Cei doi sunt, mai mult decât probabil, persoane diferite, iar o analiză grafologică a semnăturilor acestora ar putea fi edificatoare. De altfel, într-o scrisoare din 22 noiembrie 1725, prin care <span class="CharOverride-1">D.</span> îi solicita generalului austriac Tige din Sibiu, „oberdirectorul” Olteniei, permisiunea de a tipări cărţile de cult pe care el însuşi le tălmăcise din limba greacă şi din slavonă, începând din 1715; între cauzele amânării erau menţionate lipsa banilor necesari şi imposibilitatea de a găsi un tipograf bun. </p>
			<p class="Heuristica-BASE">Episcopul <span class="CharOverride-1">D. </span>îşi făcuse un plan vast de traduceri în limba „simplă” românească, pe care numai în mică parte a reuşit să-l pună în practică, majoritatea manuscriselor sale fiind scoase la lumină de cei care i-au urmat. Cu toate acestea, el rămâne în conştiinţa posterităţii drept traducătorul prin excelenţă al cărţilor  de ritual, un autentic creator de limbă literară, despre care Samuil Micu spunea, în <span class="CharOverride-2">Istoria şi lucrurile şi întâmplările românilor</span>, că „mai toate de pre slovenie le-au tălmăcit pre românie, carea tălmăcire şi astăzi o ţine toată biserica românească, aşea acum toată slovenia cu totul o au scos din besericile sale”. Un elogiu îi aduce şi Radu Tempea, care, în <span class="CharOverride-2">Cuvântare înainte</span> la <span class="CharOverride-2">Gramatica românească</span>, apărută la Sibiu în 1797, remarcă tălmăcirile sale realizate „cu stil şi graiu foarte luminat”. Principala activitate a lui <span class="CharOverride-1">D.</span>, cea de „săvârşitor” al cărţilor sfinte, pare să fi fost mult mai extinsă decât s-a acreditat în istoria tiparului nostru. N. Iorga era convins că unele dintre tipăriturile a căror traducere era atribuită lui Antim Ivireanul, cum ar fi <span class="CharOverride-2">Octoihul</span> din 1712 sau <span class="CharOverride-2">Liturghiile</span> din 1713, ambele apărute la Târgovişte, i-ar fi aparţinut, de fapt, tot lui <span class="CharOverride-1">D.</span>, istoricul fiind contrariat de faptul că acesta „s-a învoit ca lucrările sale să treacă supt alt nume, ca pe vremurile când era numai un «dascăl»”. Antim a fost, neîndoielnic, editorul şi finanţatorul acestor cărţi, dar traducerea este opera lui <span class="CharOverride-1">D.</span>, declinarea paternităţii putând fi chiar preţul plătit de traducător pentru accederea la demnitatea arhierească. Cu trecerea anilor, foştii discipoli şi urmaşii săi îl vor repune în drepturile legitime, aşa cum le va consemna şi tradiţia cărturărească. Unele traduceri vor fi tipărite mai târziu, precum cele diortosite de Lavrentie Dimitrievici, ieromonah la mănăstirea Hurezu, considerat, de către Al. Lapedatu, „clironomul” manuscriselor lui <span class="CharOverride-1">D.</span> Acest adevărat moştenitor al lui <span class="CharOverride-1">D. </span>va mărturisi într-o notiţă din <span class="CharOverride-2">Antologhionul</span> de la Râmnic din 1737 că s-a ghidat „după izvodul <span class="CharOverride-2">Mineiului</span> celui rumânesc”, rămas de la înaintaşul său, traducere care cuprindea pentru prima oară cântările bisericeşti în limba română. În 1778, în prefaţa <span class="CharOverride-2">Mineiului pe noiembrie</span>, episcopul Chesarie al Râmnicului recunoştea, cu probitate, acea „desăvârşită podoabă” pe care <span class="CharOverride-1">D.</span> o conferise multor scrieri lăsate nepublicate în urma sa. La fel, în prefaţa <span class="CharOverride-2">Octoihului</span> tipărit în 1811, simultan la Buda şi la Râmnic, episcopul Iosif Sevastias al Argeşului preciza că această carte a fost tălmăcită „dupre slovenie” mai întâi de către <span class="CharOverride-1">D.</span>, episcopul Râmnicului, însă numai slujbele duminicale, corespunzătoare unui <span class="CharOverride-2">Octoih mic</span>. Contribuţia sa la naţionalizarea serviciului liturgic rămâne, aşadar, decisivă. Prin laborioasa sa activitate de traducător, nefructificată în întregime şi aflată deseori în cvasianonimat, se explică acel hiatus care intervine între tipărirea <span class="CharOverride-2">Apostolului</span> de la Buzău din 1704 şi cea a <span class="CharOverride-2">Ceaslovului</span> de la Râmnic din 1724. Pe lângă cărţile bisericeşti tipărite la Râmnic, după moartea sa, începând din 1731, moştenirea cărturărească a lui <span class="CharOverride-1">D. </span>mai cuprinde traducerea unor scrieri precum <span class="CharOverride-2">Tâlcuirea Apocalipsei</span> de Andrei al Cezareii Capadociei (datată 1704) şi <span class="CharOverride-2">Tâlcuirea Evangheliilor</span> de Teofilact al Ohridei, păstrate în manuscris, precum şi un <span class="CharOverride-2">Catehism</span>, care a fost editat în 1897. </p>
			<p class="Heuristica___mici"><span class="CharOverride-1">Traduceri:</span><span class="CharOverride-2"> Octoih</span>, Buzău, 1700; <span class="CharOverride-2">Psaltire</span>, Buzău, 1703; <span class="CharOverride-2">Apostol</span>,<span class="CharOverride-2"> </span>Buzău, 1704; <span class="CharOverride-2">Ceaslov</span>, Râmnic, 1724; <span class="CharOverride-2">Învăţături pentru şapte taine</span>,<span class="CharOverride-2"> </span>Râmnic, 1724; <span class="CharOverride-2">Psaltire</span>, Râmnic, 1725; <span class="CharOverride-2">Triod</span>,<span class="CharOverride-2"> </span>Râmnic, 1731; <span class="CharOverride-2">Antologhion</span>,<span class="CharOverride-2"> </span>Râmnic, 1737; <span class="CharOverride-2">Penticostar</span>,<span class="CharOverride-2"> </span>Râmnic, 1743; <span class="CharOverride-2">Ceaslov</span>, Râmnic, 1745; <span class="CharOverride-2">Sfânta şi dumnezeiasca Evanghelie</span>, Râmnic, 1746; <span class="CharOverride-2">Molitvenic</span>,<span class="CharOverride-2"> </span>Râmnic, 1747;<span class="CharOverride-2"> Octoih</span>, Râmnic, 1750; <span class="CharOverride-2">Catichismus</span>, pref. Gherasim Timuş, Bucureşti, 1897.</p>
			<p class="Heuristica___m_RPR"><span class="CharOverride-1">Repere bibliografice:</span> Al. Lapedatu, <span class="CharOverride-2">Damaschin, episcopul şi dascălul, traducătorul cărţilor noastre de ritual</span>, CL, 1906, 6–8; Ioan Bălan, <span class="CharOverride-2">Limba cărţilor bisericeşti</span>, Blaj, 1914, <span class="CharOverride-2">253–264</span>; Iorga, <span class="CharOverride-2">Ist. lit.</span>, II, <span class="CharOverride-2">464–465</span>; Iorga, <span class="CharOverride-2">Ist. Bis.</span>, ed. 2, II, <span class="CharOverride-2">99–104, 109–110</span>; Mihail Regleanu, <span class="CharOverride-2">Contribuţii la cunoaşterea episcopului de Râmnic, Damaschin</span>, „Hrisovul”, 1941; Barbu Teodorescu, <span class="CharOverride-2">Episcopul Damaschin şi contribuţia sa la crearea limbii literare române</span>, MO, 1960, 9–12; Duţu, <span class="CharOverride-2">Coordonate</span>,<span class="CharOverride-2"> 123–126</span>; <span class="CharOverride-2">Dicţ. lit. 1900</span>,<span class="CharOverride-2"> 259</span>; Mircea Păcurariu, <span class="CharOverride-2">Istoria Bisericii Ortodoxe Române, </span>II, București, 2006<span class="CharOverride-2">, 288–290</span>. &#9; <span class="Semnatura">E.P.</span></p>
			<div class="_idGenObjectLayout-1">
				<div id="_idContainer006">
					<div id="_idContainer004" class="Basic-Text-Frame">
						<p class="Titlu-mic-DATE"><span class="titlu-12">DAMÉ</span><span class="CharOverride-1">, Frédéric <br /></span>(29.III.1849, Tonnerre, Franţa – 30.IV.1907, Bucureşti), jurnalist, cronicar dramatic.  </p>
					</div>
					<div id="_idContainer005" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="01_D2_Dabija-Darul_3-68-web-resources/image/Dame_Fr2.jpg" alt="" />
					</div>
				</div>
			</div>
			<p class="Heuristica-PRIMUL">Gazetar francez cu studii de drept, fondator al publicaţiei literare „L’Avenir” (1868), colaborator la ziarele „Le Gaulois”, „Le Figaro” şi redactor la „La Cloche” şi „Le Corsaire” (în ale cărui pagini era prezent şi Charles Baudelaire), <span class="CharOverride-1">D.</span> publica, în 1870, poemul <span class="CharOverride-2">L’Invasion</span>, şi o carte asupra Comunei, <span class="CharOverride-2">La Résistence</span>. Îl cunoştea pe poetul Isidore Ducasse, ce şi-a semnat cunoscutul poem <span class="CharOverride-2">Les Chants de Maldoror</span> cu pseudonimul Contele de Lautréamont (între cei cărora acesta le dedica volumul <span class="CharOverride-2">Poésies</span> era şi <span class="CharOverride-1">D.</span>, menţionat ca „director de revistă”). M. Eminescu îl acuza pe <span class="CharOverride-1">D.</span>, care se exila în 1872 în România, unde avea o soră căsătorită cu avocatul C. Polizu, că i-ar fi trădat pe comunarzi (<span class="CharOverride-1">D.</span> s-a apărat indignat, răspunzând că numai Pierre Tirard, primarul Parisului, al cărui secretar fusese, a trădat), dar lucrurile au rămas neclare. A fost cu siguranţă atras de posibilităţile ce i se deschideau în România pe calea unei afirmări rapide. Însu&#173;şindu-şi foarte repede limba, a început o carieră de jurnalist liberal: secretar de redacţie la „Românul” lui C.A. Rosetti, colaborator la „Le Journal de Bucarest” scos de un compatriot, Ulysse de Marsillac, şi la „L’Orient”, devenit „L’Indépendance roumaine”. În 1874 conducea, la Bucureşti, ziarul „La Roumanie contemporaine”. În asociere cu I.L. Caragiale a editat în 1877 „Naţiunea română” şi „Drapelul român”. În 1879 era alături de I.G. Bibicescu şi Cristu S. Negoescu la direcţia cotidianului „Renaşterea” (cu o ediţie franceză, bisăptămânală, „La Renaissance”), iar în 1887 scotea jurnalul „La Liberté roumaine”. Devenit conservator şi un apropiat al lui G.Gr. Cantacuzino, şeful partidului, este susţinut pentru a studia câţiva ani la Paris. În 1893 îşi ia doctoratul în litere la Universitatea din Fribourg. Întors la București, o vreme profesor de limba franceză la Liceul „Sf. Sava”, ocupă funcţii în Ministerul Cultelor şi Instrucţiunii Publice: şef al biroului de statistică, director al învăţământului primar, inspector şcolar. Până în 1907 e la cârma ziarului „La Roumanie”, făcând servicii conservatorilor. Semna cu pseudonimele Carillon, Fantasio, Lear, Cinel. Numeroasele lui tălmăciri din literatura franceză, care apar fără indicarea traducătorului în „Cimpoiul”, revistă pe care o scotea din 1882, îi aparţin fără îndoială.</p>
			<p class="Heuristica-BASE">Din bogata activitate publicistică desfăşurată de <span class="CharOverride-1">D.</span> în România, contribuţia de cronicar dramatic (la „Românul” între 1875 şi 1880, la „Cimpoiul” din 1882) trece în prim-plan, deşi numele lui este legat îndeobşte de rolul de detractor al lui I.L. Caragiale. Într-o cronică din „Românul” (1879) dramaturgul era acuzat de imoralitate, iar comedia <span class="CharOverride-2">O noapte furtunoasă</span> calificată drept o „piesă de scandal”, plină de obscenităţi. Nedreapta critică s-a reluat în „L’Indépendance roumaine” (1884). Gazetarul, care preţuia teatrul eroic şi avea cultul ideilor nobile şi al „înălţării sufletului”, era iritat de ironia lui Caragiale faţă de „cele sfinte”, de scepticismul dramaturgului care nu aducea în scenă nici un personaj cinstit. O singură figură îi apărea aureolată de idealitate, cea a lui Rică Venturiano, deşi, se pare, Caragiale îl imortalizase în personajul său chiar pe <span class="CharOverride-1">D.</span>,<span class="CharOverride-1"> </span>satirizând stilul umflat, oportunismul şi lipsa de substanţă a multora din scrierile acestuia. Poziţia lui <span class="CharOverride-1">D.</span> faţă de teatru rămâne contradictorie. Pe de o parte, el proclamă că „un teatru naţional se naşte din nevoile poporului”, pe de alta, îl consideră loc de „petrecere, odihnă intelectuală, uitare”. Aprecia ca binevenită influenţa traducerilor şi localizărilor asupra unei dramaturgii tinere, dar, cronicar de formaţie clasicistă, privilegia capodopera, recomandând marele repertoriu universal: Shakespeare, Molière, Hugo. De o analiză nuanţată se bucură interpretările shakespeariene datorate trupelor Rossi şi Salvini. Cultura, fineţea judecăţii de valoare privind jocul actorilor – voce, dicţie, mişcare scenică – sunt partea cea mai rezistentă a activităţii sale de cronicar. El<span class="CharOverride-1"> </span>judeca spectacolul ca entitate. Pe Vasile Alecsandri îl preţuia pentru „frumuseţea senină”, clasică a operei, pentru fantezie şi lirism, însă nu fără temei a formulat într-o amplă cronică din „Românul” consacrată piesei <span class="CharOverride-2">Despot Vodă</span> rezerve cu privire la construcţia şi la unitatea dramei. De o teribilă opacitate suferă însă <span class="CharOverride-1">D.</span> când devine el însuşi autor dramatic. În <span class="CharOverride-2">Ţara şi Mihnea-Vodă</span> (1876), o „dramă naţională”, în poemul alegoric <span class="CharOverride-2">Le Rêve de Dochia</span> şi în <span class="CharOverride-2">Oştenii noştri, </span>din<span class="CharOverride-2"> </span>1877, anul Războiului pentru Independenţă, sau în <span class="CharOverride-2">Hatmanul Drăgan </span>(1880, în colaborare cu I.D. Malla), toate jucate de Teatrul Naţional bucureştean, <span class="CharOverride-1">D.</span> a imprimat subiectelor istorice un aer de operetă, o falsitate stridentă, agravate în stil de amploarea declamaţiei emfatice. Eminescu vedea aici o lipsă de pietate faţă de „nenorocirile ţării”, Caragiale îl suspecta de plagiat (<span class="CharOverride-2">Ţara şi Mihnea-Vodă </span>după<span class="CharOverride-2"> Patrie</span> de Victorien Sardou, comedia <span class="CharOverride-2">Gheşeftarii</span>, 1876, după <span class="CharOverride-2">Mercadet</span> de Balzac). Duiliu Zamfirescu îi traduce în româneşte opera lirică în trei acte <span class="CharOverride-2">Haiducul, </span>reprezentată de Teatrul Naţional în stagiunea 1882–1883. Nuvelele <span class="CharOverride-2">Mixandra </span>şi <span class="CharOverride-2">Casa spânzuratului</span>, romanul <span class="CharOverride-2">Clucerul Mitică. Moravuri bucureştene</span>, scrieri rămase în bună parte în pagini de gazetă, sunt încercări fără valoare. Utilă a fost activitatea lui <span class="CharOverride-1">D.</span> de popularizare a literaturii franceze prin articolele din „Românul” şi prin tălmăciri (din Hugo, Balzac, Prosper Mérimée, Maupassant, Anatole France, Émile Zola, Jules Verne, Hector Malot, Al. Dumas, Paul Féval, Octave Feuillet, Ponson du Terrail, François Coppée ş.a.).<span class="CharOverride-1"> </span>A tipărit, de asemenea, manuale şi un dicţionar român–francez, francez–român, lucrare de referinţă în literatura de specialitate. După ce în volumul al cincilea din <span class="CharOverride-2">Nouveau dictionnaire roumain</span>–<span class="CharOverride-2">français, </span>publicat între 1893 şi 1900, şi urmând dicţionarului din 1875–1876, integrase lexicul ţărănesc, în 1898 <span class="CharOverride-1">D. </span>a<span class="CharOverride-1"> </span>dat, cu trei sute de gravuri realizate de el, o <span class="CharOverride-2">Încercare de terminologie poporană română</span>, pentru care a purtat susţinute discuţii filologice şi o corespondenţă cu B.P. Hasdeu – îi tradusese acestuia, în franceză, <span class="CharOverride-2">Istoria toleranţei religioase în România </span>(1876) şi <span class="CharOverride-2">Istoria critică a românilor </span>(volumul I, 1877) –, iar împreună cu Nicolae Densuşianu a întreprins o cercetare asupra românilor din sudul Dunării. Şi-a retipărit la Paris <span class="CharOverride-2">Istoria României contimporane</span> (1901), scriere plină de erori, aspru criticată de N. Iorga. Postum, i-a apărut o istorie a Bucureştilor, <span class="CharOverride-2">Bucarest en 1906</span> (1907).</p>
			<p class="Heuristica___mici"><span class="CharOverride-4">SCRIERI</span><span class="CharOverride-1">: </span><span class="CharOverride-2">Gheşeftarii. Ţara şi Mihnea-Vodă</span>,<span class="CharOverride-2"> </span>Bucureşti, 1876; <span class="CharOverride-2">Le Rêve de Dochia</span>, Bucureşti, 1877; ed. 4 (<span class="CharOverride-2">Visul Dochiei</span>), tr. D.C. Ollănescu [-Ascanio]şi Th. Şerbănescu, Bucureşti, 1879; <span class="CharOverride-2">Oştenii noştri</span>, Bucureşti, 1877; <span class="CharOverride-2">Crima din strada Polonă</span>, f.l., f.a.; <span class="CharOverride-2">Les Roumains du Sud Mac</span><span class="CharOverride-2">é</span><span class="CharOverride-2">doine</span> (în colaborare cu Nicolae Densuşianu), Bucureşti, 1877; <span class="CharOverride-2">Arta în timpul resbelului</span>, Bucureşti, 1879; <span class="CharOverride-2">Hatmanul Drăgan</span> (în colaborare cu I.D. Malla), Bucureşti, 1880; <span class="CharOverride-2">Mixandra</span>, Bucureşti, 1880; <span class="CharOverride-2">Încercare de terminologie poporană română</span>, Bucureşti, 1898; ed. îngr. şi pref. I. Oprişan, Bucureşti, 2006; <span class="CharOverride-2">Istoria României contimporane</span>, Bucureşti, 1901; <span class="CharOverride-2">Bucarest en 1906</span>, Bucureşti, 1907; ed. (<span class="CharOverride-2">Bucureştiul în 1906</span>), tr. Lucian Pricop şi Sânziana Barangă, îngr. şi pref. Adrian Majuru, Piteşti, 2007. </p>
			<p class="Heuristica___m_RPR"><span class="CharOverride-1">Repere bibliografice: </span>Mihai Eminescu, <span class="CharOverride-2">Despre cultură și artă</span>, îngr. D. Irimia, Iaşi, 1970, <span class="CharOverride-2">180–187</span>; I.L. Caragiale, <span class="CharOverride-2">Despre teatru</span>, îngr. şi pref. Simion Alterescu, Bucureşti, 1957, <span class="CharOverride-2">140–141</span>; Iorga, <span class="CharOverride-2">Oameni</span>, I, <span class="CharOverride-2">226–227</span>;<span class="CharOverride-2"> </span>Paleologu, <span class="CharOverride-2">Spiritul</span>, <span class="CharOverride-2">25–45</span>; <span class="CharOverride-2">Dicţ. lit. 1900</span>, <span class="CharOverride-2">259–260</span>; Iolanda Berzuc, <span class="CharOverride-2">Consideraţii critice asupra publicului de teatru în cronicile dramatice ale lui Frédéric Damé</span>, SCIA, 1987; Maria Basarab, <span class="CharOverride-2">Frédéric Damé, „L’ Histoire de la Roumanie” într-o bibliotecă franceză</span>, ST, 2003, 10–11; Ioana Pârvulescu, <span class="CharOverride-2">Acum 100 de ani</span>, RL, 2007, 29; Simona Vasilache, <span class="CharOverride-2">Bucureştiul începutului de veac</span>, RL, 2011, 44. &#9; <span class="Semnatura">S.C. </span></p>
			<p class="Heuristica-PRIMUL"><span class="titlu-12">DAMIAN</span><span class="CharOverride-1">, George</span> (24.III.1927, Zlătunoaia, j. Botoşani – 7.VIII.1998, Suceava), poet. După studii secundare la Liceul Comercial din Botoşani (1940–1947), urmează Facultatea de Drept din Bucureşti (1949–1953). A lucrat ca judecător la Rădăuţi, funcţionar la Sfatul Popular din Gura Humorului, corespondent al Radiodifuziunii Române. A fost membru fondator al Societăţii Scriitorilor Bucovineni şi redactor la revista „Bucovina literară”. A debutat la „Iaşul nou” în 1950, iar editorial cu volumul <span class="CharOverride-2">Din Nord</span>, apărut în 1972.</p>
			<p class="Heuristica-BASE">Prima şi principala temă a poeziei lui <span class="CharOverride-1">D.</span> este un puternic sentiment al tradiţiei. Cel dintâi volum o şi conturează în datele ei caracteristice: „Nordul” bucovinean, cu istoria şi geografia lui arhaică, cu o umanitate vieţuind eminescian, înfrăţită cu arborii şi izbucnind în sângele poetului sau mocnind într-un prezent perpetuu, dătător de identitate şi energie existenţială („Străbunii vin şi ne ocupă gândul”). <span class="CharOverride-1">D.</span> e un cântăreţ al armoniei cosmice, pe care o preia de la spiritul locului. În a doua carte, <span class="CharOverride-2">Pădurea românească</span> (1976), strămoşii îi apar ca „un fel de pomi crescuţi din glie”, codrul îşi are „rădăcinile crescute în strămoşi”, femeile – din versurile erotice – „coboară din arbori” şi sunt „ca nişte frunze-ntrebătoare care pricep seninătatea morţii”. Tema se contaminează totuşi de clişeele epocii: exaltare găunoasă a „dacilor liberi”, a Basarabilor, Muşatinilor şi a „naţiei române” etc., iar versurile alunecă adesea în convenţional şi circumstanţial. Dar <span class="CharOverride-1">D.</span> e şi un poet al suavităţii şi purităţii florale, versurile din <span class="CharOverride-2">Noapte de graţie</span> (1982) fiind relevante, iar tema îngemănată cu aceea a feminităţii, al cărei devot este himericul. Fantastul rupe trandafiri din parcuri, îi împarte „femeilor frumoase/ Cu mers legănător, cu gene somnoroase”. Aşadar, conchide cântăreţul, „Mai sunt femei ce ştiu s-aprindă Luna!”. Menestrel şi cavaler modern, poetul se acoperă cu fluturi, e invadat de visuri feerice, hrănite din acelaşi spaţiu al Nordului natal. O poezie muzicală a candorilor şi evanescenţelor, din care se nasc şi versurile, şi proza pentru copii pe care le scrie <span class="CharOverride-1">D.</span>, de o naturaleţe şi „copilărire” autentice.</p>
			<p class="Heuristica___mici"><span class="CharOverride-4">SCRIERI</span><span class="CharOverride-1">: </span><span class="CharOverride-2">Din Nord</span>, Iaşi, 1972; <span class="CharOverride-2">Vreţi să aveţi şi voi un zmeu?</span>, Iaşi, 1972; <span class="CharOverride-2">Acţiunea „Păstrăvul de argint”</span>, Bucureşti, 1976; <span class="CharOverride-2">Pădurea românească</span>, Bucureşti, 1976; <span class="CharOverride-2">Târziu în decembrie</span>, Iaşi, 1981; <span class="CharOverride-2">Noapte de graţie</span>, Bucureşti, 1982; <span class="CharOverride-2">Vânătorul de fluturi</span>, Iaşi, 1990; <span class="CharOverride-2">Ospăţul rechinilor</span>, Iaşi, 1994; <span class="CharOverride-2">Portretul vânătorului de fluturi</span>, Suceava, 2005. </p>
			<p class="Heuristica___m_RPR"><span class="CharOverride-1">Repere bibliografice:</span> Dana Dumitriu, <span class="CharOverride-2">A doua carte</span>, CL, 1976, 11; Adrian Popescu, <span class="CharOverride-2">„Pădurea românească”</span>, ST, 1977, 5; Valentin Taşcu, <span class="CharOverride-2">„Noapte de graţie”</span>, CNT, 1983, 33; Zaharia Sângeorzan, <span class="CharOverride-2">„Noapte de graţie”</span>, CRC, 1985, 5; Rachieru, <span class="CharOverride-2">Poeţi Bucovina</span>, <span class="CharOverride-2">133–135</span>; Emil Ianuş, <span class="CharOverride-2">Amintirea lui George Damian</span>,<span class="CharOverride-2"> </span>„Bucovina literară”, 2007, 2–3.&#9; <span class="Semnatura">N.M. </span></p>
			<div class="_idGenObjectLayout-1">
				<div id="_idContainer009">
					<div id="_idContainer007" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DAMIAN</span><span class="CharOverride-1">, Liviu</span> <br />(13.III.1935, Corlăteni–Bălţi – 20.VII.1986, Chişinău), poet, <br />publicist, traducător. </p>
					</div>
					<div id="_idContainer008" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="01_D2_Dabija-Darul_3-68-web-resources/image/damian_liviu1.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Eufimiei Damian (n. Ţurcanu) şi al lui Ştefan Damian, intelectuali. Tatăl, condamnat politic, a fost deportat nouă ani în Siberia. <span class="CharOverride-1">D. </span>a absolvit Facultatea de Istorie şi Filologie la Universitatea de Stat din Chişinău (1960). Angajat în redacţia ziarului „Tânărul leninist”, ulterior este redactor-şef adjunct al revistei „Nistru”, din 1968 redactor principal la Comitetul de Stat pentru Edituri, iar din 1971 consultant literar şi din 1976 secretar al Comitetului de conducere al Uniunii Scriitorilor din RSS Moldovenească. A fost distins cu Premiul „N. Ostrovski” (1967), cu Premiul de Stat (1984) şi cu titlul Maestru Emerit al Artei (1985).</p>
			<p class="Heuristica-BASE"><span class="CharOverride-1">D.</span> debutează în presă în 1951, apoi semnează versuri în culegerile colective <span class="CharOverride-2">Glasuri tinere</span> (1954, 1957, 1959). Prima lui carte este <span class="CharOverride-2">Darul fecioarei</span> (1963), în care, ca şi în <span class="CharOverride-2">Ursitoarele</span> (1965), se arată preocupat de poetizarea cotidianului, promovând estetica faptului „prozaic”. Volumele care urmează – <span class="CharOverride-2">Sunt verb</span> (1968), <span class="CharOverride-2">Partea noastră de zbor</span> (1974), <span class="CharOverride-2">Mândrie şi răbdare</span> (1977), <span class="CharOverride-2">Altoi pe o tulpină vorbitoare</span> (1978), <span class="CharOverride-2">Coroana de umbră</span> (1982),<span class="CharOverride-2"> Poezii şi poeme</span> (1986) – încheagă imaginea unui poet al esenţelor, deschis spre formulele liricii moderne. Caracterizându-se prin îndrăzneala experimentului artistic şi gravitatea ideilor, prin ineditul opticii şi tensiunea „stărilor totale”, <span class="CharOverride-1">D. </span>scrie o lirică meditativă, de o acută sensibilitate artistică, cu o viziune dramatic-polemică. „Prinţ al imaginaţiei”, aşa cum s-a autodefinit, poetul s-a supus „caznei demonice” de a „muşca metafore” din sinele propriu. Universul poeziei<span class="CharOverride-1"> </span>se constituie din situaţii-limită, din disonanţe şi sisteme de opoziţii izbitoare, din îmbinarea firească a elogiului cu remarca polemică. Pe autor îl interesează nu atât lucrurile în sine, cât reacţiile, rezonanţa la aceste lucruri, nu atât cauzele, cât efectele şi aparenţele care generează înţelesuri revelatoare. Pune un accent deosebit pe componenta imaginativ-raţională a actului de creaţie, explorează virtuţile prozei şi ale eseului, apelează frecvent la metafora paradoxală şi la mit, la fragmentarism şi ambiguitate, la literalitate şi intertextualitate. În concepţia sa poetul modern „trebuie să stea între mit şi reportaj, între notarea, pătrunderea faptului crud şi încercarea de a ajunge prin suma acestor fapte la esenţe, la un contur de nouă mitologie”, prezentând orice element disparat ca verigă a unui lanţ continuu, parte componentă a unui întreg. Această perspectivă îl face să-i considere pe creatorii de frumos nişte oameni care ar lucra la „ţesătura unei singure pânze”. De aici, aspiraţia eului liric de a se contopi cu rădăcinile, cu izvoarele, cu etnia, ca în poemul despre Dimitrie Cantemir (<span class="CharOverride-2">Ostatec al chemării tale</span>). Pe aceeaşi linie se înscrie şi ciclul de versuri <span class="CharOverride-2">Eminesciana</span>, din volumul <span class="CharOverride-2">Inima şi tunetul</span> (1981), gravă meditaţie lirico-filosofică asupra trecutului şi prezentului. Ideea de legătură organică şi de continuitate este exprimată prin metafora „altoi pe o tulpină vorbitoare” – imagine arhetipală, cu multiple ramificaţii în lirica lui, aflată sub semnul conjugării civicului cu intimul. <span class="CharOverride-1">D. </span>are o contribuţie semnificativă la dezvoltarea poemului contemporan de factură lirico-dramatică şi de proporţii ample, prin <span class="CharOverride-2">Un spic în inimă</span> (1973), <span class="CharOverride-2">Partea noastră de zbor</span>, <span class="CharOverride-2">Melcul </span>(1981), <span class="CharOverride-2">Cavaleria de Lăpuşna</span> (1985), ultimul evocând anii de final ai domniei lui Ştefan cel Mare. A scris şi pentru copii (culegerea de versuri <span class="CharOverride-2">Comoara, </span>1964<span class="CharOverride-2">)</span>, iar mai târziu şi-a evocat copilăria dramatică în <span class="CharOverride-2">De-a baba iarba</span> (1972) şi în <span class="CharOverride-2">Inima şi tunetul</span>. Eseul <span class="CharOverride-2">Pâinea</span> (1976), volumele de publicistică <span class="CharOverride-2">Îngânduratele porţi</span> (1975) şi <span class="CharOverride-2">Dialoguri la marginea oraşului </span>(1980) dezbat cu vervă probleme de etică şi cultură, de artă şi literatură. O carte originală este aceea scrisă împreună cu poetul leton Imants Ziedonis, <span class="CharOverride-2">Pâinea în două cânturi</span> (I–II, 1984), o mărturie elocventă a apropierii spirituale între doi scriitori de naţionalităţi diferite. Ca traducător, <span class="CharOverride-1">D. </span>a transpus poezii şi poeme aparţinând lui Pablo Neruda, Iannis Ritsos, Imants Ziedonis, Vladimir Solouhin ş.a.</p>
			<p class="Heuristica___mici"><span class="CharOverride-4">SCRIERI</span><span class="CharOverride-1">: </span><span class="CharOverride-2">Darul fecioarei</span>,<span class="CharOverride-2"> </span>Chişinău, 1963; <span class="CharOverride-2">Comoara</span>, Chişinău, 1964; <span class="CharOverride-2">Ursitoarele</span>, Chişinău, 1965; <span class="CharOverride-2">Sunt verb</span>,<span class="CharOverride-2"> </span>Chişinău, 1968; <span class="CharOverride-2">Versuri</span>, pref. Mihai Cimpoi, Chişinău, 1970<span class="CharOverride-2">; Dar mai întâi…</span>,<span class="CharOverride-2"> </span>Chişinău, 1971; <span class="CharOverride-2">De-a baba iarba</span>, Chişinău, 1972; <span class="CharOverride-2">Un spic în inimă</span>, Chişinău, 1973; <span class="CharOverride-2">Partea noastră de zbor</span>, Chişinău, 1974; <span class="CharOverride-2">Îngânduratele porţi</span>, Chişinău, 1975; <span class="CharOverride-2">Pâinea</span>, Chişinău, 1976; <span class="CharOverride-2">Mândrie şi răbdare</span>,<span class="CharOverride-2"> </span>Chişinău, 1977; <span class="CharOverride-2">Altoi pe o tulpină vorbitoare</span>, Chişinău, 1978; <span class="CharOverride-2">Ultima noapte a lui Nicolae Stoica</span>, Chişinău, 1978; <span class="CharOverride-2">Salcâmul din prag</span>, pref. Mihai Cimpoi, Chişinău, 1979; <span class="CharOverride-2">Dialoguri la marginea oraşului, </span>Chişinău, 1980; <span class="CharOverride-2">Maraton. În şapte ode, două digresiuni lirice si o elegie</span>, Chişinău, 1980; <span class="CharOverride-2">Inima şi tunetul</span>, pref. George Meniuc, Chişinău, 1981; <span class="CharOverride-2">Melcul</span>, Chişinău, 1981; <span class="CharOverride-2">Coroana de umbră</span>, Chişinău, 1982; <span class="CharOverride-2">Pâinea în două cânturi</span> (în colaborare cu Imants Ziedonis), I–II, Chişinău, 1984; <span class="CharOverride-2">Cavaleria de Lăpuşna</span>,<span class="CharOverride-2"> </span>Chişinău, 1985; <span class="CharOverride-2">Scrieri alese</span>, I–II, pref. Eliza Botezatu, Chişinău, 1985; <span class="CharOverride-2">Poezii şi poeme</span>, pref. Grigore Vieru, postfaţă Haralambie Corbu, Chişinău, 1986; <span class="CharOverride-2">Aştept un arici</span>, Chişinău, 1988; <span class="CharOverride-2">Sunt verb</span>, îngr. şi pref. Ion Ciocanu, Chişinău, 1990; <span class="CharOverride-2">Melcul şi steaua</span>, Chişinău, 1996; <span class="CharOverride-2">Rânduri de rând</span>, Bucureşti, 2000; <span class="CharOverride-2">Coroana de umbră</span>,<span class="CharOverride-2"> </span>pref. Mihai Cimpoi, Bucureşti, 2002; <span class="CharOverride-2">Un spic în inimă</span>,<span class="CharOverride-2"> </span>pref. Mihail Dolgan, Chişinău, 2002; <span class="CharOverride-2">Saltul din efemer</span>, Bucureşti<span class="CharOverride-2">–</span>Chişinău, 2003; <span class="CharOverride-2">101 poeme, </span>Bucureşti, 2011. <span class="CharOverride-1">Traduceri: </span>Pablo Neruda, <span class="CharOverride-2">Patru anotimpuri ale inimii</span>, Chişinău, pref. Mihai Cimpoi, 1969, <span class="CharOverride-2">O sută de sonete de dragoste</span>, pref. Mihai Cimpoi,<span class="CharOverride-2"> </span>Chişinău 1972; Iannis Ritsos, <span class="CharOverride-2">Martorul</span>,<span class="CharOverride-2"> </span>Chişinău, 1977; Jules Verne, <span class="CharOverride-2">Un căpitan de cinsprezece ani</span>,<span class="CharOverride-2"> </span>Chişinău, 1982. </p>
			<p class="Heuristica___m_RPR"><span class="CharOverride-1">Repere bibliografice:</span> Dolgan, <span class="CharOverride-2">Crez</span>,<span class="CharOverride-2"> 81–84</span>,<span class="CharOverride-2"> 283–295</span>;<span class="CharOverride-2"> </span>Ana Bantoş, <span class="CharOverride-2">Creaţie şi atitudine</span>, Chişinău, 1985, <span class="CharOverride-2">91–104</span>; [<span class="CharOverride-2">Liviu Damian</span>], LA, 1986, 24 iulie (grupaj special); Mihai Cimpoi, <span class="CharOverride-2">Piramida logică a lui Platon (Gânduri pentru un portret al lui L. Damian)</span>, „Nistru”, 1987, 7; Mihail Dolgan, <span class="CharOverride-2">Creaţia scriitorilor moldoveni în şcoală</span>, Chişinău, 1989, <span class="CharOverride-2">4–108</span>; Cimpoi, <span class="CharOverride-2">Ist. lit. Basarabia</span>,<span class="CharOverride-2"> 194–195</span>; Ana Bantoş, <span class="CharOverride-2">Dinamica sacrului în poezia basarabeană contemporană</span>,<span class="CharOverride-2"> </span>pref. Constantin Ciopraga, Bucureşti, 2000, <span class="CharOverride-2">13–15</span>,<span class="CharOverride-2"> passim</span>;<span class="CharOverride-2"> </span>Cimpoi, <span class="CharOverride-2">Critice</span>,<span class="CharOverride-2"> </span>III, <span class="CharOverride-2">229–232</span>; Ion Ciocanu, <span class="CharOverride-2">Literatura română</span>, Chişinău, 2003, <span class="CharOverride-2">453–460</span>; <span class="CharOverride-2">Mică encicl.</span>, <span class="CharOverride-2">261–278</span>; Dolgan, <span class="CharOverride-2">Poezia</span>, <span class="CharOverride-2">388–406</span>, <span class="CharOverride-2">450–458</span>, <span class="CharOverride-2">529–532</span>; Rachieru, <span class="CharOverride-2">Poeţi Basarabia</span>, <span class="CharOverride-2">251–258</span>. &#9; <span class="Semnatura">M.Dg.</span></p>
			<p class="Heuristica-PRIMUL"><span class="titlu-12">DAMIAN</span><span class="CharOverride-1">, Mircea </span>(pseudonim al lui Constantin Mătuşa; 14.III.1899, Izvoru, j. Olt – 6.VI.1948, Bucureşti), prozator, gazetar. Era al treilea dintre cei şapte copii ai lui Radu Mătușa, ţăran sărac. Deși orfan de mamă de la șapte ani, isprăvind clasele primare în satul natal, băiatul, căruia nu-i place viaţa la ţară, este înscris la Gimnaziul  „Radu Greceanu” din Slatina. După absolvire (1916), urmează o şcoală de învăţători; luându-şi diploma, profesează scurt timp ca suplinitor. Înrolat la cavalerie, cu toate că nu se împacă defel cu disciplina militară – recalcitrant, băţos, el este ba încarcerat, ba mutat disciplinar –, se reangajează la sfârşitul stagiului ca sergent-instructor. Dar îşi leapădă curând şi straiele ostăşeşti, intrând slujbaş la Oficiul de Poduri şi Şosele din Bistriţa sau ca „impiegat” la un tribunal. Cum provincia i se pare prea constrângătoare pentru aspiraţiile pe care le nutreşte, se decide să descindă în Bucureşti. Prozele lui trezesc imediat interesul – în primul rând al lui Camil Petrescu –, iar pamfletele, de o violenţă ieşită din comun, îl fac temut, dar îi aduc şi necazuri. În urma unui proces de lezmaiestate (îl atacase violent, într-un articol ce a stârnit vâlvă, pe prinţul Nicolae), agresivul condeier e aruncat în puşcărie, experimentând disconfortul temniţei şaptezeci şi cinci de zile şi nopţi, la Văcăreşti. Tot aşa, când în 1941 Nichifor Crainic, ministrul Propagandei Naţionale, se arată nemulţumit de orientarea ziarului „Bucureşti”, <span class="CharOverride-1">D.</span>, în calitate de prim-redactor, protestează în maniera lui insolentă, ofensatoare, încasând un an de închisoare corecţională. Popreala nu-l cuminţeşte câtuşi de puţin, oţărâtul campion al luptei împotriva corupţiei şi a altor abuzuri continuându-şi publicistica lui colţuroasă, care începe a-i procura oarecare avantaje. Cerbicia nu-l mai ajută însă în confruntarea cu o boală gravă, un cancer de gât pe care medicii l-au depistat prea târziu.</p>
			<p class="Heuristica-BASE">În schiţele publicate înaintea venirii la Bucureşti iese la iveală un <span class="CharOverride-1">D.</span> aproape de nerecunoscut. Sub pseudonimul Delavarona (sau Costel Dumitrescu-Delavarona), umoristul extravagant şi cinic peste puţină vreme comite nişte istorioare teribil de sentimentale. Doar câte o bizarerie, când ici, când colo, îl anticipă pe zănatecul din prima secvenţă a carierei lui bucureştene. Îşi anunţa, de altfel, o carte ce urma să se intituleze <span class="CharOverride-2">Săptămâna unui smintit</span>. Fizionomia lui literară începe să prindă contur chiar în unele dintre textele apărute în „Clujul”, „Cosinzeana”, „Tribuna nouă”, „Biruinţa” ş.a., precum şi în „Zări senine” (Bistriţa, Dej, 1925–1926, Bacău, 1927), unde – împreună cu Ion Munteanu-Mio, apoi cu Gallia Tudor – a fost director şi redactor, ori „Someşul” (Dej), la care din octombrie 1926 până în aprilie 1927 lucrează ca prim-redactor. În afară de proză, mai semnează cronici dramatice, recenzii încă stângace şi alte consemnări în care zvâcneşte nervul de pamfletar. Punând piciorul în Capitală, cu gând s-o cucerească, îndârjitul Constantin Mătuşa se metamorfozează (preluând sugestia lui I. Valerian) în Mircea Damian şi accede numaidecât în coloanele diferitelor publicaţii: „Universul literar”, „Universul”, „Viaţa literară”, „Bilete de papagal”, „Vremea”, „Falanga literară şi artistică”, „Nădejdea”, „Ultima oră”, „Gazeta literară”, „Adevărul literar şi artistic”, „Gândirea”, „Excelsior”, „Facla”, „Dimineaţa”, „Seara”, „Porunca vremii”, „Azi”, „Cuvântul liber”, „Familia”, „Izbânda”, „Naţionalul nou”, „Revista Fundaţiilor Regale”, „Floarea de foc”, „Lumea românească”, „Sfarmă-Piatră”, „Spectator”. Redactor la „Universul literar”, „Azi”, „Lumea românească”, <span class="CharOverride-1">D.</span> a mai condus periodicele „Vitrina literară” (1929 – 1934), „Pumnul” (1932–1933), „gazetă săptămânală de polemică şi pamflet”, „Fapta” (1943–1948), „ziar independent de luptă şi dreptate”. Ca gazetar, <span class="CharOverride-1">D.</span> are vână şi chiar o doză de ferocitate, punctând apăsat prin violenţa sarcasmelor cu care îi izbeşte pe aceia care îi cad sub condei. Mereu încruntat, pus pe cârcotă, arţăgosul se arată, în articolele lui, ba scârbit, ba mânios, iar răutatea aceasta conţine, parcă, şi un grăunte de ură. În suita de „scrisori deschise”, ca şi în ciclul, de cruntă batjocură, „Viaţa romanţată” (a unor politicieni ai momentului), el spune pe şleau ce are de spus „mahărilor”, „lichelelor” ori cutărui „găgăuţă”, împroşcându-i pe „dezmăţaţi” şi „profitori” cu expresii tari ce merg până la invectivă. Şarjele distrugătoare îndreptate împotriva lui Stelian Popescu le va strânge în broşura <span class="CharOverride-2">Stelian Popescu din toate punctele de vedere </span>(1937), ce pune în relief virtuţile de pamfletar ale publicistului. Inclement se dovedeşte a fi şi în cronicile lui dramatice. Afirmându-şi cu duritate punctul de vedere despre aspecte la ordinea zilei, vorbeşte însă o altă limbă, aceea a compasiunii, în însemnările privind soarta necăjită a celor „desculţi”, „flămânzi şi goi”. Dar, în general, e neiertător şi câteodată chiar câinos.</p>
			<p class="Heuristica-BASE">Formula pe care o practică <span class="CharOverride-1">D. </span>în schiţele lui „anapoda” din <span class="CharOverride-2">Eu sau frate-meu?!</span>… (1929) şi <span class="CharOverride-2">Două şi-un căţel…</span> (1933; Premiul Societății Scriitorilor Români) este aceea a unui umor sec (de influenţă americană, s-a zis), bazat pe gaguri trăsnite şi alte ciudăţenii. E, în aceste farse de un insolit cam tras de păr, un burlesc de brambureli, cu tumbe în neverosimil, în fantastic şi în macabru. Nici urmă de implicaţie afectivă în reacţiile unor antieroi ce sălăşluiesc, pândiţi de halucinaţia dedublării, într-un univers al arbitrarului. Le sare ţandăra din nimica toată, se ceartă, se încaieră, fac tărăboi, râd fără pricină, le vine chef să se sinucidă, îşi pun întrebări bazacoane, totul într-un amalgam de încurcături şi potriveli funambuleşti. Un auster jurnal al detenţiunii la Văcăreşti este <span class="CharOverride-2">Celula nr. 13</span> (1932). Notaţiile reci, denudate de orice artificiu, nu evită zonele întunecate ale traiului la gherlă, aşa cum, prin excepţie, lasă să le scape şi câte un puseu de lirism elegiac, stârnit de priveliştea zilelor de toamnă. Scrutând mediul promiscuu, în care iese la iveală şi ce e rău, şi ce e bun în fiecare, scriitorul veşnic în răspăr ajunge la părerea că de multe ori cei închişi sunt victime ale societăţii şi că, în orice caz, închisoarea nu-l îndreaptă pe păcătos, ci îl poate strica definitiv şi pe cel recuperabil. Încondeind factorii represivi, adică bruta şi obtuzul (de la gardieni până la director), atent la toată această lume amestecată care, printre speranţe, deznădejdi şi resemnări, îşi omoară timpul ce abia se târâie, <span class="CharOverride-1">D.</span> portretizează cu ascuţime. Sunt aici minori dedaţi viciului şi nelegiuiţi care nu au uitat să plângă, borfaşi detestabili şi ţicniţi ilar-înduioşători şi mai sunt condamnaţii la pedeapsa capitală, despre care autorul scrie rânduri dense. În aceeaşi linie, de comentariu tăios, pătrunzător, străin de contrafaceri, se înscriu însemnările din ultima recluziune (Malmaison, Jilava, Văcăreşti), cuprinse în <span class="CharOverride-2">Rogojina</span> (1945). Un vagabond famelic şi încrâncenat este Marin Dogaru, picarescul protagonist al romanului de substanţă autobiografică <span class="CharOverride-2">De-a curmezişul </span>(1935). Cu pumnii încleştaţi şi fălcile strânse, înjurând cu năduf şi înfuriindu-se întruna, ambiţiosul acesta inadaptabil nu e un rebel fără cauză. Nemulţumirile, manifestate cu o brutală francheţe, au ca resort ostilitatea proletară împotriva celor ajunşi, dar şi voinţa trufaşă de a răzbi într-o societate ale cărei legi le desfide. Ingrat şi egoist, bădăran şi gâlcevitor, el parcurge un şir de experienţe fără cine ştie ce relevanţă psihologică. Nici o tresărire mai profundă în atitudinile lui Marin Dogaru, care, la fel ca <span class="CharOverride-1">D.</span>, nu râde niciodată din inimă. Doar în capitolul <span class="CharOverride-2">Văcăreşti</span>, naraţiunea, abătându-se de la cursul ei abrupt, capătă o despăgubitoare vibraţie de omenesc. Confirmând deficitul de invenţie epică, romanul <span class="CharOverride-2">Gheorghe I. Marin </span>(1937) e, în fond, memorialistică deghizată. Puiul de oltean dintr-un sat care nu poate fi decât Izvoru (ediţia a doua, din 1946, s-a intitulat <span class="CharOverride-2">Viaţa unui băiat de ţară</span>) e un copilandru cu personalitate mijindă, care şi-a pus în cap să reuşească în viaţă. Îndărătnic, stăruitor, el compensează absenţa bucuriilor vârstei prin satisfacţia reuşitei. Dar frustrarea afectivă îl secătuieşte lăuntric, resursele lui de emotivitate fiind şi aşa scăzute. Poate că romanul cu pretenţii psihologice <span class="CharOverride-2">Om</span> (1936) nu va fi fost doar urmarea unui pariu literar. Blocajul sau carenţa afectivităţii, puse în seama personajului feminin, constituie tema lui de profunzime. Patetizările neconvingătoare şi ifosul filosofării artificializează însă un discurs narativ de o insuficientă performanţă analitică. Un dram de poezie ar fi în evocarea toamnelor bucureştene. Anotimp care împânzeşte un abur de melancolie şi în amplul reportaj monografic <span class="CharOverride-2">Bucureşti</span> (1935). Descripţia, un lucru neobişnuit la <span class="CharOverride-1">D.</span>, primeşte o tentă de romanţare, privirea bucureşteanului prin adopţiune îmbrăţişând forfota colorată a unei urbe de o veselă balcanitate cu o simpatie care nu se dispensează de luciditatea ironică.</p>
			<p class="Heuristica___mici"><span class="CharOverride-4">SCRIERI</span><span class="CharOverride-1">:</span> <span class="CharOverride-2">Eu sau frate-meu?!…</span>, Craiova, 1929; ed. îngr. Aurora Slobodeanu, pref. Dumitru Micu, Cluj-Napoca, 1976; <span class="CharOverride-2">Celula nr. 13</span>, Bucureşti, 1932; <span class="CharOverride-2">Două şi-un căţel</span>…, Bucureşti, 1933; <span class="CharOverride-2">Bucureşti</span>, Bucureşti, 1935; <span class="CharOverride-2">De-a curme&#173;zişul</span>, Bucureşti 1935; <span class="CharOverride-2">Bolşevicul</span>, Bucureşti, 1936; <span class="CharOverride-2">Om</span>, Bucureşti, 1936; <span class="CharOverride-2">Gheorghe I. Marin</span>, Bucureşti, 1937; ed. 2 (<span class="CharOverride-2">Viaţa unui băiat de ţară</span>), Bucureşti, 1946; <span class="CharOverride-2">Stelian Popescu din toate punctele de vedere</span>, Bucureşti, 1937; <span class="CharOverride-2">Rogojina</span>, Bucureşti, 1945.</p>
			<p class="Heuristica___m_RPR"><span class="CharOverride-1">Repere bibliografice: </span>Aderca, <span class="CharOverride-2">Contribuţii</span>, II, <span class="CharOverride-2">184–186</span>;<span class="CharOverride-2">  </span>Barbu,<span class="CharOverride-2"> Opere, </span>II, <span class="CharOverride-2">144–188</span>;<span class="CharOverride-2"> </span>Constantinescu, <span class="CharOverride-2">Scrieri</span>, II, <span class="CharOverride-2">365–378</span>; Boz, <span class="CharOverride-2">Anii</span>,<span class="CharOverride-2"> 19–20</span>;<span class="CharOverride-2"> </span>Călinescu, <span class="CharOverride-2">Opere</span>, I, <span class="CharOverride-2">917–918</span>, II, <span class="CharOverride-2">258–261</span>, III, <span class="CharOverride-2">17–18</span>;<span class="CharOverride-2"> </span>Perpessicius, <span class="CharOverride-2">Opere</span>, IV, <span class="CharOverride-2">170–172</span>,<span class="CharOverride-2"> </span>V, <span class="CharOverride-2">296–298</span>, VI, <span class="CharOverride-2">214–217</span>,<span class="CharOverride-2"> </span>VII, <span class="CharOverride-2">110</span>,<span class="CharOverride-2"> 222–223</span>,<span class="CharOverride-2"> </span>XI, <span class="CharOverride-2">94–98</span>, XII, <span class="CharOverride-2">48–57</span>; Streinu, <span class="CharOverride-2">Pagini</span>, V, <span class="CharOverride-2">224–231</span>; Lovinescu, <span class="CharOverride-2">Scrieri</span>, VI, <span class="CharOverride-2">247–248</span>;<span class="CharOverride-2"> </span>Călinescu, <span class="CharOverride-2">Ist. lit.</span> (1941), <span class="CharOverride-2">843–844</span>, <span class="CharOverride-2">Ist. lit.</span> (1982), <span class="CharOverride-2">929</span>;<span class="CharOverride-2"> </span>I. Valerian, <span class="CharOverride-2">Chipuri din viaţa literară</span>,<span class="CharOverride-2"> </span>Bucureşti, 1970, <span class="CharOverride-2">64–69</span>; Crohmălniceanu, <span class="CharOverride-2">Literatura</span>, I (1972), <span class="CharOverride-2">304–305</span>;<span class="CharOverride-2"> </span>Ieronim Şerbu, <span class="CharOverride-2">Vitrina cu amintiri</span>, Bucureşti, 1973, <span class="CharOverride-2">224–230</span>; Ilea, <span class="CharOverride-2">Mărturisirile</span>, <span class="CharOverride-2">116–123</span>; Al. Raicu, <span class="CharOverride-2">Luminile oglinzilor</span>, Bucureşti, 1974, <span class="CharOverride-2">132–146</span>; Antonescu, <span class="CharOverride-2">Scriitori</span>,<span class="CharOverride-2"> 150–161</span>; Firan, <span class="CharOverride-2">Profiluri</span>,<span class="CharOverride-2"> </span>I, <span class="CharOverride-2">232–234</span>; Negoiţescu, <span class="CharOverride-2">Ist. lit.</span>, I, <span class="CharOverride-2">220–221</span>;<span class="CharOverride-2"> </span>Micu, <span class="CharOverride-2">Scurtă istorie</span>, II, <span class="CharOverride-2">134–135</span>, <span class="CharOverride-2">217–218</span>; Emil Manu, [<span class="CharOverride-2">Mircea Damian</span>], ALA, 1995, 276, LCF, 1996, 36, 2001, 25, CNT, 2001, 7; <span class="CharOverride-2">Dicţ. scriit. rom.</span>, II, <span class="CharOverride-2">5–7</span>; Barbu, <span class="CharOverride-2">Opere</span>, II, <span class="CharOverride-2">144–188</span>;<span class="CharOverride-2"> </span>Faifer, <span class="CharOverride-2">Pluta</span>, <span class="CharOverride-2">79–83</span>; Simona Vasilache, <span class="CharOverride-2">Oraşe care au fost</span>, RL, 2007, 15; Dumitru Hîncu, <span class="CharOverride-2">Un scriitor uitat: Mircea Damian</span>, RL, 2007, 50.&#9;<span class="Semnatura">F.F.</span></p>
			<p class="Heuristica-PRIMUL"><span class="titlu-12">DAMIAN</span><span class="CharOverride-1">, Nicolae</span> (16.X.1939, Sângătin, j. Sibiu – 19.X.1998), prozator. Este fiul Mariei şi al lui Nicolae Damian. Şcoala elementară (1946–1952) şi liceul (1953–1956) le-a făcut la Bucureşti, unde va urma şi Facultatea de Medicină, absolvită în 1962. Activează un timp ca medic psihiatru, apoi, din 1965, este cadru didactic la Institutul Medico-Farmaceutic din Bucureşti. A debutat cu proză în 1965 la „Tribuna”. Mai colaborează la „România literară”, „Luceafărul”, „Contemporanul” ş.a.</p>
			<p class="Heuristica-BASE">Volumul de povestiri cu care tânărul medic debuta în 1969, <span class="CharOverride-2">Dimineţile bătrâne</span>, prefigura, ca manieră şi tematică, coordonatele lumii investigate ulterior. Adept al tehnicii narative moderne, prozatorul abandonează aspiraţia „totalităţii” spre a surprinde doar zbaterea individului în limitarea eului. Mai mult, obsesia lui este de a releva momentul unic când normalul încalcă tărâmul patologicului. Subiectul nuvelelor îl constituie tocmai înfruntarea dintre echilibrul, armonia spiritului uman şi tenebrele halucinante ale subconştientului necenzurat, care, distrugând luciditatea, creează situaţii monstruoase de dedublare a personalităţii (<span class="CharOverride-2">Dimineţile bătrâne</span>) sau, dimpotrivă, de supunere inconştientă la un numitor comun (<span class="CharOverride-2">Ionathan şi Onofrei</span>). În cartea următoare, <span class="CharOverride-2">Fete şi băieţi</span> (1971), <span class="CharOverride-1">D.</span> propune o viziune inedită asupra relaţiilor familiale, şi anume o perspectivă răsturnată a raporturilor dintre membrii acestei celule sociale. Astfel, cotidianul este violentat de poznele părinţilor şi bunicilor, iar copiii, fiinţe ce deţin secretul înţelepciunii totale, stăvilesc cu greu excesele prea venerabililor înaintaşi. Dar virtualităţile, anunţate şi finalizate parţial în nuvele, îşi găsesc realizarea în romanul <span class="CharOverride-2">Pribegi, noi visam</span> (1973). Fidel aceluiaşi crez al prozei discontinue, aspirând la autenticitatea maximă, ce nu poate fi obţinută cu mijloacele „literaturizante” ale prozei tradiţionale, autorul încearcă aici sondarea unui sentiment în genere penibil: gelozia. Asemănătoare până la un punct, aşa cum s-a remarcat, cu romanele lui Camil Petrescu şi ale lui Anton Holban, această carte descrie drama morală a sculptorului Emil, care, pornind de la premise false în privinţa femeii iubite, suferă că acestea nu se confirmă. Într-o perpetuă stare de suspiciune, el îşi inventează argumente pentru a-şi întreţine gelozia, dar faptele, puţine câte sunt, par a contrazice sau în orice caz a diminua dimensiunea halucinantă pe care el le-o dă, astfel încât impresia ultimă este că protagonistul se lasă sedus de propriile-i prezumţii, neîncurajate de existenţa reală. Romanul <span class="CharOverride-2">Vara</span> (1976), secvenţă a unui ciclu intitulat <span class="CharOverride-2">Viaţa lui Martin</span>, sondează aceleaşi sentimente: suspiciunea, neîncrederea, extinse acum la scara relaţiilor sociale. Conceput ca o „anchetă psihiatrică” a cazului doctorului Martin, pentru scurt timp pacient al unui sanatoriu de boli nervoase, textul romanesc este biografia sui-generis a acestui personaj incert, ambiguu, care, în conflict cu superiorul său ierarhic, nu are forţa de a i se împotrivi făţiş, complăcându-se într-o rece expectativă. „Un realism al privirii” (Nicolae Manolescu), decuparea amănuntelor aparent nesemnificative, dar care, prin acumulare, declanşează criza, conferă romanelor lui <span class="CharOverride-1">D.</span> veridicitate artistică, atestându-le capacitatea de a surprinde încleştarea dintre stihiile interioare ale subconştientului şi datele existenţei obiective. <span class="CharOverride-2">Macul galben</span> (1980) şi <span class="CharOverride-2">Cu drag, pentru Monica</span> (1991), culegere de nuvele pentru copii, se integrează parţial motivelor dominante ale prozatorului.</p>
			<p class="Heuristica___mici"><span class="CharOverride-4">SCRIERI</span><span class="CharOverride-1">: </span><span class="CharOverride-2">Dimineţile bătrâne</span>, Bucureşti, 1969; <span class="CharOverride-2">Fete şi băieţi, </span>Bucureşti, 1971; <span class="CharOverride-2">Pribegi, noi visam, </span>Bucureşti, 1973; <span class="CharOverride-2">Vara</span>, Bucureşti, 1976; <span class="CharOverride-2">Macul galben</span>, Bucureşti, 1980; <span class="CharOverride-2">Cu drag, pentru Monica,</span> Bucureşti, 1991.</p>
			<p class="Heuristica___m_RPR"><span class="CharOverride-1">Repere bibliografice:</span> Mircea Iorgulescu, <span class="CharOverride-2">Naşterea unui prozator</span>, RL, 1969, 50; Dan Laurenţiu, <span class="CharOverride-2">„Dimineţile bătrâne”</span>, LCF, 1970, 7; Damian, <span class="CharOverride-2">Intrarea</span>, <span class="CharOverride-2">89–90</span>; Cristea, <span class="CharOverride-2">Interpretări</span>, <span class="CharOverride-2">49–50</span>; Dana Dumitriu, <span class="CharOverride-2">„Fete şi băieţi”, </span>ARG, 1971; 7; Nicolae Manolescu, [<span class="CharOverride-2">Nicolae Damian</span>]<span class="CharOverride-2">,</span> RL, 1973, 17, 1976, 44, 1980, 17; Sorin Titel, <span class="CharOverride-2">A coborî privirea?</span>, LCF, 1973, 26; Dan Laurenţiu, <span class="CharOverride-2">O terapeutică a dragostei,</span> LCF, 1973, 43; Ciobanu, <span class="CharOverride-2">Incursiuni, 203–207; </span>Mihai Ungheanu, <span class="CharOverride-2">„Vara”</span>, LCF, 1976, 25; Liviu Leonte, <span class="CharOverride-2">„Vara”</span>, CRC, 1976, 28; Valeriu Cristea, <span class="CharOverride-2">Creaţie şi experiment</span>, RL, 1976, 33; Doina Uricariu, <span class="CharOverride-2">„Vara”, romanul cu un personaj</span>, LCF, 1977, 26; Iorgulescu, <span class="CharOverride-2">Scriitori, 196–197</span>; Ştefănescu, <span class="CharOverride-2">Jurnal, 57–58</span>; Ciobanu, <span class="CharOverride-2">Opera</span>, <span class="CharOverride-2">269–272</span>; Laurenţiu Ulici, <span class="CharOverride-2">Timp interior,</span> RL, 1988, 9; <span class="CharOverride-2">Dicţ. scriit. rom., </span>II, <span class="CharOverride-2">7–8</span>; Popa, <span class="CharOverride-2">Ist. lit., </span>II, <span class="CharOverride-2">786, 1095. &#9; </span><span class="Semnatura">D.Gr.</span></p>
			<div class="_idGenObjectLayout-1">
				<div id="_idContainer012">
					<div id="_idContainer010" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DAMIAN</span><span class="titlu-12-complet">, S.</span> <br />(pseudonim al lui Samuel Druckmann; 18.VII.1930, Alba Iulia – 1.VIII.2012, Heidelberg, Germania), critic literar, eseist. </p>
					</div>
					<div id="_idContainer011" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="01_D2_Dabija-Darul_3-68-web-resources/image/DAMIAN_S1.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Pessiei Druckmann (n. Abraham) şi al lui Carol Druckmann, funcţionari. Urmează la București şcoala primară (1937–1941), liceele „Cultura” (1941–1948) şi „Sf. Sava” (1948–1949), apoi, între 1950 și 1955, cursurile Şcolii de Literatură „M. Eminescu” şi Facultatea de Filologie a Universităţii din Bucureşti (luând licența abia în 1972). A funcționat ca redactor la „Contemporanul” (1951–1954), „Gazeta literară” (1954–1968), „România literară” (1968–1973), fiind redactor-şef adjunct la „Luceafărul” între 1973 și 1974. În 1976 se stabileşte în Germania. Până în 1995 va preda la Heidelberg limba şi literatura română în cadrul Seminarului de romanistică al Universităţii locale. În această perioadă va colabora la revista „Dialog”, scoasă în Dietzenbach (Germania) de Ion Solacolu. A debutat în „Revista elevilor” (1948–1949). </p>
			<p class="Heuristica-BASE">Activitatea critică și eseistică a lui <span class="CharOverride-1">D.</span> se compune din trei etape. Prima este realist socialistă. Volumul de debut <span class="CharOverride-2">Generalitatea şi individualitatea ideii operei literare </span>(1955) combate „tentativa estetizantă de a evita analiza orientării ideologice a operei” și pledează pentru ideea „unității indestructibile între generalitatea și individualitatea ideii artistice”, cu exemplificări din Petru Dumitriu (<span class="CharOverride-2">Bijuterii de familie</span>), Marin Preda (<span class="CharOverride-2">Desfășurarea</span>)<span class="CharOverride-2"> </span>Francisc Munteanu. <span class="CharOverride-2">Încercări de analiză literară</span> (1956) valorifică publicistica din anii 1953–1956 în reviste ca „Gazeta literară”, „Contemporanul”, „Tânărul scriitor”, „Flacăra”. Sunt analizate convențional cărțile perioadei (<span class="CharOverride-2">Meridiane sovietice</span> de Geo Bogza, <span class="CharOverride-2">La cea mai înaltă tensiune</span> de Nagy István, <span class="CharOverride-2">Campanie de primăvară</span> de Eugen Mandric, <span class="CharOverride-2">Lauda patriei</span> de Victor Tulbure, <span class="CharOverride-2">Față-n față</span> de Eugen Frunză), dar și scrieri mai vechi ale lui Mihail Sadoveanu (<span class="CharOverride-2">Locul unde nu s-a întâmplat nimic</span>) și Ion Călugăru (<span class="CharOverride-2">Copilăria unui netrebnic</span>). Apar și teoretizări aplicate pe teme de rigoare în epocă  (eroul pozitiv, recidivele naturalismului), precum și conspecte din textul lui V.I. Lenin <span class="CharOverride-2">Organizația de partid și literatura de partid</span>.<span class="CharOverride-2"> </span>În <span class="CharOverride-2">Direcţii şi tendinţe în proza nouă </span>(1963), <span class="CharOverride-1">D.</span> încă mai invocă teza leninistă a spiritului partinic în literatură: „Îndrumarea de către partid a literaturii favorizează dezvoltarea aptitudinilor creatoare. […] Varietatea stilurilor în proza nouă atestă justețea indicațiilor partidului”.<span class="CharOverride-2"> </span>O etapă nouă începe prin <span class="CharOverride-2">Intrarea în castel. Încercări de analiză a prozei</span> (1970; Premiul Uniunii Scriitorilor), tot un volum de cronici. Pe lângă recenziile de rigoare la Preda și Zaharia Stancu, criticul scrie pozitivant și despre Alice Botez, Mircea Ciobanu, Mircea Horia Simionescu, Petru Popescu, Sânziana Pop ș.a. <span class="CharOverride-2">G. Călinescu romancier. Eseu despre măştile jocului</span> (1971), dezvoltare a unei schițe din <span class="CharOverride-2">Intrarea în castel</span>, este o incursiune tematică și tipologică, care problematizează noduri precum clanul, impostorii, iubirea, creația etc. <span class="CharOverride-2">Fals tratat despre psihologia succesului</span> (1972) încearcă să fixeze „câteva tipuri de deviere a comportamentului la scriitori și critici literari, aflați în faza debutului sau puțin după aceea”. <span class="CharOverride-1">D.</span> scrie despre pronostic și diagnostic în critică, despre animatori literari, despre „nevoia de vasali” (împotriva rolului de subaltern al criticului în raport cu scriitorii). De regulă sibilinic și mai mult aluziv contra lui Marin Mincu lansează totuși un atac individualizat pentru „plimbarea cu arhetipul”, mai precis pentru tentativele de critică arhetipală anistorică și mistică (combinată cu tentative de recuperare a ideii de specific național de coloratură etnicistă) practicată în <span class="CharOverride-2">Critice </span>II (1971) pe marginea scrierilor lui Mihail Sadoveanu, Lucian Blaga, Ion Barbu, V. Voiculescu. <span class="CharOverride-2">Duelul invizibil. München XX sau Puterea de anticipare a artei</span> (1977) revine la tema orașului (de data aceasta capitala Bavariei), reflectată prin pictura lui Vasili Kandinski ori prin scrierile lui Bertolt Brecht, Thomas Mann, R.M. Rilke sau Franz Kafka. În fine, cea de-a treia etapă a scrisului lui <span class="CharOverride-1">D.</span> se consumă după 1989. Criticul este acum un anticomunist neconcesiv. Tipică este polemica epistolară cu Ov. S. Crohmălniceanu și cu Radu Cosașu (reprodusă în <span class="CharOverride-2">Aripile lui Icar</span>, 2004) pe tema raportării la comunism de pe pozițiile de dreapta asumate de <span class="CharOverride-1">D.</span> după despărțirea de realismul socialist. Astfel, Cosașu e acuzat de „subiectivism de rău augur” și de atitudini idilizante – „apologet necondiționat” – cu privire la personaje ca Paul Georgescu ori Marin Preda (în <span class="CharOverride-2">Autodenunțuri și precizări</span> „nu ni se vorbește despre plaga iscată de năvala comunismului”). „Există în tine un (Nicolae) Moraru de dreapta!”, îi va replica, tot epistolar, Cosașu. Tot tipică este și repoziționarea față de G. Călinescu și Marin Preda, certați pentru compromisurile cu comunismul, pentru „actul de ploconire”. Eseistul nu uită nici păcatele fascismului, deschizând fronturi contra moștenirii lui Heidegger, Mircea Eliade ș.a. În această fază <span class="CharOverride-1">D.</span> semnează numeroase texte polemice, adunate (unele de mai multe ori) în volumele <span class="CharOverride-2">Scufiţa Roşie nu mai merge în pădure</span> (1994), <span class="CharOverride-2">Replici din burta lupului</span> (1997), <span class="CharOverride-2">Aruncând mănuşa</span> (1999), <span class="CharOverride-2">Pivniţe, mansarde, nu puţine trepte </span> (2002), <span class="CharOverride-2">Trepte în sus, trepte în jos </span> (2006), <span class="CharOverride-2">Păr de aur şi păr de cenuşă </span> (2006), <span class="CharOverride-2">Zbor aproape de pământ </span> (2008),<span class="CharOverride-2"> Nu toţi copacii s-au înălţat la cer </span> (2010). Calitățile lui <span class="CharOverride-1">D.</span> nu se schimbă totuși prea mult de-a lungul timpului: prolixitate, determinism simplificator în relația dintre artă și ideologie, stil pâslos și dinamică greoaie a ideii. A tradus din Bruno Apitz, Heinrich Böll (<span class="CharOverride-2">Casa văduvelor</span>, 1965), Bertolt Brecht (<span class="CharOverride-2">Povestiri din calendar</span>, 1967).</p>
			<p class="Heuristica___mici"><span class="CharOverride-4">SCRIERI</span><span class="CharOverride-1">: </span><span class="CharOverride-2">Generalitatea şi individualitatea ideii operei literare</span>, Bucureşti, 1955; <span class="CharOverride-2">Încercări de analiză literară</span>, Bucureşti, 1956; <span class="CharOverride-2">Direcţii şi tendinţe în proza nouă,</span> Bucureşti, 1963; <span class="CharOverride-2">Intrarea în castel. Încercări de analiză a prozei</span>, Bucureşti, 1970; <span class="CharOverride-2">G. Călinescu romancier. Eseu despre măştile jocului</span>, Bucureşti, 1971; ed. București, 1974; ed. (<span class="CharOverride-2">La ora 12, ziua</span>), Bucureşti, 1995; <span class="CharOverride-2">Fals tratat despre psihologia succesului,</span> Bucureşti, 1972; ed. Bucureşti, 1995; <span class="CharOverride-2">Duelul invizibil.</span> <span class="CharOverride-2">München XX sau Puterea de anticipare a artei</span>, Bucureşti, 1977; ed. Bucureşti, 1996; <span class="CharOverride-2">Scufiţa Roşie nu mai merge în pădure</span>, Bucureşti, 1994; <span class="CharOverride-2">Replici din burta lupului</span>, Bucureşti, 1997; <span class="CharOverride-2">Aruncând mănuşa</span>, Bucureşti, 1999; <span class="CharOverride-2">Pivniţe, mansarde, nu puţine trepte</span>, Bucureşti, 2002; <span class="CharOverride-2">Aripile lui Icar</span>, Iaşi, 2004; <span class="CharOverride-2">Păr de aur şi păr de cenuşă</span>, Bucureşti, 2006; <span class="CharOverride-2">Trepte în sus, trepte în jos</span>, Bucureşti, 2006; <span class="CharOverride-2">Zbor aproape de pământ</span>, Bucureşti, 2008; <span class="CharOverride-2">Nu toţi copacii s-au înălţat la cer</span>, Bucureşti, 2010. </p>
			<p class="Heuristica___m_RPR"><span class="CharOverride-1">Repere bibliografice:</span> Crohmălniceanu, <span class="CharOverride-2">Cronici</span>,<span class="CharOverride-2"> 342–352</span>;<span class="CharOverride-2"> </span>Iosifescu, <span class="CharOverride-2">Drumuri, 269–276</span>; Vlad, <span class="CharOverride-2">Convergenţe, 131–138</span>;<span class="CharOverride-2"> </span>Ciobanu, <span class="CharOverride-2">Panoramic</span>,<span class="CharOverride-2"> 290–293</span>;<span class="CharOverride-2"> </span>Piru, <span class="CharOverride-2">Varia</span>,<span class="CharOverride-2"> </span>I, <span class="CharOverride-2">463–469</span>;<span class="CharOverride-2"> </span>Stănescu, <span class="CharOverride-2">Poeţi şi critici</span>,<span class="CharOverride-2"> 223–226</span>;<span class="CharOverride-2"> </span>Tomuş, <span class="CharOverride-2">Răsfrângeri</span>,<span class="CharOverride-2"> 189–196</span>; Raicu, <span class="CharOverride-2">Structuri</span>,<span class="CharOverride-2"> 303–306</span>; Dimisianu, <span class="CharOverride-2">Valori</span>, <span class="CharOverride-2">156–160</span>;<span class="CharOverride-2"> </span>Ungureanu, <span class="CharOverride-2">La umbra cărţilor</span>,<span class="CharOverride-2"> 29–34</span>;<span class="CharOverride-2"> </span>Ungheanu, <span class="CharOverride-2">Arhipelag, 393–401</span>; Cristea, <span class="CharOverride-2">Domeniul</span>,<span class="CharOverride-2"> 368–373</span>;<span class="CharOverride-2"> </span>Pillat, <span class="CharOverride-2">Itinerarii</span>,<span class="CharOverride-2"> 359–366</span>;<span class="CharOverride-2"> </span>Dimisianu, <span class="CharOverride-2">Opinii, 257–260</span>; Grigurcu, <span class="CharOverride-2">Critici</span>, <span class="CharOverride-2">503–507</span>;<span class="CharOverride-2"> </span>Eugen Simion, „<span class="CharOverride-2">Exaltarea autohtonă”</span>,<span class="CharOverride-2"> </span>L, 1991,<span class="CharOverride-2"> </span>13; Ioana Pârvulescu, <span class="CharOverride-2">Semnale de alarmă</span>,<span class="CharOverride-2"> </span>RL, 1994, 33;<span class="CharOverride-2"> </span>Gheorghe Grigurcu, [<span class="CharOverride-2">S. Damian</span>], RL, 1996, 17, 2006, 50; Niţescu, <span class="CharOverride-2">Proletcultismul, 310–311</span>;<span class="CharOverride-2"> </span>Mirodan, <span class="CharOverride-2">Dicţionar</span>,<span class="CharOverride-2"> </span>I, <span class="CharOverride-2">9–21</span>; Grigurcu, <span class="CharOverride-2">Imposibila</span>, <span class="CharOverride-2">373–382</span>;<span class="CharOverride-2"> </span>I. Negoiţescu, <span class="CharOverride-2">Dialoguri după tăcere. Scrisori către S. Damian</span>, Bucureşti, 1998; <span class="CharOverride-2">Dicţ</span>.<span class="CharOverride-2"> scriit. rom.</span>,<span class="CharOverride-2"> </span>II, <span class="CharOverride-2">8–10</span>; Grigurcu, <span class="CharOverride-2">Peisaj</span>,<span class="CharOverride-2"> </span>III, <span class="CharOverride-2">359–365</span>; Dimisianu, <span class="CharOverride-2">Lumea</span>, <span class="CharOverride-2">376–381</span>; Gelu Ionescu, <span class="CharOverride-2">Galeria de portrete</span>, APF, 2007, 5.<span class="CharOverride-2"> &#9;</span><span class="Semnatura"> M.I.</span></p>
			<p class="Heuristica-PRIMUL"><span class="titlu-12">DAMIAN</span><span class="CharOverride-1">, Ştefan</span> (24.II.1949, Hodoş-Bodrog, j. Arad), prozator, traducător. Este fiul Melaniei (n. Rachici) şi al lui Nicolae Damian, ţărani. A absolvit în 1972 Facultatea de Filologie a Universităţii „Babeş–Bolyai” din Cluj, secţia română–italiană<span class="CharOverride-2">.</span> A<span class="normal-c6-c1 CharOverride-8"> urmat stagii de pregătire la Universitatea pentru Străini din Perugia şi la Universitatea La Sapienza din Roma. A fost</span> redactor la ziarul „Făclia” din Cluj-Napoca, instructor la Casa de Cultură Cluj-Napoca, inspector la Comitetul Județean pentru Cultură și Educație Socialistă Cluj, după care trece în aparatul propagandei de partid. Din 1985 devine redactor la Editura Dacia din Cluj-Napoca, după 1989 cadru didactic la Universitatea din Alba Iulia, iar din 1996 la Facultatea de Litere a Universităţii clujene. Este președintele Societății „Dante Aligheri” din Cluj-Napoca şi secretar general al Asociaţiei Internaţionale a Criticilor Literari. Debutează cu o schiţă în „Tribuna” (1968). În 1973 figurează în volumul colectiv pentru debutanţi <span class="CharOverride-2">Eu port această fiinţă</span>. Mai colaborează la „Steaua”, „Orizont”, „Amfiteatru”, „Familia”, „Echinox”, „Luceafărul” etc. </p>
			<p class="Heuristica-BASE">Primul volum al lui <span class="CharOverride-1">D.</span>, <span class="CharOverride-2">Portrete de familie</span> (1976), cuprinzând povestiri şi nuvele, se înscrie pe o linie întrucâtva tradiţională a prozei ardeleneşti. Romanul <span class="CharOverride-2">Nunta</span> (1980) va reprezenta un punct de reper în lieratura sa. Inspirându-se din viaţa satului contemporan, <span class="CharOverride-1">D.</span> este interesat mai mult de universul trăirilor intime, afective ale ţăranilor, decât de transformările mediului rural. Bătrânul Irimie îşi presimte sfârşitul şi, rămas de mult văduv, o cheamă pe Lucreţia, fiica sa, de la oraş, ca să o revadă înainte de a muri. În aşteptare, îşi rememorează frânturi din viaţă, oprindu-se mai cu seamă asupra relaţiei cu Graţiela, fosta soţie. Rememorarea este o reconstrucţie într-un plan legendar, alegoric, cu atât mai mult cu cât efectul devastator al inundaţiilor care trecuseră peste sat lasă impresia unui sfârşit de lume, în orice caz sfârşitul unei generaţii profund legate de pământ, de viaţa frustă. În finalul romanului apar confesiunile altor voci, rememorând episoade precum nunta celor doi bătrâni – o imagine cuprinzătoare metaforic a unui veac crepuscular. Romanul este condus cu plăcerea oralităţii marcate de accente regionale, ce dau culoare şi farmec. Un alt roman, <span class="CharOverride-2">Pisica de Eritreea</span> (1986), construit tot din perspectiva unei rememorări, este mai puțin reușit. În volumul de povestiri şi nuvele <span class="CharOverride-2">Sfârşit de vară</span> (1984) sunt transcrise momente de viaţă în manieră neorealistă: cadre austere, personaje ce se prăbuşesc în singurătatea sinelui. Proza încearcă să ridice faptul banal la valenţe alegorice, metaforice și simbolice, precum în <span class="CharOverride-2">Prisma</span> (1982), în <span class="CharOverride-2">La farfalla dalle ali bruciate</span> (2009) sau în <span class="CharOverride-2">Arhanghelul de sticlă </span>(I, 2011), roman care, pe fondul istoriei unei comunități din perioada comunistă, redactează „un scenariu apocaliptic în care disoluția unei lumi este consecința desacralizării ei” (Petru Poantă). Ca italienist, <span class="CharOverride-1">D.</span> este autorul unor exegeze și a unei antologii consacrate literaturii feminine din Cinquecento – <span class="CharOverride-2">Biografie şi poezie în Renaşterea italiană</span> (2004), <span class="CharOverride-2">Sonete feminine în Renașterea italiană</span> (2011) – sau al unor lucrări consacrate operei lui Federigo Tozzi – <span class="CharOverride-2">Federigo Tozzi</span> –<span class="CharOverride-2"> una lezione contestuale</span> (2001),<span class="CharOverride-2"> Metamorfozele naraţiunii în opera lui Federigo Tozzi</span> (2004) –, dar și, mai larg, studierii relațiilor dintre culturile română și italiană (<span class="CharOverride-2">Privirea reciprocă</span>, 2009). Ca traducător din italiană, <span class="CharOverride-1">D.</span> și-a manifestat preferinţele pentru autorii contemporani, prozatori şi poeţi ca Rolando Certa, Oliver Friggieri, Federigo Tozzi, Mimmo Morina ş.a. De asemenea, a tradus în italiană din scrierile unor poeţi români contemporani (<span class="CharOverride-2">Un copac de sunete – Un albero de suoni</span>, 2008). </p>
			<p class="Heuristica___mici"><span class="CharOverride-4">SCRIERI</span><span class="CharOverride-1">: </span><span class="CharOverride-2">Portrete de familie</span>, Cluj-Napoca, 1976; <span class="CharOverride-2">Nunta</span>,<span class="CharOverride-2"> </span>Bucureşti, 1980; <span class="CharOverride-2">Prisma</span>, Cluj-Napoca, 1982; <span class="CharOverride-2">Sfârşit de vară</span>, Cluj-Napoca, 1984; <span class="CharOverride-2">Pisica de Eritreea</span>, Cluj-Napoca, 1986; <span class="CharOverride-2">Federigo Tozzi – saggio monografico</span>, București, 2000;<span class="CharOverride-2"> Fantasticul povestirii</span>, Cluj-Napoca, 2001; <span class="CharOverride-2">Federigo Tozzi</span> –<span class="CharOverride-2"> una lezione contestuale</span>,<span class="CharOverride-2"> </span>Cluj-Napoca, 2001; <span class="CharOverride-2">Biografie şi poezie în Renaşterea italiană</span>, Cluj-Napoca, 2004; <span class="CharOverride-2">Metamorfozele naraţiunii în opera lui Federigo Tozzi</span>, Cluj-Napoca, 2004; <span class="CharOverride-2">Lettere dai tempi di guerra</span>, Cluj-Napoca, 2005;&#160;<span class="CharOverride-2">La farfalla dalle ali bruciate</span>, pref. Bruno Rombi, Roma, 2009; <span class="CharOverride-2">Privirea reciprocă</span>, pref. Ioan-Aurel Pop, Cluj-Napoca, 2009; <span class="CharOverride-2">Arhanghelul de sticlă</span>, Cluj-Napoca, 2011;<span class="CharOverride-2"> Pe urmele unor moaște: Grigorie Decapolitul – Ioan de Capestrano</span> (în colaborare cu Filippo de Marchis), Cluj-Napoca, 2012. <span class="CharOverride-1">Traduceri:</span> Rolando Certa,<span class="CharOverride-2"> Surâsul Korei</span>,<span class="CharOverride-2"> </span>pref. Ioan Alexandru, postfață Eugen Dorcescu, Timişoara,<span class="CharOverride-2"> </span>1987; Grazia Deledda, <span class="CharOverride-2">Cenuşa.</span> <span class="CharOverride-2">Incendiu între măslini</span>, Cluj-Napoca, 1987 (în colaborare cu Lidia Lucidi-Drăganu); Michele Prisco, <span class="CharOverride-2">Oglinda oarbă</span>,<span class="CharOverride-2"> </span>Timişoara,<span class="CharOverride-2"> </span>1988, <span class="CharOverride-2">Zilele scoicii</span>, Timișoara, 1993; Federigo Tozzi, <span class="CharOverride-2">Ferma. Cu ochii închişi. Egoiștii</span>, Cluj-Napoca, 1989 (în colaborare cu Ileana Damian), <span class="CharOverride-2">Într-o seară lângă Tibru</span>, Craiova, 1991; <span class="CharOverride-2">Poesia ligure contemporanea</span> – <span class="CharOverride-2">Poezia ligură contemporană</span>, ed. bilingvă, îngr. și trad. Bruno Rombi, pref. Francesco de Nicola, Craiova, 1994; Emanuele Gennaro, <span class="CharOverride-2">Fragmente despre moarte</span>, pref. Irina Petraș, Bucureşti, 1997; <span class="CharOverride-2">Poeti piemontesi contemporanei</span>, pref. Elio Gioanola, Cluj-Napoca, 1998 (în colaborare cu Bruno Rombi); <span class="CharOverride-2">Un copac de sunete. Poezie română contemporană – Un albero de suoni</span>. <span class="CharOverride-2">Poesia romena contemporanea</span>, Cluj-Napoca, 2008; <span class="CharOverride-2">Sonete feminine în Renaşterea italiană</span>, I, Cluj-Napoca, 2011; <span class="CharOverride-2">Ofiţerul negru. Antologie de proză italiană din secolele XIX–XX</span>, Cluj-Napoca, 2011.</p>
			<p class="Heuristica___m_RPR"><span class="CharOverride-1">Repere bibliografice:</span> Laurenţiu Ulici, <span class="CharOverride-2">Exerciţiul epic</span>, RL, 1978, 8; Eugen Dorcescu, <span class="CharOverride-2">„Portrete de familie”</span>, O, 1978, 18; Cornel Ungureanu, <span class="CharOverride-2">„Portrete de familie”</span>, RL, 1978, 19; Valentin Taşcu, [<span class="CharOverride-2">Ștefan Damian</span>], CRC, 1981, 11, ST, 1984, 11; Mircea Muthu, <span class="CharOverride-2">Orele prozei,</span> TR, 1982, 47; Poantă,<span class="CharOverride-2"> Radiografii</span>, II, <span class="CharOverride-2">169–173</span>;<span class="CharOverride-2"> </span>Mircea Popa,<span class="CharOverride-2"> „Pisica de Eritreea”</span>, CNT, 1987, 6; Ulici, <span class="CharOverride-2">Lit. rom.</span>,<span class="CharOverride-2"> </span>I,<span class="CharOverride-2"> 430–431</span>; Cosma, <span class="CharOverride-2">Romanul</span>, II, <span class="CharOverride-2">164–165</span>; <span class="CharOverride-2">Dicţ. scriit. rom.</span>,<span class="CharOverride-2"> </span>II, <span class="CharOverride-2">10–12</span>; Alex Goldiș, <span class="CharOverride-2">Femeia în Renașterea italiană</span>, ST, 2004, 6; Elena Cărcăleanu,<span class="CharOverride-2"> Federigo Tozzi</span> și <span class="CharOverride-2">redescoperirea narațiunii</span>, CL, 2005, 6; Adrian Popescu, <span class="CharOverride-2">Privirea reciprocă a culturilor</span>, R, 2009, 9;<span class="CharOverride-2"> </span>Liviu Apetroaie, <span class="CharOverride-2">„Privirea reciprocă”</span>, DL, 2009, 86; Popa, <span class="CharOverride-2">Ist. lit.</span>,<span class="CharOverride-2"> </span>II, <span class="CharOverride-2">753</span>. &#9;  <span class="Semnatura">Ct.C., I.T.</span></p>
			<p class="Heuristica-PRIMUL"><span class="titlu-12">DAMIAN</span><span class="CharOverride-1">, Theodor</span> (28.XII.1951, Botoşani), poet, eseist. Este fiul Dorei (n. Dumitriu) şi al lui Gheorghe Damian, funcţionar. Absolvent al Seminarului Teologic de la Mănăstirea Neamţ (1971), <span class="CharOverride-1">D.</span> îşi ia licenţa la Institutul Teologic din Bucureşti (1975), urmând aici şi cursurile de doctorat (1975–1978). Din 1973 funcţionează ca preot la Ibăneşti şi Hăneşti, în judeţul Botoşani. În 1978 este numit protoiereu al protopopiatului Dorohoi, apoi preot paroh al catedralei oraşului Dorohoi. Între 1979 şi 1983 se află în Elveţia, făcând studii la Institutul Ecumenic din Bossey şi la Universitatea din Lausanne. În paralel, înfiinţează la Lausanne Biserica Ortodoxă Română „Sf. Trei Ierarhi”, cenaclul „Mihai Eminescu” (îi dedică în 2007, în colaborare cu Aurel Sasu, o antologie) şi revista „Adusu-mi-am aminte”, unde şi debutează în 1980. Revenit în ţară, din 1986 lucrează la Sibiu ca secretar de redacţie la „Telegraful român” şi la „Mitropolia Ardealului”. În 1988 călătoreşte în SUA, conferenţiind în numeroase biserici prezbiteriene pe teme legate de cultura română şi spiritualitatea ortodoxă. După un masterat la Princeton University, în 1993 îşi ia doctoratul la Fordham University din New York. În ţară, în 1999 îşi va susţine teza pentru un al doilea doctorat, la Facultatea de Teologie a Universităţii din Bucureşti. În 1992 intră ca profesor adjunct la Audrey Cohen College for Human Services din New York; în 1993 este angajat prin concurs profesor titular la Catedra de filosofie şi etică la acelaşi colegiu, predând şi cursuri de psihologie socială şi sociologie, din 1996 este coordonator academic al departamentului din Staten Island al aceluiaşi colegiu. A colaborat la „Săptămâna”, „România literară”, „Luceafărul”, „Contemporanul”, „Convorbiri literare”, „Tribuna”, „Vatra”, „Astra”, „Viaţa românească”, „Orizont literar contemporan” ş.a., iar în SUA la „Meridianul românesc”, „New York Magazin”, „Origini – Romanian Roots”, „Comuniunea românească”, „Credinţa” ş.a. A fondat şi condus la New York revistele „Symposium”, „Buletinul Institutului Român de Teologie şi Spiritualitate Ortodoxă”, „Lumină lină – Gracious Light”, „Romanian Medievalia” (în colaborare cu George Alexe). Semnează şi cu pseudonimul Gheorghe Brehuescu. I s-a decernat<span class="CharOverride-2"> </span>Premiul „Stelian Stănicel” de către Romanian–American Heritage Center (Jackson, Michigan, 2000), Premiul revistei „Convorbiri literare” (Iaşi, 2001), Premiul Uniunii Scriitorilor din Republica Moldova (2003) ș.a.</p>
			<p class="Heuristica-BASE">În volumul de debut al lui <span class="CharOverride-1">D.</span>, <span class="CharOverride-2">The Liturgy of the Word – Liturghia Cuvântului</span> (1989), relaţia cu transcendentul e literaturizată, construită livresc din paradigmele sacrului, citatul evanghelic fiind folosit pentru valorile lui existenţiale. Ceea ce izbeşte în aceste versuri este atmosfera de reculeasă intimitate şi de temperată fervoare psalmică. Aventura mereu repetată spre un „dincolo veşnic” aminteşte într-un fel dilema, la fel de dramatică, a lui Nichita Stănescu: „Ce singurătate/ să nu înţelegi înţelesul/ atunci când există înţeles”. Cartea următoare, <span class="CharOverride-2">Lumina Cuvântului</span> (1995), face din bucuria jertfei (a înnoirii) prilej de „blândă disperare” şi din simbolica transfigurării motivul aşteptării înfrigurate, alături de care întrebările fundamentale îşi găsesc răspuns prin râvna participării la ritualul tainic al desăvârşirii. Coborârea „înspre lumină” şi arderea în „veşnicul acum” sunt cele două grădini înmugurite ale poetului, unde răstignirea dintâi şi învierea de pe urmă alcătuiesc împreună „locuinţa nepieritoare” a celor ce vor veni. Realitatea poeziei lui <span class="CharOverride-1">D.</span> începe în noaptea captivităţii, tulburată de ispita luminii. Spectacolul nestăvilitelor efuziuni sentimentale şi retorica grav reflexivă a însingurării dau versurilor o notă, mai puţin cunoscută poeziei româneşti în ultimele decenii, de aspiraţie metafizică trimițând la Lucian Blaga. Apa vie din <span class="CharOverride-2">Dimineaţa Învierii</span> (1999) este „ideea din idee” (taina tainei şi adâncul din adânc) a celui ce contemplă, însetat de necunoscut, semnele pecetluite ale profetului Daniel. Schimbarea din <span class="CharOverride-2">Rugăciuni în infern</span> (2000) nu e fundamentală: triumfă imaginile întunericului, ale extincţiei şi înfrângerii, iar poetul pare actorul fericit să joace cu exuberanţă rolul învinsului; nu să locuiască, ci să moară euforic în Cuvânt. Şi versurile din volumele <span class="CharOverride-2">Nemitarnice </span>(2005), <span class="CharOverride-2">Semnul Isar </span>(2006) ş.a. cultivă starea de poezie în pragul revelaţiei divine. Glosele din <span class="CharOverride-2">Roua cărţilor. O hermeneutică teologică în context literar</span> (1998), subtile figuraţii metaforice, sunt, în cea mai mare parte, lungi colocvii cu secolul şi oamenii lui. Temele mari ale exegezei teologice vin să evidenţieze destine şi să elibereze perspective, toate circumscrise unei experienţe a abisului, deschisă în aceeaşi măsură sentimentului şi conştiinţei. Purtătoare de mesajul mântuirii, scrierile comentate – Mircea Eliade, <span class="CharOverride-2">Arta de a muri</span>, Dumitru Stăniloae,<span class="CharOverride-2"> Experienţa lui Dumnezeu</span>,<span class="CharOverride-2"> </span>Mihail Crama, <span class="CharOverride-2">Împărăţia de seară </span>etc. – ilustrează, prin poezia profunzimii lor, o literatură stând sub semnul dăruirii evanghelice („spiritualitate cu rădăcinile în cer”) şi al identificării, prin visul de izbăvire, cu esenţa ei divină. Hermeneutica lui <span class="CharOverride-1">D. </span>are solemnitate liturgică şi o deosebită capacitate alegorică de a însufleţi ideile. Pentru el, cartea reprezintă modelul şi mijlocul de îndreptare morală după litera şi arhetipul frumuseţii eterne. </p>
			<p class="Heuristica___mici"><span class="CharOverride-4">Scrieri:</span><span class="CharOverride-9"> </span><span class="CharOverride-2">The Liturgy of the Word – Liturghia Cuvântului</span>, ed. bilingvă, pref. Leonard Cain, Klamath Falls, Oregon (SUA), 1989; <span class="CharOverride-2">Lumina Cuvântului</span>, pref. Virginia Carianopol, Bucureşti, 1995; <span class="CharOverride-2">Roua cărţilor. O hermeneutică teologică în context literar</span>, Bucureşti, 1998; <span class="CharOverride-2">Dimineaţa Învierii</span>, postfaţă M.N. Rusu, Botoşani, 1999; <span class="CharOverride-2">Rugăciuni în infern</span>, pref. Nicolae Manolescu, Botoşani, 2000;<span class="CharOverride-2"> Calea Împărăţiei – The Door to the Kingdom</span>, ed. bilingvă, Iaşi, 2000; <span class="CharOverride-2">Ispita rănii</span>, pref. George Alexe, Cluj-Napoca, 2001; <span class="CharOverride-2">Pasiunea textului</span>, pref. Doina Uricariu, Bucureşti, 2003; <span class="CharOverride-2">Nemitarnice</span>, pref. Mircea A. Diaconu, Botoşani, 2005; <span class="CharOverride-2">Poesias – Poezii</span>, ed. bilingvă, New York, 2005; <span class="CharOverride-2">Răsăritul cel de sus</span>, Bucureşti, 2006; <span class="CharOverride-2">Semnul Isar</span>, postfaţă Vasile Andru, Piteşti, 2006; <span class="CharOverride-2">Introducere în istoria creştinismului – primul mileniu</span>, Bucureşti, 2008; <span class="CharOverride-2">Filosofie şi literatură. O hermeneutică a provocării metafizice</span>, Bucureşti, 2008; <span class="CharOverride-2">Exerciţii de înviere</span>, Bucureşti, 2009; <span class="CharOverride-2">Trăirea în cuvânt</span>, Cluj-Napoca, 2011. <span class="CharOverride-1">Ediţii, antologii: </span>M. Eminescu, <span class="CharOverride-2">Mai am un singur dor</span>, New York, 1995;<span class="CharOverride-2"> Eminescu 2000. Aniversări newyorkeze</span>, Botoşani, 2000; <span class="CharOverride-2">Lăuntrul şi departele – Antologia cenaclului literar „Mihai Eminescu” din New York</span>, Iaşi, 2007 (în colaborare cu Aurel Sasu).</p>
			<p class="Heuristica___m_RPR"><span class="CharOverride-1">Repere bibliografice:</span> Gellu Dorian, <span class="CharOverride-2">Plus. Minus</span>, CL, 1999, 8; Vasile Şelaru, <span class="CharOverride-2">„Dimineaţa Învierii”</span>, AST, 1999, 11; Constantin Miu, <span class="CharOverride-2">„Liturghia Cuvântului”</span>, TMS, 2000, 2; Nicolae Manolescu, <span class="CharOverride-2">Theodor Damian</span>, „Curierul românesc”, 2000, 6; Ion Arieşanu, <span class="CharOverride-2">Privind prin cărţi în nopţi tăcute</span>, O, 2001, 4; Sasu, <span class="CharOverride-2">Dicţ. scriit. SUA</span>, <span class="CharOverride-2">103–107</span>; Mihaela Albu, <span class="CharOverride-2">„Liturghia Cuvântului”</span>, CNT, 2002, 5; Maria Niţu, „<span class="CharOverride-2">Liturghia Cuvântului”</span>, CRC, 2002, 9; Constantin Miu, <span class="CharOverride-2">Conlucrarea sacrului cu profanul</span>, TMS, 2002, 12; Cimpoi, <span class="CharOverride-2">Critice</span>, II, <span class="CharOverride-2">113–119</span>; Alina Lupşe Lungu, <span class="CharOverride-2">Theodor Damian – un modern cu faţa spre tradiţie</span>, CL, 2007, 8; Ioan Holban, <span class="CharOverride-2">Mi-e dor de un poet din ţările calde</span>, DL, 2010, 91; Gheorghe Grigurcu, <span class="CharOverride-2">Între credinţă şi simbolism</span>, RL, 2011, 46.&#9;  <span class="Semnatura">A.S.</span></p>
			<p class="Heuristica-PRIMUL"><span class="titlu-12">DAN</span><span class="CharOverride-1">, Dimitrie</span> (8.X.1856, Suceava – 25.V.1927, Cernăuţi), folclorist. Este fiul Domnicăi, al cărei tată era preot în Straja, şi al lui Nicolae Dan, cizmar. <span class="CharOverride-1">D.</span> face studii gimnaziale la Suceava şi, din 1876, an în care debutează la „Familia”, studii universitare de teologie la Cernăuţi; în 1880 este hirotonit preot la Straja, precum şi în alte localităţi bucovinene, iar din 1920 consilier consistorial. A fost membru al Comisiunii Centrale din Viena pentru cercetarea şi conservarea monumentelor artistice. Devine în 1904, la propunerea lui I. Bianu, membru corespondent al Academiei Române.</p>
			<p class="Heuristica-BASE">Cu o operă mai restrânsă decât a prietenului său S. Fl. Marian, <span class="CharOverride-1">D. </span>vădeşte aceeaşi sobrietate şi seriozitate în consemnarea aspectelor etnofolclorice. A atras de altfel atenţia asupra nevoii imperioase de înregistrare a documentelor folclorice româneşti autentice, „căci popoarele din împrejurul nostru ne impun pe nesimţite obiceiurile lor, iară timpul care dărâmă şi schimbă toate se atinge şi de credinţele şi obiceiurile strămoşeşti şi le modifică necontenit, deci avem datoria sfântă să conservăm cele ce ne-au mai rămas neschimonosite”. După <span class="CharOverride-2">Doine din Bucovina</span> (1878), <span class="CharOverride-2">Doine şi hore din Bucovina </span>(1879) şi <span class="CharOverride-2">Poezii poporale adunate în comuna Bilca</span> (1881), apărute în reviste („Şezătoarea”, „Aurora română”, „Gazeta Bucovinei”, „Junimea literară” ş. a.), publică monografia localităţii în care îşi desfăşura activitatea de mai multă vreme, <span class="CharOverride-2">Comuna Straja şi locuitorii ei</span> (1897). Pe lângă capitolele privind istoria, situaţia localităţii, originea şi caracterul locuitorilor, locuinţa, portul, ocupaţia şi uneltele din gospodărie, sunt înfăţişate datinile la naştere, nuntă şi înmormântare, precum şi alte credinţe populare. Capitolele XIII–XV cuprind 54 de strigături, 11 bocete şi 4 satire la adresa ţiganilor. În volumul miscelaneu <span class="CharOverride-2">Din scrierile lui Dimitrie Dan </span>(1902) interesează cu deosebire capitolele <span class="CharOverride-2">Tradiţiuni poporale, Legende, Sărbătorile săptămânale ale românului, Documente istorice</span> (în care este inclusă şi <span class="CharOverride-2">O urare de Anul Nou</span>). <span class="CharOverride-1">D. </span>consacră, ca şi Raimund Frederic Kaindl (la care accentul principal cade pe grupul etnic german), studii grupurilor minoritare din Bucovina: <span class="CharOverride-2">Ţiganii din Bucovina</span> (1892), <span class="CharOverride-2">Obiceiuri şi credinţe armene la naştere, nuntă şi înmormântare </span>(1904),<span class="CharOverride-2"> Rutenii din Bucovina </span>(1913)<span class="CharOverride-2">.</span></p>
			<p class="Heuristica___mici"><span class="CharOverride-4">SCRIERI</span><span class="CharOverride-1">: </span><span class="CharOverride-2">Ţiganii din Bucovina</span>, Cernăuţi, 1892; <span class="CharOverride-2">Comuna Straja şi locuitorii ei</span>, Cernăuţi, 1897; <span class="CharOverride-2">Din scrierile lui...</span>, Cernăuţi, 1902; <span class="CharOverride-2">Obiceiuri şi credinţe armene la naştere, nuntă şi înmormântare</span>, Cernăuţi, 1904; <span class="CharOverride-2">Mânăstirea şi comuna Putna</span>,<span class="CharOverride-2"> </span>Bucureşti, 1905; <span class="CharOverride-2">Arhimandritul Vartolomei Măzăreanu,</span> Bucureşti, 1911; <span class="CharOverride-2">Cronica Episcopiei de Rădăuţi,</span> Viena, 1912; <span class="CharOverride-2">Rutenii din Bucovina</span>, Bucureşti, 1913; <span class="CharOverride-2">Mânăstirea Suceviţa</span>, Bucureşti, 1923; <span class="CharOverride-2">Stâna la românii din Bucovina</span>, Cernăuţi, 1923; <span class="CharOverride-2">Dosoftei, mitropolitul Moldovii</span>, Cernăuţi, 1927; <span class="CharOverride-2">Etnii bucovinene: armenii, evreii, lipovenii, rutenii, ţiganii</span>,<span class="CharOverride-2"> </span>îngr. și pref. Ion Drăgușanul, Suceava, 2012. <span class="CharOverride-1">Traduceri: </span>Wilhelm Hauff, <span class="CharOverride-2">Cântăreaţa</span>, Gherla, 1889.</p>
			<p class="Heuristica___m_RPR"><span class="CharOverride-1">Repere bibliografice:</span> <span class="CharOverride-2">Dimitrie Dan</span>,<span class="CharOverride-2"> </span>AAR, partea administrativă, t. XXVI,<span class="CharOverride-2"> </span>1903–1904; Ilarie Chendi, <span class="CharOverride-2">Doi membri corespondenţi ai Academiei, Enea Hodoş şi Dimitrie Dan</span>, „Sămănătorul”, 1904,<span class="CharOverride-2"> </span>14; C. Loghin, [<span class="CharOverride-2">Dimitrie Dan</span>], în <span class="CharOverride-2">Scriitori bucovineni</span>, Bucureşti, 1924, <span class="CharOverride-2">209–215</span>;<span class="CharOverride-2"> </span>C. Loghin, <span class="CharOverride-2">Dimitrie Dan,</span> în <span class="CharOverride-2">Antologia scrisului bucovinean</span>,<span class="CharOverride-2"> </span>II, Cernăuţi, 1938, <span class="CharOverride-2">138–147; Scrisori către Artur Gorovei</span>, îngr. şi introd. Maria-Luiza Ungureanu, Bucureşti, 1970, <span class="CharOverride-2">84–87;</span> [<span class="CharOverride-2">Dimitrie Dan</span>], DCL, II, <span class="CharOverride-2">221–224</span>; <span class="CharOverride-2">Dicţ. lit. 1900</span>,<span class="CharOverride-2"> 260–261</span>; <span class="CharOverride-2">Simeon Florea Marian şi corespondenţii săi</span>, îngr. Eugen Dimitriu şi Petru Froicu, pref. Iordan Datcu, Bucureşti, 1991, <span class="CharOverride-2">118–120</span>; Păcurariu, <span class="CharOverride-2">Dicţ. teolog.</span>, <span class="CharOverride-2">141–142</span>;<span class="CharOverride-2"> </span>Datcu, <span class="CharOverride-2">Dicţ. etnolog., 297–298.&#9;</span>  <span class="Semnatura">I.D.</span></p>
			<p class="Heuristica-PRIMUL"><span class="titlu-12">DAN</span><span class="CharOverride-1">, George</span> (10.II.1916, Cadievu–Caliacra – 5.I.1972, Bucureşti), poet, traducător. Este fiul Călinei (n. Duilaş) şi al lui Vasile Dan. După ce a absolvit Liceul „Ştirbei Vodă” din Călăraşi, lucrează în marina militară, apoi în marina comercială, obţinând brevetul de ofiţer în 1940. După război se stabileşte în Bucureşti. În 1935 scoate la Călăraşi revista „Nenufar”. În „Revista scriitorilor români” (1936) poezia <span class="CharOverride-2">Cufundare</span> e semnată George Danubia. Debutul editorial are loc în 1949 cu volumul de balade şi poeme <span class="CharOverride-2">Bună dimineaţa!. </span>Un timp frecventează cenaclul Sburătorul. Este redactor la „România liberă” (1946–1948) şi la „Flacăra” (1948–1949). Mai colaborează la „Cruciada românismului”, „Preocupări literare”, „Viaţa românească”, „Istru”, „Festival”, iar mai târziu la „Gazeta literară”, „Contemporanul”, „Tomis”, „Astra”, „Familia”, „Ateneu” ş.a. Din 1966 călătoreşte mult pe mare, către destinaţii orientale şi extrem-orientale. În acelaşi an participă la Teheran ca traducător la Congresul Internaţional al Iranologilor, iar în 1971 la sărbătorirea a 2500 de ani de existenţă a statului iranian. Traduce poezie persană şi indiană, dar şi din Charles Baudelaire, Paul Verlaine, din E.A. Poe și poeţii americani, precum şi din literatura sovietică.</p>
			<p class="Heuristica-BASE">Cunoscut mai ales ca poet-traducător din poezia persană, <span class="CharOverride-1">D.</span> este el însuşi un poet prolific. După un episod conformist care se înscrie în ideologia proprie primului deceniu postbelic, versurile sale, de inspiraţie exclusiv marină sau dunăreană, mărturisesc pasiunea pentru meseria de navigator. Orientul şi marea sunt cele două filtre esenţiale prin care este văzută lumea: Dobrogea este o „Persie mică”, nalbele sunt flori orientale, versurile din <span class="CharOverride-2">Barcagiul Barbălată</span> poartă drept motto un gazel, marea are „ochi de pisică siameză”. Și acuarelele dunărene sunt proiecţii care au inflexiuni orientale: „Dintr-un fildeş lucrat foarte proaspăt/ stârcul alb ia o gâză în cioc;/ ce subţire-i al smârcului oaspăt/despletindu-şi penajul din coc!”; „Pe-o fragedă tipsie de smarald,/ un nufăr aburind în rouă, cald:/ ou despicat prin dur albuş,/până-n polen de gălbenuş”. Un număr important de versuri sunt scrise în călătoriile în jurul lumii, în întâlnirea cu alte civilizaţii. Exotismului locurilor i se adaugă o oarecare teatralitate a personajelor, precum şi o grandilocvenţă a gesturilor acestora; rezultatul este o poezie în care totul se percepe cu un filon de patetism, dar şi de umor: „La bar «La Calul Troii»/ se-ntorc din larg eroii/ cu pumnii-n buzunare,/ setoşi de răzbunare”. Această viziune este susţinută structural de poeme lungi, balade, romanţe, în care <span class="CharOverride-1">D.</span> versifică uşor, rostogolind cuvintele cu impetuozitate şi părând a se opri cu greu. Înrudirii cu Ion Minulescu, semnalată de Mioara Apolzan, i se adaugă aceea cu Panait Istrati, atmosfera baladescă fiind uneori asemănătoare, cum remarca Ion Vinea. Revelaţia unui temperament poetic diferit, caracteristic pentru un <span class="CharOverride-1">D.</span> al începuturilor şi, posibil, şi al maturităţii dacă fractura istorică nu ar fi existat, s-a produs însă postum. O carte în manuscris, <span class="CharOverride-2">Oamenii din lande</span>, pregătită pentru tipar, distinsă cu Premiul „Ion Minulescu”, a avut neşansa unei epoci în care nu putea fi publicată, fiind scoasă la lumină abia în 2011. În baladele şi poemele de aici, piezişe, sarcastice, domină versul zgrunţuros, dur, imaginarul aproape apocaliptic. <span class="CharOverride-1">D.</span> s-a îndreptat în cele din urmă şi către traducerea de poezie „exotică”, realizând traduceri din Saadi, Omar Khayyam, Firdousi, Rabindranath Tagore ş.a.</p>
			<p class="Heuristica___mici"><span class="CharOverride-4">Scrieri</span><span class="CharOverride-1">: </span><span class="CharOverride-2">Bună dimineaţa!</span>, Bucureşti, 1949; <span class="CharOverride-2">Decorat cu Ordinul Muncii</span>, Bucureşti, 1949; <span class="CharOverride-2">Povestea tractorului de la minereu la brazdă</span> (în colaborare cu Nicolae Jianu), Bucureşti, 1949; <span class="CharOverride-2">Rapsodia marinarilor</span>, Bucureşti, 1954; <span class="CharOverride-2">Dunăre, Dunăre</span>…, Bucureşti, 1955; <span class="CharOverride-2">Flori de mare</span>, Bucureşti, 1957; <span class="CharOverride-2">Hamalii</span>, Bucureşti, 1957; <span class="CharOverride-2">Goarna şi sirena</span>, Bucureşti, 1959; <span class="CharOverride-2">Pui de lună</span>, Bucureşti, 1960; <span class="CharOverride-2">Cântece de luptă</span>, Bucureşti, 1962; <span class="CharOverride-2">Fildeşul negru</span>, Bucureşti, 1965; <span class="CharOverride-2">Corabia cu cincizeci de catarge</span>, Bucureşti, 1966; <span class="CharOverride-2">Din ochiul ciclonului</span>, postfaţă Ion Vinea, Bucureşti, 1968; <span class="CharOverride-2">Fructe de mare</span>, Bucureşti, 1970; <span class="CharOverride-2">Mater nostra</span>, Bucureşti, 1971; <span class="CharOverride-2">Bună dimineaţa!</span>, îngr. şi pref. Marcel Gafton, cu o însemnare de Ion Vinea, Bucureşti, 1976;<span class="CharOverride-2"> Oamenii din lande</span>, îngr. şi pref. M.N. Rusu, Cluj-Napoca, 2011. <span class="CharOverride-1">Traduceri:</span> Konstantin Simonov, <span class="CharOverride-2">Prieteni şi duşmani</span>, Bucureşti, 1949; Serghei Mihalkov, <span class="CharOverride-2">Poezii</span>, Bucureşti, 1957; Saadi, <span class="CharOverride-2">Grădina florilor (Golestan</span>), pref. Tudor Vianu, Bucureşti, 1959; <span class="CharOverride-2">Poeţi persani</span>, pref. Tudor Vianu, Bucureşti, 1963; Rabindranath Tagore, <span class="CharOverride-2">Versuri</span>, pref. Zoe Dumitrescu-Buşulenga, Bucureşti, 1966, <span class="CharOverride-2">Poeme</span>, pref. Radu Boureanu, Bucureşti, 1967, <span class="CharOverride-2">Luna în creştere</span>, Bucureşti, 1968; Firdousi, <span class="CharOverride-2">Şah-namè </span>(<span class="CharOverride-2">Cronica Şahilor</span>), pref. Virgil Cândea, Bucureşti, 1969; <span class="CharOverride-2">Privighetorile Persiei</span>. <span class="CharOverride-2">Antologie de poezie persană (secolele X–XX)</span>, pref. Virgil Cândea, Bucureşti, 1971; Omar Khayyam, <span class="CharOverride-2">Catrene</span>, Bucureşti, 1972.</p>
			<p class="Heuristica___m_RPR"><span class="CharOverride-1">Repere bibliografice:</span> Geo Şerban, <span class="CharOverride-2">Baladele lui George Dan</span>, GL, 1956, 26; Tudor Vianu, <span class="CharOverride-2">Saadi în româneşte</span>, GL, 1960, 6; Teodor Vârgolici, <span class="CharOverride-2">George Dan</span>, LCF, 1964, 7; Mircea Anghelescu, <span class="CharOverride-2">„Fildeşul negru”</span>, GL, 1965, 26; Valeriu Cristea<span class="CharOverride-2">, „Fildeşul negru”</span>, GL, 1965, 36; Aura Pană,<span class="CharOverride-2"> „Corabia cu cincizeci de catarge”</span>, CRC, 1966, 30; Traian Stoica, <span class="CharOverride-2">„Din ochiul ciclonului”</span>, VR, 1968, 10; Dumitru Micu,<span class="CharOverride-2"> „Din ochiul ciclonului”</span>, GL, 1968, 30; Piru, <span class="CharOverride-2">Poezia</span>, I, <span class="CharOverride-2">356–359</span>; Mioara Apolzan, <span class="CharOverride-2">George Dan</span>, în <span class="CharOverride-2">Lit. rom. cont.</span>,<span class="CharOverride-2"> </span>I, <span class="CharOverride-2">230–231</span>; Victor Corcheş, <span class="CharOverride-2">Poezia marinarilor – poezia marinăriei</span>, Constanţa, 1984, <span class="CharOverride-2">313–319</span>; <span class="CharOverride-2">Dicţ. scriit. rom.</span>, II, <span class="CharOverride-2">12–13</span>; Popa, <span class="CharOverride-2">Ist. lit.</span>,<span class="CharOverride-2"> </span>I, <span class="CharOverride-2">839</span>.<span class="CharOverride-2"> &#9; </span><span class="Semnatura">C.B.</span></p>
			<p class="Heuristica-PRIMUL"><span class="titlu-12">DAN</span><span class="CharOverride-1">, Ilie </span>(11.IX.1938, Pârteştii de Jos, j. Suceava – 23.III.2014, Iași), poet, istoric literar. Este fiul Veronicăi (n. Andronic) şi al lui Gheorghe Dan. A absolvit liceul la Suceava (1955), apoi Facultatea de Filologie a Universităţii „Al.I. Cuza” din Iaşi (1961), la a cărei Catedră de limba română funcţionează ca profesor până la pensionare, în 2001. În 1976 a obţinut titlul de doctor în filologie cu o teză despre toponimia românească. În 1975–1978 a predat cursuri de limba şi civilizaţia română la Universitatea din Aix-en-Provence (Franţa). Debutează în „Iaşul literar” (1963). Alături de lucrări de lingvistică, publică articole şi studii de istorie literară, unele adunate în 1978 în volumul de debut <span class="CharOverride-2">Contribuţii</span>. Debutul poetic are loc în 1981 cu placheta <span class="CharOverride-2">Cumpăna gândului</span>. A mai colaborat la „Argeş”, „Ateneu”, „Convorbiri literare”, „Cronica”, „Iaşul literar”, „Manuscriptum”, „Ramuri”, „Revista română”, „Revue roumaine d’histoire”, „Dacia literară”, „Poezia” ş.a. </p>
			<p class="Heuristica-BASE">Ca poet, <span class="CharOverride-1">D.</span> este un pillatian pendulând între notaţia pastelistă graţios-caligrafică şi fulguraţia reflexivă. Catrenele şi distihurile din <span class="CharOverride-2">Cumpăna gândului</span>, <span class="CharOverride-2">Semnul zăpezii</span> (1984), <span class="CharOverride-2">Furtuna unui anotimp</span> (1989) ş.a. cuprind meditaţii prilejuite de amintiri şi de presimţirea orizontului vesperal al vieţii. Percepţia proaspătă a lucrurilor nu e însă sufocată de asemenea evaziuni. Tot astfel, în peisajele poetului, nostalgica privire înapoi se îngână cu beatitudinea clipei prezente, rezultatul fiind crearea unui spaţiu feeric. Lumina lunii, albul de nea, parfumul florilor de măr sunt imagini recurente uneori în poemele erotice, având inflexiuni de romanţă. Zăpada, iarnă a sufletului, e totodată „oracol sfinţit cu alb şi lună”, metaforă a evanescentelor momente de graţie captate în capilarele distihurilor. Progresiv, sentimentul timpului devine obsedant, iar preferinţa pentru expresia simplă se conturează mai ferm. Renunţarea la metaforă şi la imaginea bogată comportă însă şi un risc: diluarea substanţei şi alunecarea în prozaic. Faptul devine foarte clar în <span class="CharOverride-2">Crucea de gheaţă </span>şi în <span class="CharOverride-2">Insomnia ploilor</span>, ambele din 2009, unde, sub forma distihurilor cu veleităţi aforistice, sunt debitate locuri comune, în formulări fără relief, de regulă pe tema iubirii („Cum lumina împarte noapte de zi/ Şi noi, fără iubire, n-am putea trăi!”). Ceva din efuziunile poetului trece în lucrările de istorie literară ale lui <span class="CharOverride-1">D.</span>, însă aici caracteristicile definitorii sunt documentarea serioasă, supunerea la obiect, claritatea expunerii. Cu sugestii metodologice din determinismul lui C. Dobrogeanu-Gherea (însă nuanţat) şi G. Ibrăileanu, care induc raportarea la epocă sau la momentul literar şi vizează „confluenţe, înrâuriri, analogii”, istoricul literar se ocupă cu precădere de scriitori „de al doilea raft”: Nicolae Gane, I. Al. Brătescu-Voineşti, G. Topîrceanu, I.I. Mironescu, Mihai Codreanu, Octav Botez, Al. Cazaban, D.D. Patraşcanu, tratându-i monografic. Studiul cel mai extins e consacrat lui I.I. Mironescu (1982), dar cel mai important rămâne monografia <span class="CharOverride-2">Anton Pann</span> (1989), care defineşte tipul de scriitor ilustrat de cel ce uzează, ireductibil, de „poezire” – cu virtuţile şi neajunsurile ei. Alte contribuţii se referă la Jean Boutière (ca monografist al lui Ion Creangă), Sextil Puşcariu (ca istoric literar), Calistrat Hogaş (din perspectiva receptării), Mihail Sadoveanu şi Panait Istrati (ambii urmăriţi în popasul lor la Iaşi), cuprind rezultatul unor preocupări de filolog (revista de folclor „Şezătoarea”, Dante în „Convorbiri literare” etc.) ori se opresc la Barbu Delavrancea şi Octavian Goga, într-o notă didactică şi de popularizare. Lucrările despre marii scriitori nu excelează prin noutate. Astfel, lecturile eminesciene din <span class="CharOverride-2">Contribuţii</span> sunt o succesiune de clişee şi de formule bombastice, altele asemenea revenind şi în volume de mai târziu, ca <span class="CharOverride-2">Nasc şi la Moldova oameni </span>(2006), care reuneşte articole despre mari autori (M. Eminescu, Ion Creangă, Mihail Sadoveanu) sau despre scriitori de al doilea plan, la care <span class="CharOverride-1">D</span>. s-a referit şi anterior. Aici, ca şi în <span class="CharOverride-2">Din cărţi şi despre cărţi</span> (2010), perspectiva este acuzat didactică şi vulgarizatoare, de rapsod popular al istoriei literare. Antologiile critice despre Creangă şi Sadoveanu sunt însă lucrări probe, întocmite cu rigoare filologică – virtute caracteristică şi prestaţiei de editor a lui <span class="CharOverride-1">D.</span> Acestor antologii li se adaugă editarea, în 1974 şi 1976, a lucrărilor <span class="CharOverride-2">Cercetări şi studii</span> şi <span class="CharOverride-2">Limba română</span>, aparţinând lui Sextil Puşcariu, dar şi alte ediţii, îndeobşte din scrierile autorilor de care a fost preocupat ca istoric literar.</p>
			<p class="Heuristica___mici"><span class="CharOverride-4">SCRIERI:</span> <span class="CharOverride-2">Contribuţii</span>, Bucureşti, 1978; <span class="CharOverride-2">Confluenţe</span>, Bucureşti, 1980; <span class="CharOverride-2">Cumpăna gândului</span>, Bucureşti, 1981; <span class="CharOverride-2">I. I. Mironescu</span>, Iaşi, 1982; <span class="CharOverride-2">Semnul zăpezii</span>, Bucureşti, 1984; <span class="CharOverride-2">Anton Pann</span>, Bucureşti, 1989; <span class="CharOverride-2">Furtuna unui anotimp</span>, Iaşi, 1989; <span class="CharOverride-2">Orga inimii,</span> Timişoara, 2000; <span class="CharOverride-2">Paşii memoriei,</span> Bucureşti, 2001; <span class="CharOverride-2">Altfel de martori,</span> Iaşi, 2002; <span class="CharOverride-2">Draperia de ceaţă,</span> Iaşi, 2003; <span class="CharOverride-2">Mic dicționar de literatură universală</span> (în colaborare cu Anca Simireanu), Timișoara, 2003; <span class="CharOverride-2">Probleme de filologie română. Orientări şi repere,</span> Iaşi, 2003; <span class="CharOverride-2">Popas printre oameni şi cărţi</span>, Iaşi, 2004; <span class="CharOverride-2">Cascade</span>,<span class="CharOverride-2"> </span>Iaşi, 2005; <span class="CharOverride-2">Clopotul din iarbă</span>, Botoşani, 2005; <span class="CharOverride-2">Insula mirărilor</span>, <span class="CharOverride-2">Amurg învins</span>, Iaşi, 2006; <span class="CharOverride-2">Nasc şi la Moldova oameni</span>, Iaşi, 2006; <span class="CharOverride-2">Curcubeu de suflet</span>, Botoşani, 2007; <span class="CharOverride-2">Retrospectivă şi perspectivă</span>, Iaşi, 2007; <span class="CharOverride-2">Contribuţii filologice şi istorice</span>, Iaşi, 2008; <span class="CharOverride-2">Filologie și cultură</span>, Iași, 2008; <span class="CharOverride-2">La mijloc şi pe margine</span>, Iaşi, 2008; <span class="CharOverride-2">Lingvistică și filologie</span>, Iași, 2008; <span class="CharOverride-2">Taina albă</span>, Botoşani, 2008; <span class="CharOverride-2">Vitralii brumate de lună</span>, Botoşani, 2008; <span class="CharOverride-2">Crucea de gheaţă</span>, Botoşani, 2009; <span class="CharOverride-2">Insomnia ploilor</span>, Botoşani, 2009; <span class="CharOverride-2">Oameni, locuri, cărţi</span>, pref. Nicolae Cârlan, Botoşani, 2009; <span class="CharOverride-2">Din cărţi şi despre cărţi</span>, Botoşani, 2010; <span class="CharOverride-2">În „dulce târgul Ieşului”</span>, Iaşi, 2010; <span class="CharOverride-2">În pridvorul Cerului</span>, Botoşani, 2010; <span class="CharOverride-2">Nisipul din rouă</span>, Iași, 2010; <span class="CharOverride-2">Omătul albului suspin</span>, Botoşani, 2010; <span class="CharOverride-2">Cărarea viscolită, </span>Botoşani, 2011; <span class="CharOverride-2">Surâsul înserării vinovate</span>, Botoşani, 2011; <span class="CharOverride-2">Stejarul fulgerat</span>, Iași, 2012. <span class="CharOverride-1">Antologii:</span> <span class="CharOverride-2">Studii despre opera lui Mihail Sadoveanu</span>, pref. edit., Bucureşti, 1977; <span class="CharOverride-2">Studii despre Ion Creangă</span>, I–II, Bucureşti, 1973; <span class="CharOverride-2">Destinul unui clasic</span>. <span class="CharOverride-2">Studii şi articole despre Ion Creangă</span>, pref. edit., Bucureşti, 1990. <span class="CharOverride-1">Ediţii:</span> Mihai Codreanu, <span class="CharOverride-2">Scrieri</span>, I–II, introd. Constantin Ciopraga, Bucureşti, 1968–1969 (în colaborare cu Constantin Ciopraga); I.I. Mironescu, <span class="CharOverride-2">Scrieri</span>, pref. edit., Bucureşti, 1968; Al. O. Teodoreanu, <span class="CharOverride-2">Versuri</span>, pref. D.I. Suchianu, introd. Ion Rotaru, Bucureşti, 1972, <span class="CharOverride-2">Pahare şi săgeţi</span>, pref. edit., Iaşi, 2003; Al. Cazaban, <span class="CharOverride-2">Chipuri şi suflete</span>, pref. edit., Bucureşti, 1973; Octav Botez, <span class="CharOverride-2">Scrieri</span>, pref. Zaharia Sângeorzan, Iaşi, 1977; Nicolae Gane, <span class="CharOverride-2">Scrieri</span>, pref. Şt. Cazimir, Bucureşti, 1979, <span class="CharOverride-2">Păcate mărturisite</span>, Iaşi, 2009; D. Caracostea, <span class="CharOverride-2">Expresivitatea limbii române</span>, pref. edit., Iaşi, 2000.</p>
			<p class="Heuristica___m_RPR"><span class="CharOverride-1">Repere bibliografice:</span> Nae Antonescu, <span class="CharOverride-2">O reparaţie necesară</span>, RL, 1983, 24; Ion Popescu-Sireteanu, <span class="CharOverride-2">„I.I. Mironescu”</span>, „Forum”, 1983, 7–8; Rachieru, <span class="CharOverride-2">Poeţi Bucovina</span>, <span class="CharOverride-2">140–141</span>; <span class="CharOverride-2">Dicţ. scriit. rom.</span>,<span class="CharOverride-2"> </span>II, <span class="CharOverride-2">13–14</span>; Liviu Papuc, <span class="CharOverride-2">„Altfel de martori”</span>, CRC, 2002, 8; Emilian Marcu, [<span class="CharOverride-2">Ilie Dan</span>], CL, 2004, 5, 2007, 4, 12, 2008, 10; <span class="CharOverride-2">Lingvistică şi cultură </span>(volum omagial), coordonator Vasile Diacon, Iaşi, 2008.&#9; <span class="Semnatura">N.M.</span></p>
			<p class="Heuristica-PRIMUL"><span class="titlu-12">DAN</span><span class="CharOverride-1">, Ioan</span> (29.VI.1922, Deva – 31.X.2003, Los Angeles, SUA), prozator. Este fiul Elenei Carolina (n. Popa) şi al lui Iona Dan, ţăran. Urmează Şcoala Normală la Sighet şi Focşani (1934–1941), dar îşi ia bacalaureatul abia în 1968, la Bucureşti, deoarece are de suferit din cauza trecutului familiei sale, incriminată pentru simpatii legionare. Îşi va ispăşi „păcatele” lucrând, pe rând, ca muncitor la o carieră de nisip (1941–1943), chelner la o ospătărie (1945–1950), ca meseriaş la o cooperativă de artizanat (1954–1965), tehnician topometrist (1965–1969) etc., fiind reabilitat la sfârşitul anilor ’60. Emigrează în 1984 în RF Germania (unde publică în „Săptămâna müncheneză” şi colaborează la Europa Liberă), în 1986 stabilindu-se în SUA, în apropiere de Los Angeles. </p>
			<p class="Heuristica-BASE"><span class="CharOverride-1">D.</span> debutează în 1960 la „Luceafărul”, dar în volum publică abia în 1970 proza umoristică <span class="CharOverride-2">Locatarii din Strada Fecioarei</span>. Notorietatea şi-o va câştiga însă datorită genului de aventuri, intrigă şi spionaj, adoptând o filieră franţuzească, de tipul romanelor de capă şi spadă. Cele mai importante realizări ale scriitorului, evocări axate pe Evul Mediu românesc, centrate pe figurile lui Mircea cel Bătrân şi Mihai Viteazul, dar şi pe cele ale unor eroi „anonimi” exemplari, adevărate modele de curaj şi înţelepciune, sunt <span class="CharOverride-2">Curierul secret</span> (1974), <span class="CharOverride-2">Cavalerii</span> (1975), <span class="CharOverride-2">Taina cavalerilor</span> (1976), <span class="CharOverride-2">Cavalerii Ordinului Basarab</span> (1977), la care se adaugă în 1987 <span class="CharOverride-2">Cavalerii râsului</span> (în colaborare cu Radu Bărbulescu), carte de schiţe umoristice apărută la puţină vreme după stabilirea în SUA. Toate romanele sale „cavalereşti” s-au bucurat de succes, tirajele epuizându-se rapid. Primele trei titluri constituie o trilogie de sine stătătoare, urmărind evenimentele petrecute între 1593 şi 1601 în Ţările Române, iar <span class="CharOverride-2">Cavalerii Ordinului Basarab</span> este o saga de secol XIV. Deşi poate fi încadrat în literatura de consum, scrisul lui <span class="CharOverride-1">D.</span> este de un nivel stilistic peste medie, cărţile lui reprezentând un refugiu ficţional al adolescenţilor din anii ’70 ai secolului trecut. Succesul este explicabil, cred criticii, şi datorită resuscitării romanului istoric pe considerente naţionaliste, „boierimea valahă” fiind pusă într-un mod aproape firesc „în rând cu protipendada europeană” (Marian Popa). Romanele despre cavalerii lui Mihai Viteazul şi ai lui Mircea cel Bătrân sunt un amestec insolit de adevăr şi ficţiune, pe lângă chipurile simbolice ale domnitorilor apărând şi o serie de bărbaţi puternici, luptători „legendari”, supradimensionaţi, un fel de Hercule, Ulise sau Ahile spadasini, dar şi oameni de lume, adică nişte figuri născute de imaginaţia autorului, pentru a deveni arhetipuri ale masculinităţii biruitoare. Căpitanii Viteazului sunt, în paginile conturate după o reţetă bine însuşită (intrigi, aventuri, cavalcade, dueluri, agenţi secreţi, dragoste, femei frumoase, onoare, răsturnări de situaţie, baluri strălucitoare şi castele somptuoase), tot patru, ca şi muschetarii lui Al. Dumas: Cae Indru, „nepotul secret” al voievodului, războinicul perfect în toate; Chirilă Zece Cuţite, specialist în arma care i-a dat porecla; Ducu cel Iute, ilustru „profesor” al spadei; limbutul Costache Caravană, maestru în folosirea pistoalelor. Cititorul e aruncat în mijlocul unor acţiuni furtunoase, pornind cu bătălia de la Călugăreni şi sfârşind cu trădarea lui Mihai, cu puţin timp înainte de a fi ucis. Acţiunea istorică trece în plan secund, prim-planul fiind deţinut de aceste figuri brave, Athos, Porthos, Aramis şi D’Artagnan autohtoni, spioni inteligenţi imposibil de contracarat sau de cumpărat, „săbii” aflate în spatele tuturor întâmplărilor. Pe lângă aceşti bărbaţi credincioşi, curajoşi, lovind din umbră (ca Nufărul-Alb – comitele Staicu, personaj central în <span class="CharOverride-2">Cavalerii Ordinului Basarab</span>), supravieţuieşte literar galeria personajelor comico-pitoreşti, cu nume bine alese, predestinate parcă: Toroipan, Găluşcă, Tufănel, Ciripoi, Sile Adormitu, Niţă Praştie, părintele Grasa, călugărul Sima, care încurcă scripturile, sau „conchistadorul” Cotae, nişte Sancho Panza cu nimic mai prejos decât stăpânii lor. Dincolo de divertisment şi (auto)ironia bine dozată (bunăoară, un anume Ioan Dan e menţionat la un moment dat în carte drept fiu al fratelui domnului Mircea, „născut dintr-o dragoste tăinuită”), romanele au şi un anume farmec exotic când e vorba de personaje ce ştiu să mânuiască la fel de bine şi arma, şi pana, degajând un fior adolescentin deloc desuet. Paginile din <span class="CharOverride-2">Jurnal de exil </span>(2000)<span class="CharOverride-2"> </span>urmăresc experienţa lui <span class="CharOverride-1">D.</span> în SUA şi merg pe ideea evadării dramatice din România, o ţară pe care nu o poate însă uita, deplângându-i soarta: „Nefericit este poporul căruia îi pleacă chiar şi bătrânii”. </p>
			<p class="Heuristica___mici"><span class="CharOverride-4">Scrieri</span><span class="CharOverride-1">:</span> <span class="CharOverride-2">Locatarii din Strada Fecioarei</span>, Bucureşti, 1970; <span class="CharOverride-2">Curierul secret</span>, Bucureşti, 1974; <span class="CharOverride-2">Cavalerii</span>, Bucureşti, 1975; <span class="CharOverride-2">Taina cavalerilor</span>, Bucureşti, 1976; <span class="CharOverride-2">Cavalerii Ordinului Basarab</span>, Bucureşti, 1977; ed. 2, I–II, München, 1985–1987; <span class="CharOverride-2">Stăpânii golfului</span>, Bucureşti, 1981; <span class="CharOverride-2">Cavalerii râsului</span> (în colaborare cu Radu Bărbulescu), München, 1987; <span class="CharOverride-2">Milionarii</span>, Bucureşti, 2000; <span class="CharOverride-2">Jurnal de exil</span>, Bucureşti, 2000.</p>
			<p class="Heuristica___m_RPR"><span class="CharOverride-1">Repere bibliografice:</span> Al. I. Friduş, <span class="CharOverride-2">„Locatarii din Strada Fecioarei”</span>, CL, 1970, 2; Mircea Constantinescu, <span class="CharOverride-2">„Curierul secret”</span>, RL, 1974, 13; Valentin Taşcu, <span class="CharOverride-2">Arheologia spiritului sau Proza istorică</span>, ST, 1977, 1; Paul Dugneanu, <span class="CharOverride-2">Roman istorico-umoristic, </span>LCF, 1977, 52; Mircea Constantinescu, <span class="CharOverride-2">„Stăpânii golfului”</span>, RL, 1982, 3; Sasu, <span class="CharOverride-2">Dicţ. scriit. SUA, 107–109</span>; Andrei Milca, <span class="CharOverride-2">Ioan Dan, regele neîncoronat al genului de capă şi spadă autohton</span>, „Cronica română”, 2002, 2922; Popa, <span class="CharOverride-2">Ist. lit.</span>, II, <span class="CharOverride-2">614</span>; Manolescu, <span class="CharOverride-2">Enciclopedia</span>, <span class="CharOverride-2">239</span>.&#9; <span class="Semnatura">A.Ml.</span></p>
			<p class="Heuristica-PRIMUL"><span class="titlu-12">DAN</span><span class="titlu-12-complet">, Mariana</span> (2.VI.1955, Bucureşti), poetă, critic şi istoric literar, traducătoare. Fiică a Elenei Dan (n. Postempschi), arhitect, şi a lui Mihai Dan, medic,<span class="CharOverride-1"> D.</span> a urmat etapele pregătirii şcolare în Bucureşti, absolvind Liceul „Mihai Viteazul” în 1974. Până în 1978 este studentă la Facultatea de Limbi şi Literaturi Străine, secţia engleză–hindi, a Universităţii bucureştene. Ulterior, la Facultatea de Filologie din Belgrad, îşi ia diploma de magistru (1983) şi apoi de doctor în știinţele literaturii (1992), cu teza <span class="CharOverride-2">Fantasticul în literatura română</span>, publicată în 1997 în limba sârbă. Lucrează iniţial ca asistent de limba şi literatura română la Facultatea de Filosofie din Novi Sad (1981−1988), în 1988 funcționează şi la Belgrad, unde se transferă definitiv la Facultatea de Filologie, din 1993 fiind profesor şi şef al Catedrei de limbă, literatură şi cultură română. A debutat cu poezie în timpul liceului în revista „Cutezătorii”, însă consideră că adevăratul său debut a fost cu poeme în proză, sub influenţa clocotrismului, într-un grupaj colectiv intitulat <span class="CharOverride-2">Nove situakcije</span>, publicat în revista „Sinteze” în 1983. Editorial debutează în 1987 cu volumul de versuri în limba română <span class="CharOverride-2">Crimă perfectă</span>. A mai colaborat la reviste din România („Caiete critice”, „Revista de istorie şi teorie literară”, „Convorbiri literare”, „Romanoslavica” ş.a.), din Serbia („Filološki pregled”, „Književna reč”, „Savremenik”, „Književna kritika”, „Libertatea”, „Letopis Matice srpske”, „Književnost“, „Politika“, „Borba” ş.a.) şi din alte ţări (Suedia, Irlanda, SUA). Totodată, a semnat numeroase recenzii şi referinţe critice despre cărţile scriitorilor români din Voivodina, majoritatea apărute în „Lumina” (Pančevo). Scrie în egală măsură în limba română şi în limba sârbă. A mai semnat Marijana Dan-Mijović.</p>
			<p class="Heuristica-BASE">Din anii ’80 ai secolului trecut <span class="CharOverride-1">D.</span> este adeptă și teoreticiană a clocotrismului, mişcare de neoavangardă din Belgrad iniţiată de Adam Puslojić, Ioan Flora şi Aleksandar Sekulić. Primul volum de versuri publicat în România, <span class="CharOverride-2">Îngerii din</span> <span class="CharOverride-2">staţie</span> (2006), devine cartea de vizită a poetei, constituind o chintesenţă în spirit clocotrist a liricii sale de până atunci: „sunt mărgeaua de sticlă ce străluceşte/ doar dacă prin ea trece lumina” (<span class="CharOverride-2">magdalena sau jocul cu mărgelele de sticlă</span>). Deznădejdea viețuirii într-o lume desacralizată transpare în alăturarea unor noţiuni la prima vedere antinomice: „isus ne-a stins lumina pe scări/ ca noi să ducem  o mai bogată viaţă interioară/ sfinţii x şi y/ se-nghesuie cu studenţii la examene. [...] pe umăr îmi plânge/ un nou înger albastru/  de-abia ieşit din tv” (<span class="CharOverride-2">pe umăr îmi plânge</span>). Imaginile sunt şocante prin îmbinarea de termeni şi noţiuni cu un semantism diferit şi, nu de puţine ori, contrastant: „privită din interior/ lumea nu are pleoape/ zăpada roşie curge/ prin păpădiile visului/ ce ne viscoleşte sălbatic –// cocoşii de luptă dorm/  cu capetele tăiate” (<span class="CharOverride-2">din interior</span>), iar rezonanţele biblico-mitice alternează cu banalul cotidianului cenuşiu: „ningea din clopotul bisericii/ cu fulgi de glorie –/ se năştea isus în păduri” (<span class="CharOverride-2">albă-ca-zăpada</span>). O altă preocupare semnificativă la <span class="CharOverride-1">D.</span> este cercetarea „canonului identitar”, aşa cum reiese din volumul <span class="CharOverride-2">Construcţia </span>şi<span class="CharOverride-2"> deconstrucţia canonului identitar</span>. <span class="CharOverride-2">Creaţie </span>şi<span class="CharOverride-2"> identitate în literatura română din Voivodina </span>(2010), în care abordează scrisul lui Slavco Almăjan, Vasko Popa, Ioan Flora, Ion Miloş. De asemenea, a alcătuit și tradus antologii de poezie sârbească, iar în sârbă a tradus scrieri de Adrian Marino şi Mircea Eliade. Spirit efervescent, <span class="CharOverride-1">D</span>. se implică activ în relaţiile culturale dintre comunitatea românească din Serbia şi România.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Crimă perfectă</span>, Pančevo, 1987; <span class="CharOverride-2">Fantastika u rumunskoj književnosti</span> [<span class="CharOverride-2">Fantasticul în literatura română</span>], Belgrad, 1997; <span class="CharOverride-2">Îngerii din staţie</span>, postfaţă Eugen Simion, Bucureşti, 2006; <span class="CharOverride-2">Un kil de cer</span>, Pančevo, 2009; <span class="CharOverride-2">Construcţia </span>şi<span class="CharOverride-2"> deconstrucţia canonului identitar</span>. <span class="CharOverride-2">Creaţie </span>şi<span class="CharOverride-2"> identitate în literatura română din Voivodina</span>, postfaţă Silviu Angelescu, Bucureşti, 2010. <span class="CharOverride-1">Antologii:</span> <span class="CharOverride-2">Arhipelagul dantelat. Antologia tinerilor poeţi din Serbia</span>, Pančevo, 1988; <span class="CharOverride-2">Razvoj rumunske književnosti od prvih pisanih spomenika do postmodernizma </span>[<span class="CharOverride-2">Literatura română de la începuturi până la postmodernism</span>], Belgrad, 2003 (în colaborare cu Lucian Pavel). <span class="CharOverride-1">Traduceri</span>: Adrian Marino, <span class="CharOverride-2">Moderno, modernizam, modernost</span> [<span class="CharOverride-2">Modern, modernism, modernitate</span>], Belgrad, 1997 (în colaborare cu Z. Tomić), <span class="CharOverride-2">Avangarda</span>, Belgrad, 1997 (în colaborare cu A. Mijović); Mircea Eliade, <span class="CharOverride-2">Kod Ciganki. Noći u Seramporeu</span> [<span class="CharOverride-2">La </span><span class="CharOverride-2">ţigănci. Nopţi la Serampore</span>], Belgrad, 1999, <span class="CharOverride-2">Tajna doktora Honigbergera i druge novele</span> [<span class="CharOverride-2">Secretul doctorului Honigberger şi alte nuvele</span>],<span class="CharOverride-2"> </span>Belgrad, 2002 (în colaborare cu Zoja Tomić).</p>
			<p class="Heuristica___m_RPR"><span class="CharOverride-1">Repere bibliografice: </span>Baba, <span class="CharOverride-2">Compendiu</span>, <span class="CharOverride-2">29–31</span>; Popa, <span class="CharOverride-2">Lit. rom. Voivodina</span>, <span class="CharOverride-2">312</span><span class="CharOverride-2">−315</span>; Catinca Agache, Valeriu Stancu, <span class="CharOverride-2">Metafore româneşti din Iugoslavia</span>, II, Iaşi, 2000, <span class="CharOverride-2">171−172</span>; Geo Vasile, <span class="CharOverride-2">Suprarealism umanizat</span>, RL, 2006, 49; Niculina Oprea, <span class="CharOverride-2">„Îngerii din staţie”</span>, PSS, 2006, 10−12; Gabriela Benga, <span class="CharOverride-2">Văzute </span>şi<span class="CharOverride-2"> nevăzute</span>, O, 2006, 12; Traian T. Coşovei, <span class="CharOverride-2">„Îngerii din staţie”</span>, TMS, 2006, 440; Petre Ciobanu, <span class="CharOverride-2">Clocotrism feminin</span>, R, 2007, 7−8; Iolanda Malamen, <span class="CharOverride-2">Scris şi de scris</span>, III, pref. Mihai Șora, Bistrița, 2007, <span class="CharOverride-2">438–444</span>; Vasile, <span class="CharOverride-2">Mărci</span>, <span class="CharOverride-2">123–1<a id="_idTextAnchor002"></a>25</span>; Delia Badea, <span class="CharOverride-2">„Construcţia şi deconstrucţia canonului identitar”</span>, „Revista de studii banatice”, 2011, 1−2. &#9;<span class="CharOverride-5">O.I.</span></p>
			<p class="Heuristica-PRIMUL"><span class="titlu-12">DAN</span><span class="CharOverride-1">, Mihail</span> (pseudonim al lui David Michael Werner; 24.I.1906, Târgu Frumos – 28.X.1950, Tel Aviv, Israel), poet. Este fiul lui Betty (n. Mendelovici) şi al lui Hanina Werner, ceasornicar, şi fratele mai mare al lui Leopold Werner, poet şi cronicar muzical cunoscut sub numele Vasile Cristian. După absolvirea liceului, se pare la Turnu Severin, <span class="CharOverride-1">D.</span> a locuit o vreme la Craiova, apoi la Bucureşti, unde ar fi lucrat la o editură. Cunoscut ca aderent al Partidului Comunist şi suspectat chiar a fi agent sovietic, emigrează în Palestina, probabil spre sfârşitul anului 1940. A servit ca translator în administraţia engleză, iar după înfiinţarea statului Israel, în armată, ca ofiţer de contact responsabil de Locurile Sfinte. Se stinge din viaţă în urma unui atac de cord. Orientat de la început către avangardă, <span class="CharOverride-1">D.</span> era în 1929, la Craiova, alături de C. Nisipeanu, la revista „Radical”. În acelaşi an semnează versuri în „Bilete de papagal” şi în „Ramuri”. După instalarea în Bucureşti, va frecventa cercul Sburătorul, concomitent apropiindu-se de grupul din jurul revistei „unu” (la care, în 1932, e redactor responsabil). Mai colaborează cu versuri, proze scurte, „reportaje”, note şi traduceri din lirica lui Vladimir Maiakovski la „XY”, „SO<span class="CharOverride-10">4</span>H<span class="CharOverride-10">2</span>”, „Rod”, „Bobi”, „Omul”, „Caravana”, „Vitrina literară”, „Munca literară”, „Azi”, „Societatea de mîine”, „Caiet”, „Meridian”, „Reporter”, „Şantier” ş.a. În 1931 era anunţată tipărirea romanului <span class="CharOverride-2">Triunghiul de foc</span>, ce ar fi fost scris în colaborare cu Emil Botta şi Corneliu Temensky, probabil rămas în stadiul de proiect. Totuşi, <span class="CharOverride-1">D.</span> citeşte la Sburătorul, în afară de versuri, mai multe fragmente dintr-un „roman de moravuri moldoveneşti”, intitulat <span class="CharOverride-2">Conaşii</span>. În 1933 i se joacă o adaptare după Molière, <span class="CharOverride-2">Georges Dandin descătuşat</span>, făcută în colaborare cu I. Ligeti, şi tot atunci Saşa Pană îi includea în programul editurii sale o plachetă şi un volum de traduceri din Maiakovski. În cele din urmă izbuteşte să dea la lumină doar placheta <span class="CharOverride-2">Sens unic</span> (1935); alt volum de versuri, <span class="CharOverride-2">Daphnis şi Chloe</span>, deşi anunţat, nu a apărut. După emigrare a continuat să scrie în româneşte, dar şi în franceză, cel puţin un poem fiindu-i publicat în periodicul francez „La Marseillaise”.</p>
			<p class="Heuristica-BASE"><span class="CharOverride-1">D.</span> şi-a mărturisit în mai multe rânduri ataşamentul deplin la suprarealism. În fapt, la un anume suprarealism, care nu recuză toată poezia anterioară şi care subliniază necesitatea de „a organiza furtuna” (mişcarea subconştientului), cu termenii lui Roger Vitrac, puşi ca motto plachetei <span class="CharOverride-2">Sens unic</span>. Ca atare, „vederile” propriu-zis suprarealiste sunt, în unele poeme (<span class="CharOverride-2">Cutie cu vise şi şerpi</span>, <span class="CharOverride-2">Aici</span>, <span class="CharOverride-2">Premers adevărat</span>, <span class="CharOverride-2">Sevă</span>, <span class="CharOverride-2">Notaţii în clar major</span> ş.a.), încorsetate într-un tipar ermetic, amintind pe alocuri supărător de mult de Paul Valéry ori de Ion Barbu. Efectul este diminuat şi de prezenţa unor neologisme incomplet asimilate ori chiar a unor barbarisme. În alte texte (<span class="CharOverride-2">Promenoir</span>) reuşita este asigurată de alternarea limbajului solemn cu cel colocvial, precum şi de unele note de grotesc ori de umor, în genul practicat de Jean Cocteau şi Paul Éluard. În lirica erotică (<span class="CharOverride-2">Aşa se întâmplă primăvara</span>,<span class="CharOverride-2"> Ria</span>) frapează imaginile insolite, încastrate în declamaţii ce trimit când la romantici, când la Maiakovski. Dicţia acestuia din urmă, ca şi amalgamul de egolatrie şi solidaritate cu cei mulţi sunt vizibile în <span class="CharOverride-2">Poem cu faţa către voi</span>, care, împreună cu <span class="CharOverride-2">Fapt mărturisit</span>, relevă atât stângăciile, cât şi calităţile autorului. Observaţiile critice cu care a fost întâmpinat <span class="CharOverride-2">Sens unic</span> îl vor fi ajutat pe <span class="CharOverride-1">D.</span>, un nou ciclu (poate din proiectatul <span class="CharOverride-2">Daphnis şi Chloe</span>) impresionându-l plăcut, la lectură, pe E. Lovinescu. Singurul poem publicat ulterior în presă, în 1939, <span class="CharOverride-2">Puncte de vedere</span>, confirmă în orice caz un progres.</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Sens unic</span>, Bucureşti, 1935.</p>
			<p class="Heuristica___m_RPR"><span class="CharOverride-1">Repere bibliografice:</span> Constantin Micu, <span class="CharOverride-2">„Sens unic”</span>, „Azi”, 1935, 2; Erasm [Petru Manoliu], <span class="CharOverride-2">„Sens unic”</span>, „Credinţa”, 1935, 441; Mihail Sebastian, <span class="CharOverride-2">„Sens unic”</span>, RP, 1935, 5229; Streinu, <span class="CharOverride-2">Pagini,</span> I, <span class="CharOverride-2">77–79</span>; C. Panaitescu, <span class="CharOverride-2">Două volume de versuri</span>, FCL, 1935, 1321; Octav Şuluţiu, <span class="CharOverride-2">„Sens unic”</span>, F, 1935, 4; Constantinescu, <span class="CharOverride-2">Scrieri</span>, VI, <span class="CharOverride-2">91–92</span>; Mircea Mateescu, <span class="CharOverride-2">„Sens unic”</span>, „Cruciada românismului”, 1935, 28; Pericle Martinescu, <span class="CharOverride-2">Poezia în 1935</span>, „Reporter”, 1935, 78; Şerban Cioculescu, <span class="CharOverride-2">Aspecte lirice contemporane</span>, RFR, 1935, 9; Saşa Pană, <span class="CharOverride-2">Născut în ’02</span>, Bucureşti, 1973, <span class="CharOverride-2">308</span>, <span class="CharOverride-2">passim</span>; Geo Bogza, <span class="CharOverride-2">Jurnal de copilărie şi adolescenţă</span>, Bucureşti, 1988, <span class="CharOverride-2">passim</span>; Stolnicu, <span class="CharOverride-2">Printre scriitori</span>, <span class="CharOverride-2">188–189</span>; Ion Caraion, <span class="CharOverride-2">Jurnal</span>, II, îngr. şi pref. Emil Manu, Bucureşti, 1998, <span class="CharOverride-2">72–74</span>; <span class="CharOverride-2">Mihail Dan</span>, DCS, <span class="CharOverride-2">49–50</span>, <span class="CharOverride-2">178</span>; Lovinescu, <span class="CharOverride-2">Sburătorul</span>, IV, <span class="CharOverride-2">passim</span>; Durnea, <span class="CharOverride-2">Propuneri</span>, <span class="CharOverride-2">239–264</span>. &#9;<span class="Semnatura">V.D.</span></p>
			<div class="_idGenObjectLayout-1">
				<div id="_idContainer015">
					<div id="_idContainer013" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DAN</span><span class="CharOverride-1">, Pavel</span> <br />(3.IX.1907, Tritenii <br />de Sus, j. Cluj – 2.VIII.1937, Cluj), prozator. </p>
					</div>
					<div id="_idContainer014" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="01_D2_Dabija-Darul_3-68-web-resources/image/Dan_Pavel_1.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Nastasiei (n. Tescariu) şi al lui Simion Dan, ţărani. Începe şcoala în localitatea natală, iar din 1919 urmează liceul la Turda, fiind remarcat de profesorul Teodor Murăşanu, care îi va publica ulterior câteva texte în „Pagini literare”. Ca elev, el însuşi făcuse să apară în 1925 efemera revistă „Fire de tort”. Un conflict cu autoritatea şcolară îl obligă să încheie liceul la Tulcea; bacalaureatul îl trece la Ismail (1927). Licenţiat în 1932 al Facultăţii de Litere din Cluj, secţia română–latină, o vreme bibliotecar şi pedagog la liceul din Turda (1931), va fi apoi profesor de greacă şi latină la Liceul „Sf. Vasile” din Blaj (1932). <span class="CharOverride-1">D.</span> debutează la Cluj, în 1930, în revista lui Victor Papilian, „Darul vremii”, cu un comentariu la <span class="CharOverride-2">Note şi impresii</span> de G. Ibrăileanu. În revista „Blajul”, pe care o iniţiază în 1934 împreună cu Nicolae Comşa ş.a., îi apar nuvelele <span class="CharOverride-2">Îl duc pe popa, Întâlnire, La închisoare </span>ş.a., iar „Gândirea” îi publică <span class="CharOverride-2">Priveghiul. </span>În 1935 îşi trece examenul de capacitate; în 1936 nuvela <span class="CharOverride-2">Iobagii </span>e premiată de ziarul „România nouă”. A mai colaborat la „Gând românesc”, „Abecedar”, „Vatra” ş.a. La un an după moarte (fusese răpus de neoplasm), i se tipărea volumul <span class="CharOverride-2">Urcan bătrânul</span>. Câteva din scrierile lui au fost traduse în 1945 în franceză de Gabrielle Cabrini şi Eugen Ionescu; culegeri de nuvele s-au publicat ulterior în maghiară, germană şi engleză. </p>
			<p class="Heuristica-BASE">La mai bine de şapte decenii de la dispariţia timpurie a lui <span class="CharOverride-1">D.</span>, situaţia operei lui în tabloul de valori al literaturii naţionale pare să nu fi fost încă definitiv fixată. Mulţi dintre cunoscătorii ei, ca şi exegeţii ei cei mai atenţi, îl plasează, fără ezitare, în rândul marilor scriitori, însă autorul pare a nu fi fost „canonizat” pe de-a-ntregul, la nivelul conştiinţei comune. Deşi „descoperit” şi recomandat călduros de Ion Chinezu încă din anii ’30, el pare să fi rămas un scriitor puţin citit şi insuficient comentat. Totuşi, citit a fost sau a putut fi: editată în volum în 1938, opera i-a fost reeditată în numeroase rânduri. Nici comentariile nu au fost puţine: în periodice au apărut studii, eseuri, articole, cronici, mărturii etc., multe fiind rodul unor demersuri exegetice relevante şi solide, semnate de nume prestigioase: Octav Şuluţiu, Mihail Sebastian, Cornel Regman, Nicolae Manolescu, Florian Potra, I. Negoiţescu, Nicolae Balotă ş.a. Într-o primă etapă i-au fost consacrate două cărţi: monografia Monicăi Lazăr (1967) şi, după aproape două decenii, eseul critic al lui Ion Vlad (1986). Nici studiile introductive sau prefeţele (în special cele iscălite de Cornel Regman şi de Sergiu Pavel Dan) ce au însoţit ediţiile succesive nu pot fi trecute cu vederea. Cu toate acestea, a persistat impresia că scriitorul e cumva nedreptăţit, că importanţa şi, mai ales, originalitatea lui nu sunt pe deplin recunoscute. Totuşi, după 2000 în special, s-a manifestat un interes crescut în ce priveşte comentarea şi valorizarea acestui autor, i-au fost consacrate mai multe volume de critică şi istorie literară, antologii comentate, antologii critice etc. Sunt, probabil, mai multe elemente care au împiedicat consacrarea lui timpurie ca personalitate de primă însemnătate a prozei româneşti interbelice şi canonizarea lui. Scurtimea vieţii şi puţinătatea operei (sub raport cantitativ), în primul rând. Autorul rămâne, forţamente, un „mare scriitor” virtual, care şi-a dat măsura, dar nu a apucat să se realizeze în opere de mai mare amploare şi impact. Apoi caracterul oarecum marginal al circulaţiei scrierilor la vremea primei lor apariţii. Înainte de toate, însă, probabil că originalitatea marcată şi caracterul novator al prozei lui <span class="CharOverride-1">D. </span>explică relativa dificultate cu care a fost recunoscută şi preţuită. Opera acestuia e formată din texte prozastice de dimensiune mică ori medie: nuvele, povestiri, schiţe, texte diaristice sau memorialistice, confesiuni lirice. Volumul din 1938 cuprinde şaptesprezece titluri; ediţiile postbelice au recuperat şi alte texte (inclusiv nebeletristice), fie inedite, fie apărute doar în periodice, dar şi astfel augmentat, corpusul operei nu depăşeşte semnificativ trei sute cincizeci de pagini de carte. Nu toată proza se află la acelaşi nivel de temperatură artistică. Distincţia, deja operată de exegeţi, vizează, pe de o parte, piesele vădit „juvenile”, cu materie autobiografică de-abia literaturizată, situată în mediu orăşenesc, de regulă studenţesc sau şcolar, cu accente de „dramoletă” (Cornel Regman), scrieri efectiv minore, şi, pe de altă parte, scrierile construite pornind de la observarea universului rural, acestea din urmă fiind cele care interesează şi astăzi. În seria de proze valoroase – unele adevărate capodopere, altele deosebit de puternice – se cuvine să fie reţinute în primul rând nuvelele <span class="CharOverride-2">Urcan bătrânul, Înmormântarea lui Urcan bătrânul, Ursita, Priveghiul, Copil schimbat, Uliana, </span>dar şi piesele de mai mici dimensiuni <span class="CharOverride-2">Precub, Jufa</span>, <span class="CharOverride-2">Cârjă </span>şi <span class="CharOverride-2">Banii</span>, cărora le-ar putea sta alături şi <span class="CharOverride-2">Zborul de la cuib</span>, text cu tematică „mixtă”, investigând zona de contact dintre două moduri de viaţă, tema dezrădăcinării de fapt. Importantă este şi o amplă nuvelă cu subiect istoric (vremea răscoalei lui Horea), <span class="CharOverride-2">Iobagii</span>, admirabilă, dar mai puţin caracteristică pentru formula prin care s-a singularizat prozatorul. La aceste scrieri, desigur, se referă observaţiile formulate de Eugen Ionescu în prefaţa la volumul <span class="CharOverride-2">Le Père Urcan, </span>apărut în Franţa, în 1945: scriind despre ţărani, <span class="CharOverride-1">D. </span>a fost preocupat de om, în sensul cel mai general, de investigarea condiţiei umane. Centrarea pe fiinţa umană în ceea ce are ea fundamental – marile provocări cu care omul e confruntat în trecerea lui prin lume: asigurarea subzistenţei şi a descendenţei, lupta cu boala şi cu spaima de moarte, dar şi preocuparea pentru identificarea unui sens al vieţii ori pentru dobândirea unui oarecare confort spiritual şi moral, a unui sentiment, fie el iluzoriu, de libertate – îi ţine proza departe de teritoriile strâmte ale oricărui „provincialism” cu coloratură „etnografică”. Lupta omului pentru a obţine nu victoria – imposibilă, în fond –, dar măcar o soluţie acceptabilă faţă cu provocările existenţei, întruchipări ale acţiunii erozive a entropiei mundane, ostile dăinuirii umane, conţine, în chiar sânul ei, şi primejdia decăderii morale, aspect pe care scriitorul îl examinează cu deosebită luare aminte. Dar textul lui Eugen Ionescu, ca şi împrejurarea în care a fost scris şi publicat au o importanţă cu totul particulară. Aflat în Franţa cu însărcinări de ataşat cultural al Legaţiei Române, Eugen Ionescu, pentru a face cunoscută publicului francez literatura română contemporană print-un „eşantion” reprezentativ, a avut iniţiativa publicării unui volum de nuvele aparţinând lui <span class="CharOverride-1">D.</span>, unde sunt reunite, în traducere, textele <span class="CharOverride-2">Urcan bătrânul, Înmormântarea lui Urcan bătrânul,</span> <span class="CharOverride-2">Copil schimbat</span>, <span class="CharOverride-2">Zborul de la cuib</span>. Ştiind să evite ispita oricăror prejudecăţi antiruraliste, intuiţia acestui spirit de o modernitate incontestabilă a depistat sensul major şi valoarea de universalitate a scrierilor „despre ţărani” pe care le alesese, în prefaţă sesizându-se cu justeţe trăsăturile definitorii, calităţile şi calitatea prozei recomandate. Eugen Ionescu recapitulează însuşirile lumii ţărăneşti, trecând în revistă elemente caracteristice: dramele care se desfăşoară în jurul pământului, avariţia, rapacitatea, dar şi „ceva ca un crâmpei de cer albastru”, „o duritate venind din profunzimi misterioase”, sentimentul armoniei lumii, visul, misterul, „prospeţimea izvoarelor vii”, viaţa în afara istoriei, după un model neschimbător. El relevă, vorbind de lumea rurală, caracterul ei de lume închisă, ostilă oraşului, de lume „a visului, a mitului, a fantasticului”, dar şi de lume „a simţului practic” şi totodată „a neliniştii”, de lume în sânul căreia „poate fi descoperit echivalentul aristocraţiei (vechile familii de ţărani bogaţi), ca şi al burgheziei hrăpăreţe care se ridică, se îmbogăţeşte şi vrea să fie egală fostei elite.[...] Nobil e acela care posedă pământ. Urcăneştii vor să fie dintre aceştia. Ei iubesc sălbatic pământul, dar le place în aceeaşi măsură – am zice, chiar, mai mult – ca nimeni să nu îndrăznească să-şi bată joc de ei”. Deţinătorii valorilor spirituale, între ţăranii lui <span class="CharOverride-1">D.</span>, remarca prefaţatorul, sunt săracii, care, imuni la patima chinuitoare a acumulărilor de pământ, constituie „sufletul şi inima ţărănimii”. Personajele, întâmplările, decorul şi recuzita din textele lui <span class="CharOverride-1">D. </span>nu se deosebesc semnificativ de cele curente în proza rurală din epocă ori din perioade anterioare (amintind, de pildă, de prozele scurte ale lui Ion Agârbiceanu). Nuvelele, povestirile sau schiţele nu sunt prin nimic extraordinare: înfăţişează fie noduri conflictuale mai viguroase, generate de eternul subiect al averii şi al acaparării ei, dar şi de idiosincrazii şi ostilităţi intrafamiliale sau intracomunitare, cu întemeiere complexă, dar comună în fond, în special în cele două mari nuvele, posibile fragmente ale unui roman proiectat (<span class="CharOverride-2">Urcan Bătrânul</span>, <span class="CharOverride-2">Înmormântarea lui Urcan Bătrânul</span>), fie diferite scene de gen şi crâmpeie de conflict, episoade familiale ori ale vieţii obştii săteşti, în principiu tipice şi obişnuite, însă cu un miez de dramatism uneori foarte marcat. În <span class="CharOverride-2">Ursita</span> un ţăran grav bolnav, care trage să moară, în toiul iernii, e vegheat de familie, care nădăjduieşte o miraculoasă însănătoşire, dar muribundul, cuprins de o irepresibilă pulsiune tanatică, păcăleşte vigilenţa celor apropiaţi şi fuge afară, ca să-şi grăbească moartea; în <span class="CharOverride-2">Priveghiul</span> un ţăran, Toader, moare căzând în fântână, de fapt e vorba de o sinucidere, iar apoi, la priveghiul organizat după datină, un anume Şuta, personaj ciudat, un fel de „marginal”, contemplator ironic al luptei pentru existenţă şi moralist necruţător, dezvăluie în chip scandalos, printr-un fel de recital de comedie satirică improvizată, printr-un monolog demascator plin de batjocură şi sarcasm, probabilele raţiuni ale gestului suicidar al celui privegheat, stârnind astfel o încăierare sângeroasă între rubedeniile răposatului şi cele ale văduvei sale. Alteori mici anecdote, incidente ori păţanii neplăcute sunt învestite cu o expresivitate şi un sens care depăşesc banalitatea ori lipsa de importanţă aparentă a întâmplării. În <span class="CharOverride-2">Cârjă</span> cel poreclit astfel, un tânăr ţăran fără familie, copil găsit, ridicat prin propria vrednicie la un statut de relativă onorabilitate, se înfurie când e umilit fără pricină de un oarecare, la un iarmaroc, şi ripostează aplicându-i o corecţie contondentă straşnică; în <span class="CharOverride-2">Jufa</span> un bătrân sătean sărac se duce la oraş să vândă un sac cu sămânţă de in cu gândul să repare, cu banii astfel agonisiţi, încălţămintea de iarnă a nevestei, însă, intrând într-o cârciumă să se încălzească după drumul anevoios prin zăpadă, descoperă cu delicii o bunătate necunoscută lui până atunci, cacaua caldă, şi, ignorând preţul pipărat, comandă în neştire porţie după porţie, risipind astfel tot micul lui capital şi în final luând drumul spre casă cu mâna goală; în <span class="CharOverride-2">Precub</span> alt ţăran sărac, pornit la târg ca să-şi cumpere o junincă, e jefuit de toţi banii printr-o escrocherie „clasică”, printr-o stratagemă perfidă urzită de niscai tâlhari de iarmaroc etc. O situaţie aparte, sub raportul aşa-zicând tematic, o are excepţionala nuvelă <span class="CharOverride-2">Copil </span><span class="CharOverride-2">schimbat</span>, considerată una din capodoperele prozei noastre fantastice („cea mai izbutită compoziţie de proză fantastică românească”, după opinia lui Ion Vlad). Aici, după cum relevă Sergiu Pavel Dan, „edificiul nuvelistic […] se sprijină pe un eres, deci pe un produs şlefuit de timp al imaginaţiei folclorice, dar asimilat individual, restituit ca o răscolitoare experienţă trăită. Este credinţa străveche (amintind <span class="CharOverride-2">Legenda Sf. Sisinie </span>din <span class="CharOverride-2">Codex Sturdzanus</span>) în puterea diavolului de a substitui copii nedoriţi de părinţii lor. Evenimentul e povestit la persoana întâi – de către un mocan «plecat pe ţară, după bucate» şi sosit în Câmpia Ardealului”. Lumea ţărănească din scrierile lui <span class="CharOverride-1">D. </span>nu e deloc idilică. Realismul oarecum brutal al prozatorului nu este în mod artificios unul al tonurilor sumbre, însă înclinarea către surprinderea – sau reconstituirea – predilectă a dramatismului lăuntric îl distinge net de realismul obiectiv canonic. E un realism liric, dar fără sentimentalitate searbădă, ci cu focalizare asupra etosului, dotat cu un energic subtext de comentariu şi interpretare. Şi înzestrat cu atribute recognoscibile ale expresionismului, după cum a remarcat critica. Confruntaţi cu provocările existenţiale elementare (subzistenţa, supravieţuirea etc.), ţăranii lui <span class="CharOverride-1">D. </span>le răspund prin recursul la nişte scheme de comportament, în fond simple şi simplificatoare, constituite la nivel comunitar, apoi consfinţite de tradiţie. Acestea se dovedesc totuşi inoperante când e vorba de rezolvarea neliniştilor individului, fiindcă ele nu pot da seama de întortocheatele resorturi psihologice abisale, de infinitatea determinărilor şi comportamentelor individuale. Şi cu atât mai puţin pot face faţă distorsiunilor legate de o evoluţie socială rapidă, traumatizantă sau destabilizantă, proprie epocilor mai noi. Căci, fără a reitera exagerările sociologiste, nu poate fi trecut cu vederea faptul că prozele nu proiectează o ţărănime arhaică, atemporală ori programatic anacronică, ci ţărănimea vremii contemporane autorului, o vreme de transformare şi zbucium, deloc idilică. Investigând condiţia umană în generalitatea ei, scriitorul a făcut-o referindu-se la un eşantion uman concret, din Câmpia Transilvană. Dar nu a urmărit să facă operă documentară, de folclorist ori sociolog. Fireşte, culoarea locală, atmosfera specifică, valoarea testimonial-documentară, savoarea dialectală sunt prezente, fără a fi elemente definitorii. Cunoscând în detaliu resorturile vieţii comunitare săteşti, scriitorul a procedat, pe fundalul unui anumit peisaj etnologic şi social, la investigarea dramelor individuale. Literatura lui nu e una „a gloatei”, ci a individului, loc de manifestare a modernităţii. La <span class="CharOverride-1">D.</span>, ţăranul e un om cu o marcată complexitate lăuntrică, cu individualitate psihologică definită, ireductibil la marile categorii generice şi la comportamentele cutumiare. Manifestă bizarerii, are reacţii imprevizibile. S-ar putea spune că aici ţăranul e „evoluat“, ca personaj literar bineînţeles. Afirmând că această lume e „atât de complexă, contradictorie şi derutantă“, Eugen Ionescu mai observa că viziunea scriitorului „nu este una socială sau politică, ci filosofică, şi destul de pesimistă”, sublinia că „nu o anumită parte a umanităţii trebuie să vadă cititorul lui Pavel Dan, ci problema întregii umanităţi în faţa zădărniciei, a neantului, a morţii” şi conchidea că prozatorul, „într-un cadru exterior accidental ţărănesc şi românesc, înfăţişează într-o viziune pesimistă, cu trăsături caricaturale îngroşate, mecanismele esenţiale ale societăţii omeneşti şi ale unei umanităţi obsedate de moarte şi pradă forţelor răului. Dar el ne invită şi la sărăcie, izvor de bogăţii spirituale, şi la întoarcerea spre unitatea esenţială a lumii”. Acest orizont al prozei lui <span class="CharOverride-1">D. </span>fusese, de altfel, surprins în 1939 de Mihail Sebastian. Chiar dacă opiniile comentatorilor importanţi au fost, de-a lungul vremii, diferite, ele converg către imaginea unui prozator complex, viguros, rafinat şi modern, deşi ori poate tocmai pentru că s-a ocupat de lumea ţărănească. Au fost relevate – nu fără temei – afinităţi cu opera lui William Faulkner sau cu mari prozatori latino-americani afirmaţi în perioada postbelică (Gabriel García Márquez ş.a.). Dincolo de similitudinile care se pot depista, rămân impresionante în primul rând originalitatea, forţa viziunii şi a scriiturii, modernitatea şi profunzimea lui <span class="CharOverride-1">D.</span>, netributare vreunor modele ori influenţe directe. El a descoperit în sufletul ţăranului nelinişti şi tensiuni proprii epocii şi care, fără mărturia lui literară, puteau să pară apanajul citadinilor. Personajele lui cu identitate ţărănească sunt fiinţe evoluate, cu mişcări sufleteşti contradictorii, uneori cultivând arta disimulării, ironia şi contemplaţia, ca mai târziu la Marin Preda. Ţăranilor nu le sunt indiferente, nici inaccesibile marile chestiuni existenţiale, meditaţia şi reflecţia, dar nu le e străină nici abjecţia sau grotescul, considerate atribute ale citadinului conform unei viziuni care postula ţăranul ca fiinţă exemplară, idilică, echilibrată şi „simplă”. Procedeele, tehnicile narative, viziunea auctorială sunt comparabile cu acelea proprii literaturii pe teme citadine din epocă, şi, de fapt, prin modernitatea lor, sunt novatoare la scara prozei româneşti, indiferent de tematică. S-ar spune că <span class="CharOverride-1">D. </span>era menit să reprezinte, într-un presupus lanţ evolutiv, veriga de legătură între Liviu Rebreanu şi Marin Preda. Printr-o operă minimă (ca întindere) el a oferit temeiuri pentru spulberarea prejudecăţilor privind insuficienţa estetică, simplismul prozei rurale şi fatala rudimentaritate a ţăranului ca personaj literar.</p>
			<p class="Heuristica_CITAT">Romancier al ţărănimii (căci, repetăm, cel puţin ciclul Urcăneştilor, semnalat şi de d. Ion Chinezu, constituie un adevărat roman şi deci termenul de „romancier” nu ni se pare exagerat), Pavel Dan nu este şi nici nu se consideră romancier al unui mediu pitoresc sau al unei categorii sociale, în sens sămănătorist, ci romancier al unei mari realităţi omeneşti, valabilă mai mult prin dramele ei proprii, decât prin eventualele ei simboluri de ordin politic sau cultural. <span class="CharOverride-3">[…]</span> Pavel Dan nu e un monografist al satului. El nu consemnează cu titlu documentar fenomene străine de el, ci le trăieşte direct, prin participare personală, prin identitate de simţire. În alcătuirea aparent simplă şi greoaie a ţăranului, el atinge coardele groase şi eterne ale sufletului omenesc: iubirea, moartea. Simplicitatea de vorbire nu-i împiedică pe ţăranii lui Pavel Dan să aibă o viaţă intimă intensă, cu atât mai dramatic intensă, cu cât nu ajung până acolo decât pasiunile mari, vitale, instinctive.</p>
			<p class="Heuristica_CITAT_semnat">MIHAIL SEBASTIAN</p>
			<p class="Heuristica_CITAT">Avem sentimentul că scriitorul este chiar lumea ţărănească şi nu numai exponentul acesteia. <span class="CharOverride-3">[...]</span> El depăşeşte, precum Lucian Blaga în poezia de meditaţie filosofică, stadiul recunoaşterii descendenţei mărturisite, proclamate retoric; este lumea însăşi în manifestările ei plurale: vitalism şi elan, frenezie şi animare a Naturii, gravitate şi sens tragic, existenţial vorbind, fantastic şi grotesc, coşmaresc şi violent satiric precum universul reprezentat macro şi microcosm. <span class="CharOverride-3">[...]</span> Viziunea prozatorului descoperă dincolo de aparenţe straturile mai adânci ale lucrurilor, de unde infuzia de lirism şi gustul pentru fabulos, explorarea lumilor interioare şi revelarea unor alcătuiri arhaice, mitice. <span class="CharOverride-3">[...]</span> De fiecare dată privirea trece spre laturile ascunse ale vieţii, încât motive precum Familia, Satul, Natura, avatarurile unor existenţe confruntate cu abaterile de la legea morală fixată, destinul Naratorului, transmis confesiv sau identificat – prin convenţie – cu protagoniştii prozelor, câştigă un relief simbolic, în profunzime, şi corespondenţe cu miturile teritoriului explorat.</p>
			<p class="Heuristica_CITAT_semnat">ION VLAD</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Urcan bătrânul</span>, îngr. şi pref. Ion Chinezu, Bucureşti, 1938; ed. 2, Bucureşti, 1944; <span class="CharOverride-2">Iobagii</span>, cu chipuri desenate de A. Jiquidi, Bucureşti, 1944; <span class="CharOverride-2">Le Père Urcan, </span>tr. Gabrielle Cabrini şi Eugen Ionescu, pref. Eugen Ionescu, Marsilia, 1945; <span class="CharOverride-2">Scrieri alese, </span>îngr. şi pref. Florian Potra, Bucureşti, 1956; <span class="CharOverride-2">Scrieri</span>, îngr. şi introd. Cornel Regman, Bucureşti, 1965; <span class="CharOverride-2">Urcan bătrânul, </span>îngr. şi postfaţă Nicolae Balotă, Bucureşti, 1973; <span class="CharOverride-2">Jurnal</span>, îngr. şi pref. Sergiu Pavel Dan, Cluj-Napoca, 1974; <span class="CharOverride-2">Ultimul capitol</span>, îngr. şi pref. Nicolae Florescu, Cluj-Napoca, 1976; <span class="CharOverride-2">Urcan bătrânul</span>, îngr. şi pref. Sergiu Pavel Dan, Cluj-Napoca, 1987. </p>
			<p class="Heuristica___m_RPR"><span class="CharOverride-1">Repere bibliografice: </span>Şuluţiu, <span class="CharOverride-2">Scriitori</span>, <span class="CharOverride-2">213–218</span>; Vintilă Horia, <span class="CharOverride-2">„Urcan bătrânul”</span>, G, 1939, 1; Mihail Sebastian, <span class="CharOverride-2">Un prozator ardelean: Pavel Dan</span>, RFR, 1939, 3; Călinescu, <span class="CharOverride-2">Ist. lit. </span>(1941), <span class="CharOverride-2">846</span>, <span class="CharOverride-2">Ist. lit. </span>(1982), <span class="CharOverride-2">931–932</span>; Ştefan Aug. Doinaş, <span class="CharOverride-2">Teme şi eroi la Pavel Dan</span>, CNT, 1957, 12; Nicolae Manolescu, <span class="CharOverride-2">„Scrieri”</span>, CNT, 1965, 45; Negoiţescu, <span class="CharOverride-2">Scriitori</span>, <span class="CharOverride-2">302–316</span>; Regman, <span class="CharOverride-2">Confluenţe</span>, <span class="CharOverride-2">25–65</span>; Monica Lazăr, <span class="CharOverride-2">Pavel Dan</span>, Bucureşti, 1967; Crohmălniceanu, <span class="CharOverride-2">Literatura</span>, I (1972), <span class="CharOverride-2">311–315</span>; Balotă, <span class="CharOverride-2">Ion</span>, <span class="CharOverride-2">251–256, 276–307</span>; Stănuţa Creţu, <span class="CharOverride-2">Filon folcloric şi nelinişti expresioniste. Pavel Dan − proza fantastică</span>, ALIL, t. XXVIII, 1981–1982; Florescu, <span class="CharOverride-2">Profitabila, 180–218</span>; Ion Vlad, <span class="CharOverride-2">Pavel Dan. Zborul frânt al unui destin</span>, Cluj-Napoca, 1986; Valeriu Cristea, <span class="CharOverride-2">Pavel Dan</span>, RL<span class="CharOverride-2">, </span>1987, 22; Holban, <span class="CharOverride-2">Literatura</span>, I, <span class="CharOverride-2">107–116</span>; Vlad, <span class="CharOverride-2">Lect. prozei</span>, <span class="CharOverride-2">124–132</span>; Simuţ, <span class="CharOverride-2">Revizuiri, 150–155</span>; Petrescu, <span class="CharOverride-2">Studii transilvane</span>, <span class="CharOverride-2">53–57</span>; <span class="CharOverride-2">Dicţ. analitic</span>, I, <span class="CharOverride-2">230–231</span>, IV, <span class="CharOverride-2">322–326</span>; <span class="CharOverride-2">Dicţ. esenţial</span>, <span class="CharOverride-2">233–235; </span><span class="goog_qs-tidbit CharOverride-2">Amintiri despre Pavel Dan</span><span class="goog_qs-tidbit">, îngr. Ion Buzaşi şi Aurel Podaru, pref. Ion Buzaşi, Cluj-Napoca, 2003; Gabriela Chiciudean, </span><span class="goog_qs-tidbit CharOverride-2">Pavel Dan si globul de cristal al creatorului</span><span class="goog_qs-tidbit">, București, </span>2007; Constantin Cubleşan, <span class="CharOverride-2">Pavel Dan: prozatorul Câmpiei Transilvane</span>, Cluj-Napoca, 2007; <span class="CharOverride-2">Pavel Dan şi Blajul</span>, îngr. Ion Buzaşi, Sergiu Pavel Dan şi Aurel Podaru, pref. Sergiu Pavel Dan, Beclean, 2007; <span class="CharOverride-2">Pavel Dan. 1907–2007</span>, îngr. Petru Poantă şi Victor Cubleșan, Cluj-Napoca, 2007; Valentin Vişinescu, <span class="CharOverride-2">Pavel Dan şi Turda</span>, Cluj-Napoca, 2007; Nicolae Bârna, <span class="CharOverride-2">Ipostaze ale modernizării prozei rurale</span>, București, 2009, <span class="CharOverride-2">53–89, passim</span>; Valentin Vişinescu, <span class="CharOverride-2">Ţara lui Pavel Dan</span>, Cluj-Napoca, 2010. &#9;   <span class="Semnatura">N. Br.</span></p>
			<div class="_idGenObjectLayout-1">
				<div id="_idContainer018">
					<div id="_idContainer016" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DAN</span><span class="CharOverride-1">, Sergiu</span> <br />(pseudonim al lui Isidor Sergiu Rottman; 29.XII.1903, <br />Piatra-Neamţ – 13.III.1976, Bucureşti), prozator, publicist, traducător. </p>
					</div>
					<div id="_idContainer017" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="01_D2_Dabija-Darul_3-68-web-resources/image/Dan_Sergiu.png" alt="" />
					</div>
				</div>
			</div>
			<p class="Heuristica-PRIMUL">Este fiul Ghizelei şi al lui Simon Rottman. A urmat Şcoala Superioară Comercială. A debutat la „Cugetul românesc” în 1922. A mai colaborat la numeroase ziare şi reviste din perioada interbelică: „Adevărul”, „Adevărul literar şi artistic”, „Bilete de papagal”, „Cetatea literară”, „Chemarea”, „Clipa”, „Contimporanul”, „Dimineaţa”, „Dreptatea” (unde semnează cronica teatrală), „Flacăra”, „Herald”, „Lumea literară şi artistică”, „Omul liber”, „Rampa”, „Reporter”, „Săptămâna muncii intelectuale şi artistice”, „Tempo!” (unde publică reportaje), „Ţara noastră”, „Universul literar”, „Viaţa literară”, „Viaţa românească”, „Vremea” ş.a. A semnat şi cu pseudonimul Ion Rozmarin. A tradus, singur sau în colaborare, din Gustave Flaubert, I.S. Turgheniev, Voltaire, Jerome K. Jerome, Louis Aragon, Anatole France, Elsa Triolet, Maurice Druon ş.a., în anii ’50–’60 ai secolului trecut transpunând şi din literatura sovietică.</p>
			<p class="Heuristica-BASE">Romancier cu o îndelungată activitate, <span class="CharOverride-1">D. </span>debutează editorial în 1929 cu <span class="CharOverride-2">Viaţa minunată a lui Anton Pann</span>, carte scrisă în colaborare cu Romulus Dianu şi reluată în 1934 cu titlul <span class="CharOverride-2">Nastratin şi timpul său</span>. Genul vieţilor romanţate, foarte la modă în acea perioadă, este abandonat curând de cei doi autori. În 1931 <span class="CharOverride-1">D.</span> publică <span class="CharOverride-2">Dragoste şi moarte în provincie</span>, ce ar fi putut deveni, după cum s-a remarcat, o versiune autohtonă a <span class="CharOverride-2">Doamnei Bovary</span> dacă finalul nu ar fi fost ratat. Aşa, romanul rămâne numai povestea unei iubiri în provincie, încheiată prin moarte. <span class="CharOverride-2">Arsenic</span> (1934; Premiul Techirghiol–Eforie) e interesant mai mult prin tehnica narativă, decât prin ţesătura epică sau încărcătura de idei. Scrisă la persoana întâi, cartea este concepută ca o fişă clinică întocmită de doctorul George Filimon cu privire la sine şi la personajele ce vin în contact cu el. De aici, şi o anume notă de detaşare şi autoironie. De fapt, e un text polemic la adresa literaturii care cultivă mitul eroului, fiindcă în viaţă, constată romancierul, compromisurile, laşităţile umbresc de multe ori, până la ştergere, idealul eroic. Astfel doctorul, ce se închipuie comiţând gesturi cu consecinţe fatale, dar păstrând apoi o atitudine demnă, nu e decât un biet laş, care întreţine relaţii amoroase cu soţia prietenului său; cum nu are curajul să-şi înfrunte bărbăteşte rivalul, recurge la josnica răzbunare a injuriilor telefonice anonime. În <span class="CharOverride-2">Surorile Veniamin</span> (1935; Premiul Societăţii Scriitorilor Români) romancierul continuă să facă investigaţii pe arii minore. Concentrându-se asupra vieţii a două surori, el foloseşte metoda simetriilor contrare în construcţia personajelor: Felicia – ştearsă, severă, posacă şi instruită, Maria – frumoasă, exuberantă, superficială. Femeilor le corespund parteneri pe măsură: un militant comunist şi un anost director general. Destinele lor, ce păreau perfect paralele, se întretaie brusc, cele două surori îndrăgostindu-se, fatal, de acelaşi bărbat: vajnicul militant comunist. Tot conflictul decurge din acest joc de linii, izbutită fiind doar construcţia. Un roman de o factură cu totul deosebită faţă de cele anterioare este <span class="CharOverride-2">Unde începe noaptea</span> (1945). Renunţând la stilul foiletonistic şi la analiza psihologică a individului, autorul descrie spaimele trăite de evrei în perioada legionară şi în aceea a deportărilor. Văzând în ei un popor victimă a istoriei, <span class="CharOverride-1">D.</span> consideră că destinul lor tragic se datorează unei vini ancestrale. Romanul are două părţi distincte: prima înfăţişează viaţa comunităţii evreieşti la începutul războiului (când erau ameninţaţi, hăituiţi, dar se aflau totuşi în libertate), cealaltă descrie lunga agonie a evreilor în lagăr (trăind terorizaţi de spectrul ultimei clipe). Surprinderea colectivităţii în asemenea momente-limită e realizată printr-o reuşită individualizare a personajelor. Evreii nu sunt priviţi ca o masă informă, nediferenţiată, ci dimpotrivă, ca entităţi unice şi nerepetabile, fiecare avându-şi destinul său, dincolo de acela tragic, al tuturor. Acelaşi subiect este tratat şi în <span class="CharOverride-2">Roza şi ceilalţi</span> (1946), de data aceasta naratorul încercând să releve degradarea relaţiilor umane sub tensiunea ameninţării cu moartea. Firul epic este şocant de asemănător cu cel din <span class="CharOverride-2">Bulgăre de seu</span> de Guy de Maupassant: la rugăminţile coreligionarilor, Roza, o evreică tânără şi frumoasă, cedează unui ofiţer neamţ, pentru a salva viaţa unor prizonieri evrei; este apoi repudiată de colectivitate şi silită să se sinucidă. Deşi preocuparea de a surprinde atmosfera de teroare există şi aici, <span class="CharOverride-2">Roza şi ceilalţi</span> nu mai reuşeşte să impună figuri cu valoare de simbol, cum o făcuse romanul anterior. După o tăcere de doisprezece ani, <span class="CharOverride-1">D.</span> revine cu o istorioară de dragoste, <span class="CharOverride-2">Taina stolnicesei</span> (1958), a cărei acţiune, plasată în epoca lui Caragea vodă, constituie pentru autor pretextul de a crea un cadru pitoresc. Scrisă dezinvolt, cu o anume ironie, dar şi cu un umor deseori facil, cartea face concesii evidente unui gust îndoielnic. În <span class="CharOverride-2">Tase cel Mare</span> (1964) este abordată o temă de largă circulaţie la noi: soarta îmbogăţiţilor de război. Protagonistul, Tase Trandafir, pornit de jos şi ajuns unul din potentaţii României interbelice, nu este, cum se credea, norocosul posesor al unei comori ascunse, ci un escroc lipsit de scrupule, care trimite la ocnă oameni nevinovaţi. Renunţând la introspectiva psihologică, scriitorul sondează medii sociale extrem de diferite, pe arii largi, conferind un caracter conflictual întâmplărilor, aproape de tipul intrigii unui roman poliţist: apariţii nocturne ce ameninţă cu moartea, seduceri în muzee, şantaj sentimental etc. Apărut în 1970, romanul <span class="CharOverride-2">Dintr-un jurnal de noapte</span> se deosebeşte fundamental de tot ce scrisese <span class="CharOverride-1">D. </span>până atunci. Calitatea esenţială, care îi fusese recunoscută de critică, era considerată buna cunoaştere a tehnicii romaneşti (construcţia şi dozarea efectelor). Aici el renunţă la meşteşugul ştiut, ambiţionând să-şi transcrie amintirile fără să ţină cont de cronologie, de epic, de legile naraţiei. Totul pare pus pe hârtie la voia întâmplării, în fraze fără legătură unele cu altele; pe scurt, unsprezece oameni, într-o celulă de închisoare, fiecare cu ticurile, gândurile lui, transmise cititorului doar fragmentar, sincopat. „Povestirea” nu are flux continuu, nu există nici conflict, nici personaje care să unească crâmpeiele de acţiune. Deseori, rarele „insule narative” sunt despărţite prin „aforisme”, de fapt fraze reluate din cărţile anterioare.</p>
			<p class="Heuristica___mici"><span class="CharOverride-4">SCRIERI</span><span class="CharOverride-1">: </span><span class="CharOverride-2">Viaţa minunată a lui Anton Pann</span> (în colaborare cu Romulus Dianu), Bucureşti, 1929; ed. 2 (<span class="CharOverride-2">Nastratin şi timpul său</span>), Bucureşti, 1934; <span class="CharOverride-2">Dragoste şi moarte în provincie</span>, Bucureşti, 1931; <span class="CharOverride-2">Arsenic</span>, Bucureşti, 1934; <span class="CharOverride-2">Surorile Veniamin</span>,<span class="CharOverride-2"> </span>Bucureşti, 1935; <span class="CharOverride-2">Unde începe noaptea</span>, Bucureşti, 1945; <span class="CharOverride-2">Roza şi ceilalţi</span>,<span class="CharOverride-2"> </span>Bucureşti, 1946; <span class="CharOverride-2">Taina stolnicesei</span>, Bucureşti, 1958; <span class="CharOverride-2">Tase cel Mare</span>,<span class="CharOverride-2"> </span>Bucureşti, 1964; <span class="CharOverride-2">Dintr-un jurnal de noapte</span>, Bucureşti, 1970; <span class="CharOverride-2">Serviciul de noapte</span>, îngr. şi pref. Gabriel Gafiţa, Bucureşti, 1980. <span class="CharOverride-1">Traduceri:</span> Gustave Flaubert, <span class="CharOverride-2">Doamna Bovary</span>, Bucureşti, 1929, <span class="CharOverride-2">Salammbô</span>, Bucureşti, 1930; Pierre Benoit, <span class="CharOverride-2">Prizonier în Germania</span>, Bucureşti, 1933; I.S. Turgheniev, <span class="CharOverride-2">Duelistul</span>, Bucureşti, f.a.; Voltaire, <span class="CharOverride-2">Fecioara din Orléans</span>, Bucureşti, 1955; <span class="CharOverride-2">Zeiţa de jad şi alte povestiri chinezeşti</span>, pref. Sidonia Drăguşanu, Bucureşti, 1956 (în colaborare); S.P. Podiacev, <span class="CharOverride-2">Nuvele şi povestiri</span>, I–II, Bucureşti, 1957 (în colaborare cu Ştefana Velisar Teodoreanu şi Irina Andreescu); Jerome K. Jerome, <span class="CharOverride-2">Fantoma lui Whibley,</span> Bucureşti, 1957; Louis Aragon, <span class="CharOverride-2">Săptămâna patimilor</span>, pref. Valentin Lipatti, Bucureşti, 1960, <span class="CharOverride-2">Clopotele din Basel</span>, Bucureşti, 1964, <span class="CharOverride-2">Frumoasele cartiere</span>, Bucureşti, 1966, <span class="CharOverride-2">Călătorii din imperială</span>, Bucureşti, 1969; Anatole France, <span class="CharOverride-2">Crima lui Sylvestre Bonnard</span>, pref. Valentin Lipatti, Bucureşti, 1960, <span class="CharOverride-2">Povestiri</span>, Bucureşti, 1963; Malek Haddad, <span class="CharOverride-2">Ultima impresie</span>, Bucureşti, 1961; Vera Ketlinskaia, <span class="CharOverride-2">Altfel nu face să trăieşti</span>, Bucureşti, 1962 (în colaborare cu Vladimir Cogan); Theun de Vries, <span class="CharOverride-2">Fata cu părul roşu</span>, Bucureşti, 1962 (în colaborare cu H.R. Radian); Elsa Triolet, <span class="CharOverride-2">Sufletul</span>.<span class="CharOverride-2">Vârsta de Nylon</span>, Bucureşti, 1964; Boris Polevoi, <span class="CharOverride-2">Pe ţărmul sălbatic</span>, Bucureşti 1964 (în colaborare cu Mihail Cardaş); Henri Perruchot, <span class="CharOverride-2">Viaţa lui Cezanne, </span>Bucureşti, 1967; Maurice Druon, <span class="CharOverride-2">Regii blestemaţi</span>,<span class="CharOverride-2"> </span>I–III, Bucureşti, 1971; Michel Droit, <span class="CharOverride-2">Ostaşii din Pădurea Neagră</span>, Bucureşti, 1972.</p>
			<p class="Heuristica___m_RPR"><span class="CharOverride-1">Repere bibliografice: </span>Perpessicius, <span class="CharOverride-2">Opere</span>, III, <span class="CharOverride-2">164–168</span>, V, <span class="CharOverride-2">49–52</span>, VII, <span class="CharOverride-2">128–130</span>, XI, <span class="CharOverride-2">240–245</span>, XII,<span class="CharOverride-2"> 374–389</span>; Octav Şuluţiu, <span class="CharOverride-2">„Viaţa minunată a lui Anton Pann”</span>, „Ultima oră”, 1929, 127; Cioculescu, <span class="CharOverride-2">Aspecte</span>, <span class="CharOverride-2">289–291</span>,<span class="CharOverride-2"> 476–478</span>; Constantinescu, <span class="CharOverride-2">Scrieri</span>, II, <span class="CharOverride-2">379–391</span>; Petre Pandrea, <span class="CharOverride-2">„Arsenic”</span>, ALA, 1934, 703; Mihail Sebastian, <span class="CharOverride-2">Un autor lucid: Sergiu Dan</span>, RFR, 1934, 9; Călinescu, <span class="CharOverride-2">Opere</span>, II, <span class="CharOverride-2">911–914</span>;<span class="CharOverride-2"> </span>Streinu, <span class="CharOverride-2">Pagini</span>, V, <span class="CharOverride-2">242–245</span>; Lovinescu, <span class="CharOverride-2">Scrieri</span>, IV, <span class="CharOverride-2">684</span>,<span class="CharOverride-2"> </span>VI, <span class="CharOverride-2">266–267</span>; Călinescu, <span class="CharOverride-2">Ist. lit. </span>(1941), <span class="CharOverride-2">713</span>, <span class="CharOverride-2">Ist. lit. </span>(1982), <span class="CharOverride-2">797–798</span>;<span class="CharOverride-2"> </span>Dumitru Solomon, <span class="CharOverride-2">„Tase cel Mare”</span>, GL, 1965, 4; Piru, <span class="CharOverride-2">Panorama</span>, <span class="CharOverride-2">302–305</span>; Eugen Simion, <span class="CharOverride-2">Pagini dintr-un jurnal de noapte</span>, LCF, 1970, 42; Mircea Iorgulescu, <span class="CharOverride-2">„Dintr-un jurnal de noapte”</span>, RL, 1970, 44; Crohmălniceanu, <span class="CharOverride-2">Literatura</span>,<span class="CharOverride-2"> </span>I (1972), <span class="CharOverride-2">353–354</span>; Corbea– Florescu, <span class="CharOverride-2">Biografii</span>, I, <span class="CharOverride-2">74–81</span>; Şerban Cioculescu, <span class="CharOverride-2">Sergiu Dan la 70 de ani</span>, RL, 1974, 2;<span class="CharOverride-2"> </span>Noica, <span class="CharOverride-2">Semnele</span>, <span class="CharOverride-2">314, 349–359</span>; Mirodan, <span class="CharOverride-2">Dicţionar</span>, II, <span class="CharOverride-2">25–36</span>; <span class="CharOverride-2">Dicţ. scriit. rom.</span>, II, <span class="CharOverride-2">17–19</span>; Camelia Popa Caracaleanu, <span class="CharOverride-2">Proza lui Sergiu Dan</span>, Bucureşti, 1999. &#9;<span class="Semnatura">D.Gr.</span></p>
			<p class="Heuristica-PRIMUL"><span class="titlu-12">DAN</span><span class="CharOverride-1">, Sergiu Pavel</span> (27.VI.1936, Blaj), critic şi istoric literar, eseist, traducător. Este fiul Georginei Dan (n. Giurgiu), bibliograf la Biblioteca Centrală Universitară din Cluj, şi al scriitorului Pavel Dan. Frecventează liceul în Cluj, iar din toamna anului 1953 este student la Facultatea de Filologie a Universităţii clujene. După licenţă (1958) este profesor secundar în Cluj, la liceele „G. Coşbuc”, „Emil Racoviţă” şi la Liceul nr. 14. În 1964 obţine, prin concurs, postul de asistent universitar la Catedra de literatură română a Facultăţii de Filologie din Cluj, unde va ajunge profesor. În 1972 devine doctor în filologie cu o teză despre proza fantastică românească. Debutează în revista „Tribuna”, în 1964, cu studiul <span class="CharOverride-2">Istoricul literar G. Bogdan-Duică</span>, iar editorial cu lucrarea <span class="CharOverride-2">Proza fantastică românească</span> (1975; Premiul „B.P. Hasdeu” al Academiei RSR). A mai colaborat cu articole, eseuri şi studii la „Gazeta literară”, „Steaua”, „Echinox”, „Viaţa românească”, „Manuscriptum”, „Studia Universitatis «Babeş–Bolyai»”, „Revue roumaine”, „Argeş”, „Vatra”, „Cotidianul”, „România liberă”, „Tribuna Ardealului” ş.a. A realizat ediţii ale unor scrieri de Dem. Theodorescu, Ion Minulescu şi Pavel Dan, iar împreună cu A.-B. Goorden a alcătuit volumul <span class="CharOverride-2">Roumanie fantastique</span> (Bruxelles, 1983), o antologie a prozei fantastice româneşti. De asemenea, a colaborat la volume colective precum <span class="CharOverride-2">Dicţionar analitic de opere literare româneşti</span> (I–IV, 1998–2003) şi a tradus din Walter Scott romanul <span class="CharOverride-2">Woodstock sau Cavalerul. O poveste din anul 1651</span> (1993). După 1989 a mai semnat sporadic Juvenal Popescu sau Sever Arieşanu.</p>
			<p class="Heuristica-BASE"><span class="CharOverride-2">Proza fantastică românească</span>, debutul editorial al lui <span class="CharOverride-1">D.</span>, reprezintă o sinteză de pionierat, elaborată cu intenţia „de a oferi fantasticului românesc o perspectivă categorială unitară”. În secţiunea teoretică, după o necesară disociere între gândirea fantastică şi literatura fantastică, autorul îşi focalizează investigaţiile asupra conceptului de literatură fantastică şi asupra frontierelor literaturii fantastice, propunând nuanţări în definirea acestui „gen de artă distinct”. Punctul său de vedere este concurent (şi în sens polemic) acelora ale lui Roger Caillois sau Tzvetan Todorov. <span class="CharOverride-1">D.</span> concepe definirea frontierelor literaturii fantastice „în funcţie de regimul său estetic particular” şi desfăşoară o suită de aproximări ale raporturilor cu „fabulosul feeric”, „miraculosul mitico-magic şi superstiţios”, „ocultismul iniţiatic”, literatura ştiinţifico-fantastică, „proza poetică şi alegorică”, „proza vizionară (de factură absurdă)”, literatura de aventuri, proza de analiză. În consecinţă, catalogul tematic secvent disocierilor teoretice identifică „trei tipuri generale de situaţii fantastice, corespunzătoare <span class="CharOverride-2">interacţiunii </span>între normal şi supranormal, <span class="CharOverride-2">mutaţiei</span> peste marginile firii, deci supranormale, a planului prim, respectiv <span class="CharOverride-2">apariţiei</span> iruptive în normal a planului ultim”, enumeră „temele aferente, împreună cu motivele lor paradigmatice” şi notifică „întruchipările lor literare mai cunoscute la scara literaturii române şi universale”. A doua secţiune a cărţii, <span class="CharOverride-2">Orientări şi profiluri</span>, este preponderent analitică, criticul evaluând tipologic şi istoric paleta modurilor de exprimare a fantasticului: fabulosul feeric, ilustrat de cărţile populare, dar şi de I. Creangă, I. Slavici, I.L. Caragiale, I. Minulescu, Oscar Lemnaru; miraculosul mitologiei autohtone – Gala Galaction, I. Agârbiceanu, M. Sadoveanu, Pavel Dan, Ştefan Bănulescu; fantasticul ca revers inacceptabil al verosimilului – N. Gane, I.L. Caragiale, I. Minulescu, Cezar Petrescu, Ionel Teodoreanu, Victor Papilian, Al. A. Philippide; fantasticul doctrinar – M. Eminescu, Mircea Eliade, Liviu Rebreanu, Tudor Arghezi, V. Voiculescu; fantasticul „voinţei de mister” – Mateiu I. Caragiale, Adrian Maniu, V. Beneş, Oscar Lemnaru, A.E. Baconsky ş.a. Fiecare capitol se încheie cu un tablou rezumativ al constantelor arhitectonice, tematice şi tipologice ale categoriei de opere avute în vedere. Lucrare fundamentală în spaţiul critic românesc, <span class="CharOverride-2">Proza fantastică românească </span>are un ecou extern meritat: Louis Vax citează, în <span class="CharOverride-2">Les Chefs-d’</span><span class="CharOverride-2">œ</span><span class="CharOverride-2">uvre de la littérature fantastique</span> (Paris, 1979), tabloul sistematic pe care-l propune criticul român. De asemenea, A.-B. Goorden utilizează aceleaşi criterii teoretice de clasificare a fantasticului la prezentarea scriitorilor incluşi în antologia <span class="CharOverride-2">Roumanie fantastique</span>. Spiritul independent şi, implicit, polemic, erudiţia suplă, rigoarea şi coerenţa lecturii caracterizează următoarele două cărţi ale lui <span class="CharOverride-1">D.</span>, <span class="CharOverride-2">Spiritul Romei</span> (1979) şi <span class="CharOverride-2">Visul lui Scipio</span> (1983), concepute în vădită orientare militantă şi restauratoare, vizând moştenirea noastră latină. Eseurile din <span class="CharOverride-2">Fiul Craiului şi Spânul</span> (1998) atestă întemeierea clasică a reflexivităţii criticului. Cartea cumulează, în două secţiuni (<span class="CharOverride-2">Repuneri în… şi decăderi din drepturi</span> şi <span class="CharOverride-2">Acolade comparatiste şi alte reevaluări</span>), o suită de investigaţii în zone nevralgice ale literaturii române şi câteva intervenţii de tematică politică. Demersul ordonat în jurul ideii de înfruntare dintre legitimitate şi uzurpare, desprinsă din <span class="CharOverride-2">Povestea lui Harap-Alb</span>, are drept ţintă un recurs la evaluări critice şi istorico-literare eronate, deseori nedrepte, „certate” cu realitatea estetică şi obiectivitatea raţionamentului, aşadar uzurpatoare. „Acoladele comparatiste” (<span class="CharOverride-2">Natura ironiei la Walter Scott şi Mihail Sadoveanu</span>, <span class="CharOverride-2">Coincidenţa şi substituirea contrariilor la Mircea Eliade şi Bram Stoker</span>) examinează opere, legături „izomorfice” (pe cât de surprinzătoare, pe atât de fin identificate şi argumentate), filiaţii spirituale şi afinităţi, în proiecţii critice remarcabile prin erudiţie şi forţă analitică. Eseul <span class="CharOverride-2">Experienţa sadoveniană a povestirilor în ramă</span> preludează o altă lucrare de pionierat în critica şi teoria literară românească, <span class="CharOverride-2">Povestirile în ramă. Ipostaze universale şi româneşti ale unei structuri</span> (2001), la origine curs universitar ţinut la Facultatea de Litere din Cluj-Napoca. <span class="CharOverride-2">Feţele fantasticului. Delimitări, clasificări şi analize</span> (2005) reprezintă o resistematizare pe baze conceptuale regândite a cărții de debut (bunăoară, autorul abandonează clasa fantasticului absurd). Eseurile din volumele <span class="CharOverride-2">Republică şi uzurpare</span> (2007), <span class="CharOverride-2">Cărările diversiunii</span> (2009) și <span class="CharOverride-2">Răstimpul dezlănţuirilor politice</span> (2012) propun în principal discuții și polemici pe teme istorico-politice, susțin pledoarii promonarhice etc. </p>
			<p class="Heuristica___mici"><span class="CharOverride-4">SCRIERI:</span> <span class="CharOverride-2">Proza fantastică românească</span>, Bucureşti, 1975; <span class="CharOverride-2">Spiritul Romei. O privire comparativă asupra gândirii şi faptei unui popor (Titus Livius, Cornelius Tacitus, Plinius cel Bătrân)</span>, Cluj-Napoca, 1979; <span class="CharOverride-2">Visul lui Scipio. Istoria Romei ca poveste filosofică</span>, Cluj-Napoca, 1983; <span class="CharOverride-2">Fiul Craiului şi Spânul</span>, Cluj-Napoca, 1998; <span class="CharOverride-2">Povestirile în ramă. Ipostaze universale şi româneşti ale unei structuri</span>, Piteşti, 2001; <span class="CharOverride-2">Feţele fantasticului. Delimitări, clasificări şi analize</span>, Pitești, 2005; <span class="CharOverride-2">Republică şi uzurpare</span>, Cluj-Napoca, 2007; <span class="CharOverride-2">Cărările diversiunii</span>, Cluj-Napoca, 2009; <span class="CharOverride-2">Răstimpul dezlănţuirilor politice</span>, Cluj-Napoca, 2012. <span class="CharOverride-1">Ediţii:</span> Dem. Theodorescu, <span class="CharOverride-2">În cetatea idealului</span>, Bucureşti, 1972; Ion Minulescu, <span class="CharOverride-2">Cetiţi-le noaptea</span>, pref. edit., Cluj, 1973; Pavel Dan, <span class="CharOverride-2">Jurnal</span>, pref. edit., Cluj-Napoca, 1974, <span class="CharOverride-2">Urcan Bătrânul</span>, pref. edit., Cluj-Napoca, 1987, <span class="CharOverride-2">Virrasztó </span>[<span class="CharOverride-2">Priveghiul</span>], Cluj-Napoca, 1988. <span class="CharOverride-1">Antologii:</span> <span class="CharOverride-2">Roumanie fantastique</span>, introd. edit. (<span class="CharOverride-2">Le Profil de la littérature fantastique roumaine</span>), Bruxelles, 1983 (în colaborare cu A.-B. Goorden). <span class="CharOverride-1">Traduceri:</span> Walter Scott, <span class="CharOverride-2">Woodstock sau Cavalerul. O poveste din anul 1651</span>, pref. trad., Cluj-Napoca, 1993. </p>
			<p class="Heuristica___m_RPR"><span class="CharOverride-1">Repere bibliografice:</span> Mihai Ungheanu, <span class="CharOverride-2">„Proza fantastică românească”</span>, LCF, 1975, 35; Alexandru George, <span class="CharOverride-2">O cercetare meritorie</span>, VR, 1975, 10; Dumitru Micu, <span class="CharOverride-2">Un studiu despre proza fantastică</span>, CNT, 1975, 46; Nicolae Manolescu, <span class="CharOverride-2">Criteriul fantasticului</span>, RL, 1975, 51; Dimisianu, <span class="CharOverride-2">Opinii</span>, <span class="CharOverride-2">221–225</span>; Ulici, <span class="CharOverride-2">Prima verba</span>, II, <span class="CharOverride-2">207–210</span>; Mircea Opriţă, „<span class="CharOverride-2">Spiritul Romei”</span>, TR, 1980, 2; Adrian Marino, <span class="CharOverride-2">Interpretarea literaturii fantastice</span>, T, 1982, 8; Adrian Marino, <span class="CharOverride-2">Ideea latină</span>, TR, 1983, 27; Dana Dumitriu, <span class="CharOverride-2">Un eseu despre istoria Romei</span>, RL, 1983, 40; Yvonne Goga, <span class="CharOverride-2">O antologie a fantasticului românesc</span>, TR, 1984, 16; Iorgulescu, <span class="CharOverride-2">Prezent</span>, <span class="CharOverride-2">276–279</span>; Rodica Lascu-Pop, „<span class="CharOverride-2">Roumanie fantastique”</span>, „Marginales” (Bruxelles), 1985; N. Steinhardt, <span class="CharOverride-2">Escale în timp şi spaţiu sau Dincoace şi dincolo de texte</span>, Bucureşti, 1987, <span class="CharOverride-2">325–330</span>; Dan C. Mihăilescu, <span class="CharOverride-2">„Woodstock sau Cavalerul” de Walter Scott</span>, LAI, 1993, 203; <span class="CharOverride-2">Dicţ. scriit. rom., </span>II, <span class="CharOverride-2">19–20</span>; Gheorghe Grigurcu, <span class="CharOverride-2">O carte inconformistă</span>, RL, 1999, 2; Dan Mănucă, <span class="CharOverride-2">Ipostazele unei structuri epice</span>, CL, 2000, 5; Doina Curticăpeanu,<span class="CharOverride-2"> Vara din noiembrie</span>,<span class="CharOverride-2"> </span>F, 2003, 3–4; Opriţă, <span class="CharOverride-2">Anticipaţia</span>, <span class="CharOverride-2">532–533</span>; Bogdan Creţu, <span class="CharOverride-2">Feţele dilematice ale fantasticului</span>, CL, 2005, 6.&#9; <span class="Semnatura">C.H. </span></p>
			<p class="Heuristica-PRIMUL"><span class="titlu-12">DAN</span><span class="CharOverride-1">, Vasile </span>(8.V.1948, Cheţani, Mureş), poet. Este fiul Mariei (n. Maier) şi al lui Vasile Dan, ţărani. A urmat şcoala elementară în comuna natală (1955–1961), apoi Liceul „George Bariţiu” din Cluj (1961–1968). A absolvit Filologia la Institutul Pedagogic din Oradea (1972 ) şi Facultatea de Ziaristică din Bucureşti (1985). A fost profesor în Milăşel, judeţul Mureş (1972–1973), metodist la Casa de Cultură Lipova (1974–1980), corector la ziarul „Flacăra roşie” din Arad (1977–1981), redactor la „Vatra” (1981–1982), bibliotecar la Biblioteca Medicală din Arad (1983–1989). Din 1990 este redactor-şef, fondator al revistei lunare „Arca”, iar în prezent preşedinte al Filialei Arad a Uniunii Scriitorilor. A debutat la „Steaua” (1967) cu poemul <span class="CharOverride-2">Clopote</span>, iar editorial, în 1977, cu placheta <span class="CharOverride-2">Priveliştile</span>, pentru care a obţinut Premiul Editurii Facla. A colaborat și la „Echinox”, „Familia”, „Amfiteatru”, „Orizont”, „Tribuna”, „22”, „Interval”, „România liberă”. Poeziile i-au fost incluse în câteva antologii tipărite în ţară şi străinătate. A mai fost distins cu Premiul Asociaţiei Scriitorilor din Timişoara (1981), Premiul Filialei Arad a Uniunii Scriitorilor (1997, 2000).</p>
			<p class="Heuristica-BASE">Începuturile literare ale lui <span class="CharOverride-1">D.</span> stau sub influenţa atmosferei echinoxiste, temele dominante fiind fiinţa ca entitate în univers, misterul relaţiei cu natura, încercarea de a descoperi rădăcinile mitologice ale insului în mirificul peisajului: „Ţi-e dor să scrii un poem despre/ fiinţa născătoare, mama florii/şi-a ierbii despre:// zumzetul dintr-un stup adormit;/ pântecul, lumina incertă din care/ iată se trezeşte poetul” (<span class="CharOverride-2">Ars poetica</span>). Un ceremonial de limbaj şi imagini, precum şi un anumit echilibru existenţial se degajă din versurile care conturează o poetică a iubirii de cuvânt şi lucruri. Ingenuitatea se amestecă uneori cu ironia şi autoironia. Demersul liric se interiorizează în încercarea de a surprinde înlănţuirea vârstelor, trecerea spre crepuscul fiind un corolar firesc. Intuiţia vegetalului, a vitalității rămâne dominantă, dar apare şi imaginea unui univers autodevorator. În <span class="CharOverride-2">Arbore genealogic </span>(1981),<span class="CharOverride-2"> </span>volum unitar tematic, novator, se simte distincţia tonului, a frazării, a metaforei, dar şi o uşoară schimbare de atitudine. Poetul se află la o vârstă a schimbărilor, indecizia alegerilor aduce cu ea o oarecare ambiguitate. Simţurile par obosite de atâta spectacol, un uşor prozaism se infiltrează încet. <span class="CharOverride-2">Întâmplări crepusculare şi alte poeme </span>(1984) învederează un poet de expresie modernă, un spirit elegiac, atent la ce se petrece cu sine şi în jurul său, cu un dramatism ce răzbate în text: „Cineva te dă pe uşă afară din propriul tău trup/ zilnic de-o mie şi una de ori./ Tu intri înapoi pe fereastră extenuat de spectacol,/ zilnic de-o mie şi una de ori.//– imaginează-ţi; Melcul din cochilie cu intuiţia/ mereu corectă a zodiei, întră şi iese/ sau hieroglifa surâzătoare, pentru o clipă, a fulgerului/ pe care acum o citeşti” (<span class="CharOverride-2">Epifanii</span>). Poemele din <span class="CharOverride-2">Elegie în grădină </span>(1987) aduc o înnoire a temelor, cumva în spiritul timpului,<span class="CharOverride-2"> </span>incluzând şi versuri despre text, pe când <span class="CharOverride-2">Drumul cu fiinţe</span> (1990) aparţine deplin unui poet care se sincronizează cu generaţia textualistă. Gestul semnificativ, discursul ritualizat, efortul de a focaliza un sistem de „corespondenţe” misterioase în raportul eului cu lumea şi cu ceea ce se ascunde dincolo de ea rămân repere ale liricii lui <span class="CharOverride-1">D.</span> Cu fiecare volum filonul naturist, atitudinea de beatitudine, care-l apropie de poezia lui Adrian Maniu ori de cea a lui Ioan Alexandru, lasă loc meditaţiei asupra poemului ca act şi mod de existenţă. <span class="CharOverride-2">Un </span><span class="CharOverride-2">Li pe drumul mătăsii</span> (1997) este un jurnal de călătorie, de fapt cartea unui poet, dominant fiind tonul liric, starea de poezie autentică produsă de contemplarea unei ţări a contrastelor, o lume stranie şi fascinantă. <span class="CharOverride-2">Pielea poetului</span> (2000), răsplătită şi cu premiile revistelor „Poesis”, „Familia” şi „Observator” din München, reprezintă mărturia unei alte călătorii – eul în căutarea propriei identităţi: „Te smulgi, din când în când, dintre trupuri. N-au chip. N-au nume. Nici tu nu ai chip./ Nici tu nu ai nume./ Te priveşti în ele avid ca-n rama goală/ a unei oglinzi sparte” (<span class="CharOverride-2">Până se luminează</span>).<span class="CharOverride-2"> </span>Poemele sunt construite în crescendo, cuprinzând drumul unui solitar aflat într-o căutare fără sfârşit.<span class="CharOverride-2"> Carte vie </span>(2003) înseamnă o redescoperire a existenţei, a simţurilor eliberate de constrângeri, pentru a putea percepe naturalul. Când şi când experienţa de zi cu zi e pretext pentru a admira frumuseţea mereu nebănuită a lucrurilor, tema esenţială fiind, în cele din urmă, timpul, călătoria dintre copilărie şi moarte. În fine, în <span class="CharOverride-2">Întâmplări crepusculare şi alte poeme </span>(2011) autorul, un locuitor al versului, cu viaţa proiectată pas cu pas şi multiplicată, ipostaziată în „capsula etanşă a textului (cuvânt, poem, carte)” (Ioan Holban), pare că se scufundă în timpul crepuscular, propice unei cunoaşteri de un tip aparte, autodevoratoare. Volumul <span class="CharOverride-2">Proza zilei </span>(2004) reuneşte articole publicate de <span class="CharOverride-1">D.</span> în „Observator arădean” în perioada 1997–2003. Fiind vorba de publicistică, tematica e foarte variată, de la politic şi evenimente istorice până la întâmplări culturale, cărţi şi personalităţi care au marcat mai ales spaţiul arădean. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Priveliştile</span>, Timişoara, 1977; <span class="CharOverride-2">Nori luminaţi</span>, Bucureşti, 1979; <span class="CharOverride-2">Scara interioară</span>, Timişoara, 1980; <span class="CharOverride-2">Arbore genealogic</span>, Bucureşti, 1981;<span class="CharOverride-2"> Întâmplări crepusculare şi alte poeme</span>, Bucureşti, 1984; <span class="CharOverride-2">Elegie în grădină</span>, Bucureşti, 1987; <span class="CharOverride-2">Drumul cu fiinţe</span>, Bucureşti, 1990; <span class="CharOverride-2">Un Li</span> <span class="CharOverride-2">pe drumul mătăsii (jurnal chinezesc)</span>, Arad, 1997; <span class="CharOverride-2">Pielea poetului</span>, Arad, 2000; <span class="CharOverride-2">Carte vie</span>, Arad, 2003;<span class="CharOverride-1"> </span><span class="CharOverride-2">Proza zilei</span>, Arad, 2004; <span class="CharOverride-2">Poem vechi</span>, Cluj-Napoca, 2005; <span class="CharOverride-2">Întâmplări crepusculare şi alte poeme</span>, Iaşi, 2011.</p>
			<p class="Heuristica___m_RPR"><span class="CharOverride-1">Repere bibliografice: </span>Ulici,<span class="CharOverride-2"> Prima verba</span>, II, <span class="CharOverride-2">78–79</span>; Ciobanu,<span class="CharOverride-2"> Însemne</span>, II, <span class="CharOverride-2">201–203</span>; Felea, <span class="CharOverride-2">Aspecte</span>, II, <span class="CharOverride-2">274–276</span>; Moraru, <span class="CharOverride-2">Textul</span>, <span class="CharOverride-2">128–131</span>; Grigurcu, <span class="CharOverride-2">Existenţa</span>,<span class="CharOverride-2"> 358–361</span>; Cistelecan,<span class="CharOverride-2"> Poezie</span>, <span class="CharOverride-2">127–132</span>; Cornel Ungureanu, <span class="CharOverride-2">Vasile Dan</span>, O, 1991, 9; Ulici, <span class="CharOverride-2">Lit. rom.</span>, I, <span class="CharOverride-2">189–190</span>; Ruja, <span class="CharOverride-2">Parte</span>, I, <span class="CharOverride-2">214–218</span>; Gheorghe Grigurcu, [<span class="CharOverride-2">Vasile Dan</span>], RL, 2003, 22, 2004, 20; Cistelecan, <span class="CharOverride-2">Al doilea top</span>, <span class="CharOverride-2">19–21</span>; <span class="CharOverride-2">Dicţ. Banat</span>, <span class="CharOverride-2">223–225</span>; Ioan Moldovan, <span class="CharOverride-2">Poeme alese de poet</span>, F, 2006, 2; Bodiu, <span class="CharOverride-2">Evadarea</span>, <span class="CharOverride-2">30–35</span>; Iulian Boldea, <span class="CharOverride-2">Poezia lui Vasile Dan</span>, APF, 2009, 3; Ioan Holban, <span class="CharOverride-2">Capsula etanşă a textului</span>, CL, 2011, 9. &#9;<span class="Semnatura">A.Ct.</span></p>
			<p class="Heuristica-PRIMUL"><span class="titlu-12">DANCIU</span><span class="CharOverride-1">, Dimitrie </span>(6.X.1912, Săcel, j. Maramureş – 3.VI.1999, Cluj-Napoca), poet. Fiu al Nastacăi (n. Peter) şi al lui Vasile Danciu, ţărani, <span class="CharOverride-1">D. </span>face şcoala primară în comuna natală şi liceul la Vişeu de Sus și Iași. Din 1933 se află la București, unde urmează Școala de Arte și Meserii, absolvită în 1936, iar mai târziu, în 1951, obţine diploma de inginer la Institutul de Căi Ferate, lucrând apoi ca inginer la CFR până în 1972. Debutează în 1932 la Iaşi, în revista de stânga „Scânteia”. Tot la Iaşi îl cunoaşte pe Mihail Sadoveanu, de la care primeşte primele îndrumări în privinţa scrisului. Între 1936 şi 1939 redactează la Braşov împreună cu V. Spiridonică o revistă a scriitorilor tineri, „Front literar”. Se leagă spiritual de revista „Lanuri” din Mediaş, făcând parte din gruparea publicaţiei în 1939, ultimul ei an de apariţie. Mai colaborează cu poeme şi însemnări literare la „Revista tinerimii”, „Convorbiri literare”, „Gândirea”, „Gând românesc”, „Familia”, „Pagini literare”, „Prometeu”, mai târziu la „Luceafărul”, „Orizont”, „Steaua”, „Tribuna” ș.a. A îngrijit volumele de versuri <span class="CharOverride-2">Zbor peste ape</span> de Ion Moldoveanu (1970), <span class="CharOverride-2">Umbre si lespezi</span> de George A. Petre (1974), precum și, în colaborare cu Nae Antonescu, <span class="CharOverride-2">Însemnări critice</span> de Romulus Demetrescu (1979).</p>
			<p class="Heuristica-BASE">Volumul de debut al lui <span class="CharOverride-1">D.</span>, <span class="CharOverride-2">Solitudini</span> (1939), poartă amprenta epigonismului eminescian târziu. Anii războiului îl află pe poet în plină afirmare, dar volumul de versuri <span class="CharOverride-2">Lumini pentru vămi</span> e lăsat în manuscris din lipsă de mijloace editoriale. <span class="CharOverride-1">D.</span> publică fragmente din acesta în revistele „Tribuna”, „Orizont”, „Steaua”, până în 1973, când cartea apare sub titlul <span class="CharOverride-2">Poezii</span>. Versurile aparţin unui elegiac solitar; plaiurile maramureşene, unde scriitorul şi-a petrecut copilăria şi primii ani ai tinereţii, sunt o temă predilectă. Caracteristic este sentimentalismul alimentat de melancolii vagi. Cântec al toamnei, versurile au o turnură de romanţă sau de rugă duioasă şi nostalgică, iar elementele figuraţiei sunt împrumutate din universul cromatic şi muzical al anotimpului preferat: „Cât mai avem din timp la îndemână/ şi-amurgurile încă nu-s prea reci,/ Să rătăcim pe-afundele poteci / Cu umbrele pădurilor de mână”.</p>
			<p class="Heuristica___mici"><span class="CharOverride-4">SCRIERI</span><span class="CharOverride-1">: </span><span class="CharOverride-2">Solitudini</span>, Mediaş, 1939; <span class="CharOverride-2">Poezii</span>, pref. V. Fanache, Bucureşti, 1973.</p>
			<p class="Heuristica___m_RPR"><span class="CharOverride-1">Repere bibliografice:</span> Constantin Fântâneru, <span class="CharOverride-2">„Solitudini”</span>, UVR, 1940, 13;<span class="CharOverride-1"> </span>Ion Șiugariu, <span class="CharOverride-2">„Solitudini”</span>, MMN, 1940, 1–3;<span class="CharOverride-2"> </span>P. Precup, <span class="CharOverride-2">D. Danciu la 60 de ani</span>, ST, 1972, 20; Teodor Tihan, <span class="CharOverride-2">„Poezii”</span>, ST, 1973, 7; <span class="CharOverride-2">Dicţ. scriit. rom.</span>,<span class="CharOverride-2"> </span>II, <span class="CharOverride-2">21–22</span>; Poantă, <span class="CharOverride-2">Dicţ. poeţi</span>, <span class="CharOverride-2">80–81</span>; Nicolae Scurtu, <span class="CharOverride-2">Întregiri la biografia lui Dimitrie Danciu</span>, „Nord literar”, 2010, 1. &#9;<span class="Semnatura">M.B.T.</span></p>
			<p class="Heuristica-PRIMUL"><span class="titlu-12">DANCIU</span><span class="CharOverride-1">, Ion Maxim </span>(17.II.1948, Cluj – 6.X.2014, Cluj-Napoca), eseist, publicist. Este fiul Mariei Danciu (n. Maxim), profesoară, şi al lui Petre Danciu, inginer agronom. După absolvirea Liceului nr. 14 din Cluj, urmează Facultatea de Istorie–Filosofie a Universităţii „Babeş–Bolyai”, pe care o va termina în 1972 cu o teză de licenţă din domeniul sociologiei. În acelaşi domeniu îşi susţine şi doctoratul (1997). Între 1968 şi 1972 este redactor la revista „Echinox”, unde şi debutează (1970) cu un eseu, rămânând apropiat cercului echinoxiştilor. Între 1974 şi 1977 este redactor la revista „Transilvania” din Sibiu, în 1978–1980 lucrează la Anticariatul din Cluj-Napoca, apoi este funcţionar la Uniunea Artiştilor Plastici, Filiala Cluj, iar în perioada postdecembristă lucrează în redacţia revistei „Tribuna” ca secretar general (1990–2002) şi redactor-şef (2002–2012). Concomitent este cadru didactic, din 1994, la Facultatea de Ştiinţe Politice şi Administrative, departamentul de jurnalism, a Universităţii „Babeş–Bolyai”. Mai colaborează cu eseuri şi articole la „Steaua”, „Aletheea”, „Cahiers roumains d’études littéraires”, „Revue roumaine de sciences sociales”, „Studia Universitatis «Babeş–Bolyai»”, „Saeculum”, „Vatra” etc. Coordonează un volum colectiv despre Ioan Slavici (<span class="CharOverride-2">Ioan Slavici în perspectiva criticii actuale</span>, 2006), altul despre sociologul clujean George Em. Marica (<span class="CharOverride-2">Filosofia bunului simţ</span>, 1998), fiind prezent cu studii în lucrări colective pe teme de filosofie, sociologie sau jurnalism, consacrate unor personalităţi ca Lucian Blaga, D.D. Roşca, Eugeniu Sperantia ş.a. </p>
			<p class="Heuristica-BASE">Articolul cu care <span class="CharOverride-1">D.</span> debutează în „Echinox” anunţă încă din titlu, <span class="CharOverride-2">Existenţă şi cunoaştere la Lucian Blaga</span>, preocupările principale, ce se vor regăsi şi în prima sa carte, <span class="CharOverride-2">Partea şi întregul. Liniamente în antropologia filosofică românească </span>(1994):<span class="CharOverride-2"> </span>marile întrebări legate de specificul umanului, unicitatea omului ca existenţă creatoare şi posibilităţile cunoaşterii. Nucleul valoric al scrisului lui <span class="CharOverride-1">D.</span> poate fi detectat în cărţi dedicate antropologiei filosofice şi sociologiei culturale, aceasta fiind constanta activităţii sale. <span class="CharOverride-2">Partea şi întregul</span> însumează ideile filosofilor şi scriitorilor români care au fundamentat antropologia filosofică, analizând viziunea lor asupra omului şi asupra naturii sale ireductibile. Investigaţia este continuată în volumul <span class="CharOverride-2">În scorbura din oglindă </span>(1997), care completează sistemic panoplia gândirii româneşti despre relaţia dintre om, spirit universal, cunoaştere şi creaţie, acordând o pondere sporită celei din urmă prin modelul Eminescu. Acestuia i se consacră mai multe studii care schimbă unghiul analizei (filosofic, politic, identitar etc.), reliefând influenţa ideilor eminesciene asupra mentalităţii noastre culturale şi identificând liniile de gândire arhetipale. În alte cărţi <span class="CharOverride-1">D</span>. surprinde „liniamentele” principale ale reflecţiei despre om în cadrul filosofiei româneşti din prima jumătate a secolului trecut, reprezentate prin câteva nume importante: Eugeniu Sperantia, Lucian Blaga, Tudor Vianu, Emil Cioran, Athanase Joja, Mircea Eliade ş.a. Alături de domeniul antropologiei filosofice, textele lui <span class="CharOverride-1">D.</span> reflectă şi preocuparea pentru sfera mass media şi a jurnalismului cultural, fie că e vorba de editorialele publicate în „Tribuna” pe teme de actualitate şi de implicare imediată, fie că sunt introduceri sistematice în problema teoriei comunicării, care propun abordări diacronice ale dezvoltării mijloacelor mass media sau ale jurnalismului românesc din perioada de tranziţie – <span class="CharOverride-2">Mass media, comunicare şi societate</span> (2003),<span class="CharOverride-2"> Mass media. Modernitate, postmodernitate, globalizare</span> (2005). O similară radiografie a perioadei de tranziţie şi a temelor sale obsesive (reformele tranziţiei, conceptul Europa şi integrarea în spațiul european etc.) este şi <span class="CharOverride-2">Punctum saliens. Despre actualitatea unor permanenţe</span> (2011), care reuneşte editoriale şi articole publicate mai ales în „Tribuna” în anii 1990–2005. Activitatea publicistică a lui <span class="CharOverride-1">D.</span> se remarcă prin claritatea de sorginte „clasică” a judecăţilor asupra confuziilor şi dilemelor lumii contemporane, conferită de distanţa şi echilibrul unei „pedagogii culturale”.</p>
			<p class="Heuristica___mici"><span class="CharOverride-4">SCRIERI</span><span class="CharOverride-1">: </span><span class="CharOverride-2">Partea şi întregul. Liniamente în antropologia filosofică românească</span>, Bucureşti, 1994; <span class="CharOverride-2">În scorbura din oglindă</span>, Oradea, 1997; <span class="CharOverride-2">Adevăr şi interes din perspectiva sociologiei cunoaşterii şi antropologiei filosofice,</span> Cluj-Napoca, 2001; <span class="CharOverride-2">Mass media, comunicare şi societate</span>, Cluj-Napoca, 2003; <span class="CharOverride-2">Mass media. Modernitate, postmodernitate, globalizare</span>, Cluj-Napoca, 2005; <span class="CharOverride-2">Filosofia lui Eugeniu Sperantia</span>, Cluj-Napoca, 2010; <span class="CharOverride-2">Punctum saliens. Despre actualitatea unor permanenţe</span>, Cluj-Napoca, 2011; <span class="CharOverride-2">Strada</span>, pref. Ovidiu Pecican, Cluj-Napoca, 2011.</p>
			<p class="Heuristica___m_RPR"><span class="CharOverride-1">Repere bibliografice:</span> Valeriu Axinte, <span class="CharOverride-2">Ion Maxim Danciu</span>, ECH, 1994, 1–3; Mircea Muthu, <span class="CharOverride-2">„Partea şi întregul”</span>, TR, 1995, 10; Gheorghe Cordoş, <span class="CharOverride-2">„Partea şi întregul”</span>, ST, 1995, 4–5; Constantin Cubleşan, <span class="CharOverride-2">„În scorbura din oglindă”</span>, TR, 1997, 27; Diana Adamek, <span class="CharOverride-2">Transilvania</span> <span class="CharOverride-2">şi verile cu polen</span>, Piteşti, 2002, <span class="CharOverride-2">119–122</span>; <span class="CharOverride-2">Dicţ. Echinox</span>, <span class="CharOverride-2">139–145</span>; Letiţia Ilea, <span class="CharOverride-2">Mass media azi</span>, APF, 2006, 10; Aurel Bumbaş, <span class="CharOverride-2">Era media</span>, TR, 2006, 93; Vianu Mureşan, <span class="CharOverride-2">Amânarea, gest cultural</span>, TR, 2011, 203; Ovidiu Pecican, <span class="CharOverride-2">Sperantia între redescoperire şi respingerea suficientă</span>, TR, 2011, 211; Adrian Popescu, <span class="CharOverride-2">Un publicist matur</span>, ST, 2012, 2–3; Flavia Topan, <span class="CharOverride-2">Măsura cuvintelor</span>, TR, 2012, 247. <span class="Semnatura">Ad.S.</span></p>
			<p class="Heuristica-PRIMUL"><span class="titlu-12">DANCIU PETNICEANU</span><span class="CharOverride-1">, Nicolae </span>(14.IV.1936, Petnic, j. Caraş-Severin), prozator, publicist. Este fiul Ioanei (n. Dragomir) şi al lui Nicolae Radu, căruţaş. Urmează între 1951 şi 1955 Şcoala Medie Siderurgică din Reşiţa, Institutul de Mine din Petroşani (studii neterminate), iar în anii 1957 şi 1958 Şcoala de Ofiţeri a Ministerului de Interne din Bucureşti. Între 1961 şi 1966 a urmat Facultatea de Filologie a Universităţii bucureştene, secţia limba şi literatura română, curs fără frecvenţă. Lucrează la început (1955–1956) ca ajutor de meşter la Combinatul Siderurgic din Reşiţa, iar după absolvirea Şcolii de Ofiţeri până la pensionarea sa în 1986, în diverse servicii componente ale Ministerului de Interne. Este fondatorul, în 1960, al cenaclului literar &#160;„Eftimie Murgu” din Orşova, al Societăţii Literar–Artistice „Sorin Titel” din Banat (1988), al cărei preşedinte devine în 1990. Se află de asemenea între cei care fondează revista „Anotimpuri literare”, iniţiază seria nouă a publicaţiilor „Vrerea” (redactor-şef) şi „Vestea”, „Eminescu” şi „Icoane bănăţene”, editează almanahul literar-cultural „Frăţia”, îngrijeşte volumul colectiv <span class="CharOverride-2">Primul lup de mare</span> (1996), consacrat centenarului Victor Vlad-Delamarina. Debutează în 1969 cu proză scurtă în „Orizont”, iar editorial în 1982 cu volumul de povestiri<span class="CharOverride-2"> Apa de duminică</span>. A mai colaborat la „Familia”, „Tribuna”, „Almanahul oştirii”, „Altarul Banatului”, „Contemporanul”, „Semenicul” ş.a.</p>
			<p class="Heuristica-BASE">Volumul de debut al lui <span class="CharOverride-1">D.P.</span>,<span class="CharOverride-2"> Apa de duminică</span>, cuprinde proze scurte având ca obiect de investigaţie sudul montan al Banatului din perioada postbelică, descris în impactul cu civilizaţia modernă. Tehnica narativă se constituie prin decuparea unor secvenţe dintr-un „film” epic al cotidianului, iar reconstituirea lumii vizate se face prin apelul la elemente etnografice, etnologice şi lingvistice. Pentru unii „stilul «ocoş» bănăţenesc e trăsătura lor” (Cornel Ungureanu). Rememorările şi evocările „colorează idilic şi melodramatic materia cărţii”, dar procedeul sugerării unor motive epice din unele povestiri „le salvează de la platitudine ori de la dulcegărie” (Laurenţiu Ulici). Tehnica, zona umană aleasă se păstrează şi în volumele de proză scurtă <span class="CharOverride-2">Drumul de sănii</span> (1996) şi <span class="CharOverride-2">Stănuica</span> (1996), din care autorul a antologat în <span class="CharOverride-2">Pripon pentru calul meu </span>(2005), unde a mai adăugat încă patru piese. În romanul <span class="CharOverride-2">Cantonul galben </span>(1983) <span class="CharOverride-1">D.P.</span> oferă înainte de toate o radiografie a vieţii cotidiene a ceferiştilor din aceeași provincie. Procedeul este cel al povestirii cu „sertare”, textul având mai multe filoane tematice. Romanul următor, <span class="CharOverride-2">Când caii dorm în picioare </span>(1987), este o dezbatere asupra unui „caz”, efectuată prin formula metaromanescului. Alt roman, <span class="CharOverride-2">Bigamul</span> (I–II, 2006), prezintă un destin uman de excepţie, cel al soldatului bănăţean Mihail Obreană, căzut prizonier în Primul Război Mondial în luptele împotriva Rusiei, dus în Siberia şi revenit în locurile natale din Valea Sfârdinului după mai bine de douăzeci de ani. Se recompun de asemenea peisajul uman de aici cu notele lui specifice, atmosfera epocii, sunt implicate culoarea locală şi valorile etnofolclorice. Spaţiul epic mai înregistrează răsfrângeri ale politicului în conştiinţa comunităţii rurale într-o perioadă care începe cu prăbuşirea Austro-Ungariei şi sfârşeşte cu întoarcerea armelor împotriva Germaniei şi intrarea soldaţilor ruşi în locurile natale ale protagonistului. <span class="CharOverride-2">Tot ce am pe suflet</span> (1996) este o radiografie a acţiunilor fostei Securităţi, precum şi a vieţii literare contemporane din Banat, multe pagini fiind consacrate evenimentelor din decembrie 1989. În <span class="CharOverride-2">Peregrin prin Siberia </span>(2001) <span class="CharOverride-1">D.P.</span> relatează cu mijloacele reporterului o călătorie întreprinsă cu un an înainte în regiunea Omsk, pe urmele bunicului, prizonier acolo din Primul Război Mondial. Descrierea locurilor, a oamenilor şi a mediilor alternează cu reveniri asupra unor întâmplări petrecute pe Valea Sfârdinului, ţinut al copilăriei, dar şi al repatrierii prizonierului şi familiei sale. Pe de altă parte, o seamă de rapsozi bănăţeni ori de sportivi s-au aflat în centrul unor evocări mai mult sau mai puţin romanţate, după cum Avram Iancu intră ca erou în reportajele din <span class="CharOverride-2">La Ţebea cerul este tricolor </span>(1997) sau din <span class="CharOverride-2">Cântece de pe spada Iancului</span> (2002). Volumul <span class="CharOverride-2">Adio în septembrie </span>(1995) include „mărturisiri” şi memorii al căror obiect este poetul Damian Ureche. Sunt puse la contribuție şi poeme inedite ale acestuia, documente, facsimile, imagini necunoscute despre existenţa şi opera poetului. <span class="CharOverride-1">D.P. </span>a încercat şi critica literară, mai întâi în <span class="CharOverride-2">Octavian Goga şi mesianismul</span> (1998), lucrare scrisă într-un limbaj didactic datat, dar însoţită de o bogată iconografie privind relaţiile poetului ardelean cu Banatul, apoi în <span class="CharOverride-2">Domnul Eminescu soseşte iarna </span>(2000) şi în <span class="CharOverride-2">Voievodul Mihail</span> (2011), unde amestecă expresia literară cu limbajul critic excesiv encomiastic. De reţinut sunt îndeosebi interferenţele biografiei eminesciene cu oamenii şi locurile de cultură din Banat, ca şi receptarea liricii poetului aici. În <span class="CharOverride-2">Lumina de la Vărădia</span> (2008) se tinde către prezentarea vieţii şi operei lui Paul Iorgovici în contextul iluminismului românesc şi european, cartea nefiind o biografie romanţată. <span class="CharOverride-1">D.P. </span>a mai publicat ediţii din scrieri ale lui Virgil Birou (1997, 2003), Ion Stoia Udrea (2001)şi Nicolae Cena (2002) şi a coordonat două lucrări privind istoria şi cultura unor locuri din Banatul de munte. </p>
			<p class="Heuristica___mici ParaOverride-3"><span class="CharOverride-1">SCRIERI: </span><span class="CharOverride-2">Apa de duminică</span>, Timişoara, 1982; <span class="CharOverride-2">Cantonul galben</span>, Timişoara, 1983; <span class="CharOverride-2">Când caii dorm în picioare</span>, Timişoara, 1987; <span class="CharOverride-2">Tangou la Piave</span>, Bucureşti, 1990; <span class="CharOverride-2">Tangou imperial</span>, Timişoara, 1994; <span class="CharOverride-2">Adio în septembrie</span>, pref. Lucian Ervin Bureriu, Timişoara, 1995; <span class="CharOverride-2">Drumul de sănii</span>, Timişoara, 1996;<span class="CharOverride-2"> Stănuica</span>, Timişoara, 1996; <span class="CharOverride-2">Tot ce am pe suflet</span>, Baia Mare, 1996; <span class="CharOverride-2">La Ţebea cerul este tricolor</span>, Timişoara, 1997; <span class="CharOverride-2">Octavian Goga şi mesianismul</span>, Timişoara, 1998; <span class="CharOverride-2">Legământul împăratului Băl-Alion</span>, Timişoara, 1999; <span class="CharOverride-2">Domnul Eminescu soseşte iarna</span>, Timişoara, 2000; <span class="CharOverride-2">Lacrimă de taragot</span> (<span class="CharOverride-2">Viaţa romanţată a lui Luca Novac</span>), pref. Paraschiv Oprea, Ion Odrobot, Eugen Gal și Ştefan Cărăpănceanu, Timişoara, 2000; <span class="CharOverride-2">Peregrin prin Siberia</span>, Timişoara, 2001; <span class="CharOverride-2">Cântece de pe spada Iancului</span>, Timişoara, 2002; <span class="CharOverride-2">Orfeu s-a născut în Banat (Viaţa romanţată a lui Luca Bănăţeanu</span>), Timişoara, 2003; <span class="CharOverride-2">Mantu</span>, Timişoara, 2004; <span class="CharOverride-2">Pripon pentru calul meu</span>, pref. Nicolae Ţic, Timişoara, 2005; <span class="CharOverride-2">Rapsodul din Ţara Almăjului (Viaţa romanţată a rapsodului Dumitru Popovici-Iena</span>), Timişoara, 2005; <span class="CharOverride-2">Vrăjitorul din Almăj</span>.<span class="CharOverride-2">Viaţa romanţată a violonistului Ion Stan Tănănacu</span>, Timişoara, 2005; <span class="CharOverride-2">Bigamul</span>, I–II, Timişoara, 2006; <span class="CharOverride-2">Comandorul</span>, Timişoara, 2008; <span class="CharOverride-2">Lumina de la Vărădia</span>, îngr. Nicolae Sârbu, pref. Crişu Dascălu, postfaţă Paul Miclău, Timişoara, 2008; <span class="CharOverride-2">Un căţelandru muşcând dintr-un nor</span>, Timişoara, 2011; <span class="CharOverride-2">Voievodul Mihail</span>, Timişoara, 2011. </p>
			<p class="Heuristica___m_RPR"><span class="CharOverride-1">Repere bibliografice:</span> Eugen Dorcescu, <span class="CharOverride-2">„Apa de duminică”</span>, CL, 1982, 12; Crişu Dascălu, <span class="CharOverride-2">Provincia în literatură</span>, O, 1983, 21; Laurenţiu Ulici, <span class="CharOverride-2">Alte povestiri din Banat</span>, RL, 1983, 21; Andrei Lillin, <span class="CharOverride-2">Un roman al spaţiului bănăţean</span>, O, 1984, 5; Nicolae Bârna, <span class="CharOverride-2">„Cantonul galben”</span>, RL, 1984, 38; Marian Odangiu, <span class="CharOverride-2">În căutarea personajului</span>, O, 1988, 5; Adrian Dinu Rachieru, <span class="CharOverride-2">Un roman antipitoresc</span>, LCF, 1988, 15; Virgil Vintilescu, <span class="CharOverride-2">„Tot ce am pe suflet”</span>, „Vrerea”, 1995, 1; Constantin Dram, <span class="CharOverride-2">Despre vremuri deja intrate în istorie</span>, CL, 1996, 9; Mircea Anghelescu, <span class="CharOverride-2">Miticul autobiografic</span>, RL, 1997, 50; Ionel Bota, <span class="CharOverride-2">Nostalgia arhaicului sau Triumful naraţiunii. Eseu asupra prozei lui Nicolae Danciu Petniceanu</span>, Timişoara, 2002; Ungureanu, <span class="CharOverride-2">Geografia lit.</span>, IV,<span class="CharOverride-2"> 194</span>; Crişu Dascălu, <span class="CharOverride-2">Un antuziast</span>, „Viaţa de pretutindeni”, 2008, 1–5; <span class="CharOverride-2">Personalităţi de marcă din Timişoara, la Timişoara şi noi la ele acasă</span>, II, coordonatori Pavel Petroman și Cornel Petroman, Timişoara, 2008, <span class="CharOverride-2">180–184</span>. &#9; <span class="Semnatura">D.V. </span></p>
			<div class="_idGenObjectLayout-1">
				<div id="_idContainer021">
					<div id="_idContainer019" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DANELIUC</span><span class="titlu-12-complet">, Mircea </span>(7.IV.1943, Hotin), <br />prozator, dramaturg.</p>
					</div>
					<div id="_idContainer020" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="01_D2_Dabija-Darul_3-68-web-resources/image/DANIELUC_MIRCEA1.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Adelinei (n. Malinovschi) şi al lui Zaharia Daneliuc. După terminarea Liceului „C. Negruzzi” din Iaşi, urmează cursurile Facultăţii de Filologie, secţia limba şi literatura franceză, a Universităţii „Al. I. Cuza”, absolvită în 1966. Se va înscrie apoi la Facultatea de Regie Film a Institutului de Artă Teatrală şi Cinematografică „I.L. Caragiale” din Bucureşti, terminată în 1972, după care se lansează într-o carieră strălucită ca regizor, ilustrată prin filmele <span class="CharOverride-2">Cursa</span> (1975), <span class="CharOverride-2">Ediţie specială</span><span class="CharOverride-1"> </span>(1977), <span class="CharOverride-2">Proba</span><span class="CharOverride-1"> </span><span class="CharOverride-2">de microfon</span> (1980), <span class="CharOverride-2">Vânătoarea de vulpi</span> (1980), <span class="CharOverride-2">Croaziera</span> (1981), <span class="CharOverride-2">Glissando</span> (1984), <span class="CharOverride-2">Iacob</span> (1988), <span class="CharOverride-2">A 11-a poruncă</span> (1991), <span class="CharOverride-2">Tusea şi junghiul</span> (1992), <span class="CharOverride-2">Patul conjugal</span> (1993), <span class="CharOverride-2">Această lehamite</span> (1994), <span class="CharOverride-2">Senatorul melcilor</span> (1995), <span class="CharOverride-2">Ambasadori, căutăm patrie</span> (1998–2003), <span class="CharOverride-2">Sistemul nervos </span>(2004), <span class="CharOverride-2">Legiunea străină </span>(2008), <span class="CharOverride-2">Marilena </span>(2009), <span class="CharOverride-2">Cele ce plutesc </span>(2009). Filmele i-au fost distinse cu premii la festivaluri naţionale şi internaţionale, iar regizorului i s-au acordat în mai multe rânduri premii UCIN şi ACIN. După cum mărturisește în interviuri, s-a apropiat târziu de literatură, într-un moment în care devenise imposibil să își finanțeze proiectele cinematografice. A debutat editorial cu <span class="CharOverride-2">Pisica ruptă </span>(1997; Premiul ASPRO),<span class="CharOverride-2"> </span>publicând într-un timp scurt șapte romane, două volume de proză scurtă și mai multe piese de teatru. Majoritatea filmelor realizate după 2000 sunt ecranizări ale propriilor romane. A mai pus în scenă <span class="CharOverride-2">Emigranţii</span> lui Slavomir Mrozeck (1977), <span class="CharOverride-2">Regele desculţ</span> de Paul Anghel (1978), <span class="CharOverride-2">O noapte furtunoasă</span> de I.L. Caragiale (1998) și o scurtă dramă personală, <span class="CharOverride-2">Doi pinguri</span><span class="CharOverride-1"> </span>(2006). </p>
			<p class="Heuristica-BASE">Intrarea târzie în literatură, după ce împlinise cincizeci de ani, când <span class="CharOverride-1">D. </span>era nu numai impus ca regizor, ci și format ca scriitor, precum și productivitatea i-au creat reputația de autor inclasabil, greu de situat într-o școală sau o tradiție artistică. La aceasta a contribuit și relativul dezinteres al criticii față de un autor suspectat în permanență că se legitimează prin succesul obținut în cinematografie: insistența cu care regizorul a subliniat continuitatea preocupărilor sale pentru literatură, teatru și film („între scriitor, cineast, regizor, romancier nu este decât o diferență de formă, nu de conținut”) a creat senzația unei pasiuni episodice pentru scris, a unei simple întreruperi a carierei de regizor în așteptarea unor ocazii favorabile revenirii. Prin formulă<span class="CharOverride-1"> D. </span>nu depășește orizontul romancierilor din anii ’80 ai secolului trecut, de care îl leagă atât viziunea critică asupra moravurilor și asupra puterii, cât și oscilația între registrul realist și cel simbolic. Rămâne un observator al societății, care combină reprezentarea satirică și metafora cu ușurința și naturalețea cu care scriitorii „esopici” disimulau reprezentarea realității sub parabole; este un „întârziat” care proiectează asupra deceniilor de tranziție realismul încărcat de subterfugii și strategii aluzive <span class="Comment-Reference CharOverride-6">a</span>l perioadei comuniste. Nota personală vine din adâncimea metafizică a negativității. Prozatorul aduce în ficțiunile sale o viziune a răului care depășește orice realitate istorică datorată proastei alcătuiri a societății sau a guvernării. El este ceea ce Antoine Compagnon numea un „antimodern”: un sceptic care așază un rău universal la facerea lumii, în legătură cu păcatul originar, ca o predeterminare negativă inevitabilă. „Lumea e deja cauzal declanșată și sfârșită de mult”, spune personajul-narator din<span class="CharOverride-2"> Ora lanti </span>(2007), unul din romanele târzii ale scriitorului. Această reprezentare monocrom sumbră determină atât eșecul inevitabil al personajelor, destinul lor consumat de dinainte („totul e deja trăit”), precum și stilul vituperant al satirei sociale sau vehemența comentariilor auctoriale – pentru că descoperirea damnației nu se poate trăi fără indignare. La <span class="CharOverride-1">D.</span> există sentimentul că literatura denunță cu violență un rău mult mai profund, aflat dincolo de aparențele realității. Clare în acest sens, fără complexitatea uneori prolixă a romanelor, sunt volumele de nuvele, povestiri și schițe <span class="CharOverride-2">Două spălări pe cap</span> (2010), <span class="CharOverride-2">Băiatul fără sprâncene</span> (2012). Crochiuri ale realității postdecembriste, aceste proze sunt populate cu o lume acționată exclusiv de pasiuni și motivații situate dincolo de cadrele moralității, pe care ochiul naratorului le urmărește cu ironie rece. Critica a vorbit de un filon caragialian, dar aici nu e în discuţie atât reflectarea unei societăți corupte, cât posibilitatea de a evoca, sub pretextul satirei sociale, un rău distribuit uniform, fără nuanțe și mai ales fără mântuire. Umorul, întotdeauna cinic, rezultă dintr-o coliziune a mai multor intenții în egală măsură negative: e un spectacol al răutății umilite, însă nu printr-un triumf al binelui, ci printr-o altă răutate. O avocată care încearcă să corupă prin favoruri sexuale un judecător e păcălită chiar de infractorul pe care trebuia să îl apere. Un pedofil e înșelat de victima lui, o fetiță de treisprezece ani, cu un alt pedofil. Pe anumite secvențe această tratare a realității în cheia amoralității poate lăsa impresia de profunzime, prelungind satira într-un plan mai larg de reflecție în marginea naturii umane. Dar în esență e doar efectul nivelant al unei perspective sceptice integrale, generând o proză „fără învingători” (Dan C. Mihăilescu). O perspectivă ce se anunța încă de la începuturile activității de romancier a lui <span class="CharOverride-1">D.</span> sub forma unei memorialistici a eșecului personal. <span class="CharOverride-2">Pisica ruptă </span>e o cronică a decepțiilor artistice ale unui regizor, făcută într-un regim incert, apropiat de cel al autoficțiunii, cu anecdote de platou, consemnări aproape documentare ale unor episoade legate de filmele <span class="CharOverride-2">Glissando </span>sau<span class="CharOverride-2"> Croaziera</span> și transfigurări aluzive (Sergiu Nicolaescu apare ca Sergiu Colonnescu). Specifică e de pe acum tema eșecului recurent: protagonistul nu se confruntă cu un singur obstacol, ci e silit să suporte, rând pe rând, constrângerile cenzurii comuniste, nerecunoașterea internațională și precaritatea financiară postdecembristă. E un destin care se articulează în funcție de o lungă serie de evenimente negative, „ruperea pisicii” devenind o metaforă a revoltei permanente și niciodată deschizătoare de drumuri. Unele teme aveau să treacă ulterior, într-o formă sublimată, în <span class="CharOverride-2">Petru și Pavel </span>(2003), care urmărește de asemenea destinul unui autor persecutat în regimul comunist și silit să suporte marginalizarea în epoca de tranziție. Deși a primit un prestigios premiu, nu <span class="CharOverride-2">Pisica ruptă</span> a avut cu adevărat succes de critică, ci <span class="CharOverride-2">Marilena și câteva voluptăți</span> (1999), în care s-a citit un portret arhetipal al femeii abuzate. E cea mai izbutită aplicare a formulei lui <span class="CharOverride-1">D.</span> Combinarea unui registru realist, de critică a moravurilor, cu o articulație simbolică și parabolică permite aici o abordare a condiției feminine imediat generalizabilă. Cele trei „Marilene” din roman<span class="Comment-Reference CharOverride-6"> </span>constituie o „dinastie” (C. Rogozanu), refăcând, la vârste diferite și în contexte diferite, aceeași existență torturată într-o lume a agresivității masculine. Prozatorul inaugurează astfel o serie epică dedicată tipurilor sociale predestinate eșecului și decăderii. Figura basarabeanului, a celui pe care istoria l-a dislocat de mai multe ori din cauza schimbărilor geopolitice, e evocată în <span class="CharOverride-2">Strigoi fără țară </span>(2001),<span class="CharOverride-2"> </span>în vreme ce figura imigrantului postrevoluționar, atras de mirajul Occidentului, apare în <span class="CharOverride-2">Cele ce plutesc </span>(2009). De fiecare dată temele sociale sunt proiectate pe fondul unei negativități care transgresează condiționările istorice. Dacă <span class="CharOverride-2">Strigoi fără țară</span> e și un roman al incestului, <span class="CharOverride-2">Cele ce plutesc</span> e un roman al crimelor în serie. <span class="CharOverride-1">D.</span> nu urmărește să constituie o amplă frescă a marginalității și a înfrânților (de altfel, personajele, chiar în dimensiunea lor tipică, nu actualizează o categorie a inadaptatului), ci să pună la îndoială posibilitatea însăși a reușitei umane. În acest sens, <span class="CharOverride-2">Ora lanti</span> reprezintă poate cea mai interesantă evoluție a prozei lui <span class="CharOverride-1">D.</span> Evocând depresia ca tipologie a retragerii din lume și a regresiunii în căutarea „originii” („aș vrea să văd undeva un mers cinstit îndărăt”), romanul deconspiră nimicul, iluzia consistenței realității. Depresivii sunt cei care au acces la adevărata natură a lumii, înțelegând mecanismul unei existențe silite să se desfășoare „lent”, în absența timpului și a experiențelor transfiguratoare, fără perspectiva evenimentului salvator și fără amintiri. „Nu simt c-am trăit”, mărturisește protagonistul. Tema realității ca iluzie se regăsea și într-o piesă apărută câțiva ani mai devreme, <span class="CharOverride-2">Carlo Carlini, iluzionism </span>(2003), articulația cerebrală a reprezentării epice fiind influențată de maniera problematizantă a teatrului modern. Ca dramaturg, <span class="CharOverride-1">D. </span>este autorul unor piese de mici dimensiuni – <span class="CharOverride-2">Şchiopul binemirositor</span> (1999), <span class="CharOverride-2">Doi pinguri</span> (2000) ş.a. – care abordează aceleași teme ale violenței generalizate și ale victimizării, punând totodată în evidență, prin limbajul epurat, caracterul repetitiv al eșecului și dinamica opresivă a raporturilor umane, în fond schema aproape dogmatică care susține acest univers de reprezentări ficționale.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Pisica ruptă</span>, Bucureşti, 1997; <span class="CharOverride-2">Marilena şi câteva voluptăţi</span>, Bucureşti, 1999; <span class="CharOverride-2">Şchiopul binemirositor. Antichități în două părți</span>, postfaţă Miruna Runcan, Bucureşti, 1999; <span class="CharOverride-2">Apa din cizme</span>, Bucureşti, 2000; <span class="CharOverride-2">Doi pinguri. Teatru într-o parte sau două</span>, Bucureşti, 2000; <span class="CharOverride-2">Strigoi fără ţară</span>, Bucureşti, 2001; <span class="CharOverride-2">Carlo Carlini, iluzionism</span>, Bucureşti, 2003; <span class="CharOverride-2">Petru şi Pavel</span>, Piteşti, 2003; <span class="CharOverride-2">Femei în ghips</span>, București, 2005; <span class="CharOverride-2">Ora lanti</span>, București, 2007; <span class="CharOverride-2">Cele ce plutesc</span>, București, 2009; <span class="CharOverride-2">Două spălări pe cap</span>, București, 2010; <span class="CharOverride-2">Băiatul fără sprâncene</span>, București, 2012.</p>
			<p class="Heuristica___m_RPR"><span class="CharOverride-1">Repere bibliografice: </span>Al. Ioanide, <span class="CharOverride-2">Acum ca şi-atunci</span>, RL, 2000, 9; C. Rogozanu, <span class="CharOverride-2">Pisici, cizme, voluptăţi</span>, RL, 2002, 39; Constantin Dram, <span class="CharOverride-2">Sub semnul textului lacunar</span>, CL, 2003, 3; Nicolae Oprea, <span class="CharOverride-2">Destinul lui „Ilie fără ţară”</span>, „Ziua literară”, 2003, 41; Mihăilescu, <span class="CharOverride-2">Lit. rom. postceauşism</span>, II, <span class="CharOverride-2">176–191</span>; Petre Ciobanu, <span class="CharOverride-2">Antiprezentul sau Existența în ralenti</span>, R, 2007, 10;<span class="CharOverride-2"> </span>Cristina Chevereșan, <span class="CharOverride-2">Pe repede înapoi</span>,<span class="CharOverride-2"> </span>O, 2007, 10; Alexandru Budac, [<span class="CharOverride-2">Mircea Daneliuc</span>], O, 2010, 4, 2012, 7.&#9; <span class="Semnatura">A.Td.</span></p>
			<p class="Heuristica-PRIMUL"><span class="titlu-12">DANIEL</span><span class="CharOverride-1">, Paul I. </span>(pseudonim al lui Paul Ionescu-Daniel; 15.II.1910, Bucureşti – 7.X.1983, Bucureşti), prozator. A fost, după cum menţiona el însuşi într-un text parţial autobiografic, „feciorul mai mic al lui Ioan Ionescu, conţopist la un minister”, care „comitea şi el, în secret, poezie”, şi al Elisabetei (n. Georgescu). Urmează cursurile şcolii primare şi pe cele secundare la Liceul ,,Sf. Sava” din Bucureşti. Autor precoce, editează, la începutul adolescenţei, împreună cu alţi câţiva de aceeaşi vârstă, revistele, efemere, „Ţânţarul” şi „Idealul tinerimii”. La şaisprezece ani merge să se călugărească la mănăstirea Cernica şi, după afirmaţiile lui, l-ar fi atras şi pe Al. Sahia, pe care-l cunoscuse anterior, către viaţa monastică. În 1929 publică în „Bilete de papagal”, la care colaborează în continuare şi unde cunoaşte numeroşi scriitori din generaţia lui ori ceva mai vârstnici. A rămas cu studiile neterminate, deşi a încercat, cu intermitenţe, să le completeze. Lucrează în presă, fiind corector, secretar de redacţie, redactor. Între 1929 și 1936 ocupă funcţia de redactor la ,,Epoca”, ţine pagina culturală la ,,Adevărul” şi ,,Dimineaţa”; este secretar de redacţie la ,,Argus”, redactor la ,,Timpul” (1940–1948) și la ,,România liberă” (1946–1948). În perioada următoare trece la ziarul ,,Agerpres”, care dispare, ulterior înfiinţându-se agenţia cu acelaşi nume, este, apoi, secretar de redacţie la ziarul ,,Glasul armatei”, primind şi gradul de maior. După 1951 lucrează la Editura de Stat pentru Imprimate şi Publicaţii (ESIP)şi la Editura Ştiinţifică de Stat, iar din 1953 se angajează la ,,Gazeta finanţelor” în calitate de secretar de redacţie, timp în care publică o serie de reportaje satirice şi schiţe. Din 1968 se pensionează medical. Înainte de război, mai colaborează cu nuvele, schiţe, povestiri, reportaje etc. la „Zodiac”, „Herald”, „Stânga”, „Cuvântul liber”, „Adevărul literar şi artistic”, „Vremea”, „Vitrina literară”, „Revista scriitoarelor şi scriitorilor români” ş.a., iar în perioada postbelică e prezent în „România literară”, „Luceafărul”, „Ateneu”, „Manuscriptum” ş.a. Foloseşte şi pseudonimele P. Damian, Paul Damian, P. Dan, Alexandru Colţea, Pion ş.a. În 1935 se căsătoreşte cu Rodica, sora mai mică a lui B. Fundoianu. Călătoreşte în străinătate, are sejururi îndelungate în Franţa, unde îl cunoaşte pe B. Fundoianu, cu care se împrieteneşte, notabil fiind, după decenii, rolul lui <span class="CharOverride-1">D.</span> ca editor al acestuia. Participă la cenaclul literar al revistei „Cahiers du Sud”, întâlneşte diferite personalităţi literare şi artistice, cu unele legând relaţii strânse (între alţii, cu sculptorul Constantin Brâncuşi şi cu actorul Louis Jouvet). În ţară, din 1935 până în 1943, frecventează şedinţele cenaclului Sburătorul, unde citeşte din propria producţie literară. Debutează editorial în 1938 cu volumul de proză scurtă <span class="CharOverride-2">Republica Barbă-Rasă </span>(cu o copertă ilustrată de J. Perahim), semnat Paul I. Daniel, căruia i se adaugă, în 1945, <span class="CharOverride-2">Un sătul de viaţă</span>.</p>
			<p class="Heuristica-BASE">Autor de schiţe şi mici povestiri, <span class="CharOverride-1">D.</span> e un umorist din a doua generaţie postcaragialiană. E comparabil – deşi le rămâne inferior ca nivel estetic – cu predecesori precum I.A. Bassarabescu şi G. Brăescu, scriitori faţă de care e mai„gazetăresc”, mai „uşor”, mai diluat. Se poate presupune că la rândul lui va fi servit – alături de alţii – drept model pentru unii umorişti din perioada 1948–1989. Personajele din scrierile lui umoristice şi (blând) satirice sunt înzestrate cu o pregnantă autenticitate; scriitorul a construit o mică lume, lumea mahalalei, configurată din observarea selectivă a realităţilor, înfăţişată cu o „voce” proprie, chiar dacă pot fi depistate asemănări cu scriitori confruntaţi biografic cu realităţi similare. Mahalaua lui <span class="CharOverride-1">D. </span>este cea din primele decenii ale secolului al XX-lea şi în special din perioada interbelică, adică mahalaua transpusă în literatură de alţi autori în chip „expresionist”, dramatic, sumbru ori melodramatic sau sentimental. Din viaţa periferiei bucureştene mizere el observă şi reţine aspectele comice, nu neapărat „vesele”, narate mai degrabă cu bonomie, însă nu fără incisivitate şi nerv, şi nu fără o seriozitate de fond, ceea ce asigură calitatea umorului. Mahalaua – aşa-numita „Republica Barbă-Rasă”, adevărat „stat în stat” – este una dosnică şi nevoiaşă, văduvită de binefacerile edilitar-urbanistice moderne. Observaţia pătrunzătoare a prozatorului vizează limbajul, mentalităţi şi comportamente caracteristice, recuzita şi practicile obişnuite ale traiului oamenilor de la periferie. Onomastica e de un pitoresc uneori poate şarjat prin supralicitare: personajele se numesc Duduveică, Falaştoacă, Bambulete, Gâjâitu, Tăchiţă Cărăbiţă, Iliuţă Pufulete (numele-poreclă real al bunicului prozatorului), Năvârlie, Nenciu Penciu, rareori purtând nume neutre stilistic. Dintre scenele reconstituite cu vervă nu lipsesc nunta „cu dar”, încăierarea conjugală ori între vecini, expediţia micilor „şmecheri” pe bulevard, unde, păcălind diverşi „fraieri”, văd un film, beau şi mănâncă fără să plătească, apoi descinderea hingherilor în mahala şi eşecul tentativei lor de a înhăţa căţelul din curtea unui mitocan ş.a.m.d. Atmosfera de cârciumă ori de frizerie, specifică unui cartier mărginaş e resuscitată cu iscusinţă. Printre textele lui <span class="CharOverride-1">D.</span> sunt câteva reuşite ale genului, cum ar fi <span class="CharOverride-2">Borsalino-veritabil</span>, în care un „adălmaş” luat între doi vecini, dintre care unul e controlor fiscal, deci „influent” pe lângă prăvăliaşi, îi înlesnise celuilalt cumpărarea avantajoasă a unei pălării noi, se transformă într-un şir de libaţii ruinătoare prin restaurante, care se întind vreo săptămână şi la capătul cărora, constatându-se pierderea pălăriei a cărei cumpărare declanşase totul, e recuperată şi dată la „întors” vechea pălărie uzată, prilej pentru un nou „adălmaş”. La fel proza intitulată <span class="CharOverride-2">Care pe care</span>, unde un tânăr avocat, jefuit de un tâlhar de codru, îşi recuperează, prin vorbărie persuasivă, banii şi bunurile, obţinând, pe deasupra, o arvună pentru o făgăduită „rezolvare” a situaţiei juridice a banditului, ori povestirea <span class="CharOverride-2">Nu-ţi dau, că n-am!.</span> După 1948 producţia lui <span class="CharOverride-1">D.</span> scade valoric, pe de o parte fiindcă scriitorul încearcă să se plieze comenzii politico-propagandiste a regimului, pe de altă parte pentru că ţine să-şi diversifice paleta și eşuează în registrele nou abordate (evocarea pitorească şi sfătoasă, fantasticul, straniul). Verbozitatea se accentuează, incisivitatea nu mai este pregnantă, textele sunt fără poantă ori cu o poantă slabă.  </p>
			<p class="Heuristica___mici"><span class="CharOverride-4">SCRIERI</span><span class="CharOverride-1">: </span><span class="CharOverride-2">Republica Barbă-Rasă</span>, Bucureşti, 1938; <span class="CharOverride-2">Un sătul de viaţă</span>, Bucureşti, 1945; <span class="CharOverride-2">Stradă liniştită</span>, Bucureşti, 1958; <span class="CharOverride-2">Borsalino-veritabil</span>, Bucureşti, 1969; <span class="CharOverride-2">Strada sabiei de lemn</span>, Bucureşti 1980. <span class="CharOverride-1">Ediţii: </span>B. Fundoianu, <span class="CharOverride-2">Privelişti şi inedite</span>, introd. edit., Bucureşti, 1974, <span class="CharOverride-2">Poezii</span>, tr. Virgil Teodorescu și Dora Litman, introd. Mircea Martin, postfaţa edit., Bucureşti, 1978 (în colaborare cu George Zarafu), <span class="CharOverride-2">Poezii</span>, I–II, pref. D. Micu, Bucureşti, 1983 (în colaborare cu George Zarafu), <span class="CharOverride-2">Opere</span>, I, pref. Mircea Martin, postfață Ion Pop, București, 2011 (în colaborare cu George Zarafu și Mircea Martin). <span class="CharOverride-1">Traduceri:</span> Hans Huenkel, <span class="CharOverride-2">Pactul cu moartea</span>,<span class="CharOverride-2"> </span>Bucureşti, [s.a.]; Radclyffe Hall, <span class="CharOverride-2">Fântâna singurătăţii</span>, Bucureşti, 1943.</p>
			<p class="Heuristica___m_RPR"><span class="CharOverride-1">Repere bibliografice:</span> [<span class="CharOverride-2">Paul I. Daniel</span>], RRI, II, partea I, <span class="CharOverride-2">136–146</span>; Vasile Damaschin, <span class="CharOverride-2">Paul I. Daniel</span>, „Seara”, 1939, 363; Dan Petraşincu, <span class="CharOverride-2">„Republica Barbă-Rasă”</span>,<span class="CharOverride-2"> </span>„România”, 1939, 240, 257; Emil Gulian,<span class="CharOverride-2"> „Republica Barbă-Rasă”</span>, FCL, 1939, 2195; Al. A. Philippide, <span class="CharOverride-2">„Republica Barbă-Rasă”</span>, VR, 1939, 6; Mircea Pavelescu, <span class="CharOverride-2">„Republica Barbă-Rasă”</span>, JL, 1939, 10; Dan Petraşincu, <span class="CharOverride-2">„Un sătul de viaţă”</span>, „Dreptatea nouă”, 1945, 128; N. Papatanasiu, <span class="CharOverride-2">„Un sătul de viaţă”</span>, „Drapelul”,1945, 285; Al. Raicu, <span class="CharOverride-2">Paul Daniel – 70</span>, RL, 1980, 7; I. Cremer, <span class="CharOverride-2">„Strada sabiei de lemn”</span>, F, 1981, 9; <span class="CharOverride-2">Dicţ. scriit. rom.</span>,<span class="CharOverride-2"> </span>II, <span class="CharOverride-2">22–24</span>. &#9; <span class="Semnatura">N.Bc.</span></p>
			<div class="_idGenObjectLayout-1">
				<div id="_idContainer024">
					<div id="_idContainer022" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DANILOV</span><span class="CharOverride-1">, Nichita</span> (7.IV.1952, Climăuţi, <br />j. Suceava), poet, <br />prozator, eseist. </p>
					</div>
					<div id="_idContainer023" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="01_D2_Dabija-Darul_3-68-web-resources/image/DANILOV_NICHITA1.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Nataliei (n. Ivanov) şi al lui Ivan Danilov, ţărani lipoveni. Urmează liceul la Iaşi (1967–1971), apoi, tot aici, o şcoală postliceală de arhitectură (1971–1973) şi Facultatea de Ştiinţe Economice (1974–1978). Debutează cu poezie în „Convorbiri literare” (1977) şi editorial cu volumul <span class="CharOverride-2">Fântâni carteziene </span>(1980; Premiul Uniunii Scriitorilor). Înainte de 1989 este, pe rând, stagiar la Studioul Cinematografic Buftea, corector şi redactor la revista „Convorbiri literare” (1982–1988), profesor la Liceul „Mihai Eminescu” din Iaşi şi muzeograf la Casa Memorială „G. Topîrceanu” (1988–1990). Ulterior ocupă mai multe funcţii la diverse teatre, ziare şi reviste ieşene: între 1991 şi 1992 este director al Teatrului Luceafărul, apoi secretar general de redacţie la „Dacia literară” (1992–1993), secretar literar la Teatrul Naţional „V. Alecsandri” (1993–1996), redactor-şef la Editura Nord-Est, şeful departamentului de cultură la ziarul „Monitorul” (1996–2000). După 2000 lu&#173;crează ca inspector pe probleme de cultură la Casa de Cultură „Mihai Ursachi” a Municipiului Iaşi (2001–2004), iar după această dată este director al aceleiaşi instituţii. Intră şi în diplomaţie: consilier diplomatic pe probleme de cultură-presă la Chişinău (1998–2001), ambasador interimar al României în Republica Moldova (1999), director adjunct al Institutului Cultural Român din Chişinău (din no&#173;iem&#173;brie 2012). Colaborează la „Viaţa românească”, „Luceafărul”, „Cronica”, „România literară”, „Tribuna”, „Dialog”, „Ziarul de Iaşi” ş.a. În 2004 a fost decorat cu Ordinul Cavaler<span class="CharOverride-1"> </span>al<span class="CharOverride-1"> </span>Artelor, de-a lungul timpului decernându-i-se numeroase premii.</p>
			<p class="Heuristica-BASE">Deşi versurile de început ale lui <span class="CharOverride-1">D. </span>stau sub semnul unui lirism de factură eminesciană, care se simte, difuz, şi ulterior (muzicalitatea şi sonoritatea versurilor, melancolia, unele motive), încă din <span class="CharOverride-2">Fântâni carteziene</span> sentimentul lumii şi al sinelui ca spectacol derizoriu, ca succesiune de măşti îl anunţă pe adevăratul poet, cel al cortegiilor comic-funerare, al peisajelor cu arlechini şi jucători de zaruri. „Soarele negru” al lui Gérard de Nerval şi corbul lui Edgar Allan Poe sunt figurile tutelare ale acestor tablouri încremenite: totul e dublu („omul despicat în două” din <span class="CharOverride-2">Abel</span>), lumea şi sinele sunt imperii ale întunericului, iar răul (sugestia crimei e adesea prezentă) se repetă fără încetare. Conştiinţa revenirii acestui spectacol al răului şi al absurdului aduce, în plan estetic, ironia şi livrescul, oscilând între umor şi disperare. În <span class="CharOverride-2">Câmp negru</span> (1982), mai multe poeme (<span class="CharOverride-2">Arlechini la marginea câmpului</span>, <span class="CharOverride-2">Finita la commedia</span>,<span class="CharOverride-2"> Poema porţilor</span>) continuă această linie a travestiurilor: jocul încremenit al identităţilor-măşti – eul şi dublul său – devine substanţa poemului, care se reduce adesea la un joc de repetiţii şi dedublări: nu există revelaţie sau schimbare, „trecerea” e de fapt încremenire, „eu” şi „celălalt” sunt totuna, şiruri de indivizi sau evenimente identice se substituie periodic într-un joc fără sens. Halucinantul <span class="CharOverride-2">Câmp negru</span>, scris într-un registru dublu, amestec de oralitate şi oracular, de aparent derizoriu şi intens simbolism, este un poem paradigmatic despre trecerea spre nicăieri, adică în moartea percepută ca vid, ca moarte-în-moarte (aceeaşi percepţie apare mai târziu la Ioan Es. Pop):<span class="CharOverride-1"> </span>„Mână lângă mână şi pumn lângă pumn/ jucând zaruri şi cărţi pe un câmp de cenuşă/ în timp ce apar eu pe o uşă inexistentă/ şi care se deschide acum pentru prima oară/ [...] în timp ce încerc să pătrund înăuntru./ [...] – Cât să-i dau portarului? am întrebat chiar portarul,/ în timp ce acesta se făcea că nu-i el omul/ [...] – Trei sute de lei, mi-a răspuns,/ două pachete de ţigări Kent sau Pall Mall/ şi o sticlă de vodcă [...]/ Am fost aşezat pe un scaun înalt/ şi întrebat dacă ştiu într-adevăr să joc./ Şi am răspuns nu, pentru că într-adevăr nu ştiam jocul,/ deşi jucasem cândva ceva asemănător./ [...] Am urlat toate astea tare, deşi eram foarte calm,/ pentru a avea timp să le studiez reacţiile./ Deşi ei jucau impasibili şi indiferenţi,/ cu mutrele sobre, cu cravate la gât/ din care lipsea tocmai gâtul. Cu manşetele albe/ ale cămăşii suflecate peste mâneca neagră a costumului,/ din care lipseau tocmai mâinile şi restul trupului./ Pentru că într-o parte mâinile lor/ împărţeau cărţile în timp ce/ trupul lor se zguduia de râs în altă parte./ Nu dispuneam de nimic, decât de cupa cu cenuşă/ unde aveam o pereche de zaruri/ şi-o pereche de mănuşi negre”. Tot în volumul <span class="CharOverride-2">Câmp negru</span> se află unul dintre cele mai frumoase poeme în proză din întreaga operă a lui <span class="CharOverride-1">D.</span> şi poate din câte s-au scris în anii ’80: <span class="CharOverride-2">Nouă variaţiuni pentru orgă</span>. Textul (un fel de poem al repetiţiilor în cerc) este o alegorie despre neagra mântuire a poetului-călugăr închis în chilia – mormânt şi fântână – a poemului, scris într-un limbaj de o simplitate şi profunzime simbolice, amintind de o veche limbă ritualică: „Celălalt Ferapont seamănă pe jumătate cu mine, pe jumătate cu primul frate Ferapont. [...] Pe spate are o pereche de aripi şi-o cruce care-l apasă greu înăuntru. [...] Are o faţă întunecată şi nu l-am văzut zâmbind niciodată. E un adevărat gramatic. [...] El transcrie în aur psaltirea” (<span class="CharOverride-2">VII. Celălalt Ferapont</span>); „Dedesubtul celuilalt Ferapont e celălalt Lazăr. Dedesubtul celuilalt Lazăr nu mai e nimeni. Cenuşa picură pe rănile lui şi-i acoperă trupul. El nu scrie la nici o psaltire. E prea slab ca să mai poată scrie ceva. [...] Fiecare rană a lui e ca o fântână. Într-una din rănile sale stau eu şi-mi continui psaltirea. Fratele Daniel nu ştie nimic din toate astea. [...] El îmi va continua psaltirea” (<span class="CharOverride-2">VIII. Celălalt Lazăr</span>); „Se sfârşea luna april şi începea luna martie. Daniel se apropie de fântână. [...] Era într-o noapte de vineri spre luni. [...] Luni stătu toata ziua şi plânse aplecat peste fratele său Daniel. [...] Dedesubtul lui plângea celălalt Daniel. [...] Era o sâmbătă neagră, fără sfârşit” (<span class="CharOverride-2">IX. Coborârea lui Daniel</span>). Dacă poezia autentică e „coborâre” în fântâna-infern, revelaţie şi blestem, lepădare de sine, aşa cum mărturisesc textele intitulate <span class="CharOverride-2">Nouă variaţiuni...</span>, din <span class="CharOverride-2">Arlechini la marginea câmpului</span> (1985; Premiul Asociaţiei Scriitorilor din Iaşi), viziunea poetului pare că se obiectivează: el priveşte şi se priveşte oarecum din afară, cu detaşare, poemele au un echilibru clasic, o tentă sentenţioasă; „peisajele” sunt încremenite, Daniel (ipostază a poetului tânăr) rămâne undeva la marginea câmpului, nu coboară în „centru”, în sinele-fântână. Arlechinii sunt umbre, spectacolul trecerii lor e de un tragism şi grotesc reţinut. În <span class="CharOverride-2">Poemul lunii</span> onirismul, una din constante, are specificul unui tablou al lui De Chirico: spaţiul geometric, simetric, nemişcarea, de unde şi senzaţia că stranietatea, absurdul nu intervin în realitate, ci se instalează ca unică realitate. Alte poeme cu puternice latenţe tragice, <span class="CharOverride-2">Portretul fratelui meu venind de pe front</span> sau <span class="CharOverride-2">Ora funestă</span>,<span class="CharOverride-2"> </span>îşi armonizează tensiunile, expresioniste, în ritmuri şi sonorităţi de veritabile „balade somnambule”. <span class="CharOverride-2">Poezii</span> (1987) pare o carte de trecere, în care coexistă mai multe formule estetice: un <span class="CharOverride-1">D.</span> melancolic şi muzical, al rostirii grave, sentenţioase şi al mărturisirilor directe despre sine, unul romantic, în descendenţa <span class="CharOverride-2">Odei...</span> eminesciene, cu învolburări stilistice preţioase („Sunt tristeţea cea mai vastă,/ cel mai dureros extaz” etc.), şi un altul, pictor de peisaje înrămate, de tipul spectacol-în-spectacol, un poet vizual şi vizionar, care trage peste imaginile sale, de o intensitate dureroasă, cortina unei blânde ironii, pline de umor absurd ori negru. În volumul <span class="CharOverride-2">Deasupra lucrurilor, neantul</span> (1991; Premiul Asociaţiei Scriitorilor din Iaşi), indiferent de modalităţi (poezia alegorică şi limbajul metaforic abstract sau poezia epică, ironică şi absurd-ludică), discursul se articulează în jurul melancoliei: pe de-o parte melancolia care vine din sentimentul trecerii şi al deşertăciunii lucrurilor, pe de altă parte teama de inconsistenţă, de „neantul de deasupra” şi din interiorul „lucrurilor”. Poemele sunt populate de manechine moarte, arlechini „cu faţa ridată de somn”, îngeri înveliţi în ziare sau cu ochelari fumurii, lanuri de grâu care se hrănesc cu sânge şi cresc pe străzile oraşului, cai „ridicaţi din fotolii”, care „rumegă literele căzute în iarbă”. Este o lume apocaliptică, dar pusă sub semnul dublului, o apocalipsă a iluziei, a farsei şi a nebuniei: „casa”, o corabie a nebunilor, condusă de „F. M. Dostoievski în uniformă de capitan”, şi-a pierdut ferestrele şi uşile şi „pluteşte în aer, doar acoperiş şi pereţi:/ prin ferestre ies palmele noastre, ca nişte lopeţi....” (<span class="CharOverride-2">Secol</span>). Expresionismului exacerbat îi corespunde un sentiment (auto)ironic al derizoriului şi al înscenării, componenta livrescă şi intertextuală accentuându-se: „Cu craniul ascuţit ca un ou trece pe stradă marele poet Nichita Danilov/ eu merg în urma lui şi meditez/ citindu-l pe Borges.// El îşi înclină capul, se opreşte în loc şi m-ascultă/ transpus într-o lume ocultă./ Eu merg în urma lui şi-i citez/ un anumit pasaj din Borges” (<span class="CharOverride-2">Portret al artistului la tinereţe</span>). În <span class="CharOverride-2">Mirele orb</span> (1995) sentimentul sfârşitului (de lume şi de „secol”) pare că se asociază unei oboseli dulci, o „lumină moartă” lăsându-se deasupra oraşului; în peisaje vizionare, încremenite, străluminate dinăuntru de strania lumină a morţii, ameninţarea angoasantă, presimţirea vidului alternează cu o linişte şi o armonie nefireşti: „O singură femeie/ fierbe duminica într-un cazan de aramă/ hăinuţele celor o mie de copii orbi/ Le clăteşte apoi seara/ în albia dulce a râului/ le stoarce şi le întinde/ la uscat pe sârmă/ în livada de vişini.// În locul fiecărui cârlig/ cântă albastra privighetoare” (<span class="CharOverride-2">Peisaj cu îngeri orbi</span>). Poemele în proză – sau proza poetică, alegorică şi poemele epicizate, cu „tramă” – continuă o linie foarte fertilă în opera lui <span class="CharOverride-1">D.</span>, desăvârşită, în <span class="CharOverride-2">Suflete la second hand</span> (2000), de ciclul poematic <span class="CharOverride-2">Fluture cap-de-mort</span>. Aici „drama morţii” e folosită de autor ca materie poetică de mâna a doua, adică prin intermediul unui travesti epic parodic. Personajele şi poveştile lor, desfăşurate într-un Iaşi carnavalesc, au o savoare deosebită, poeziei îi prieşte de minune ancorarea într-un real concret, sordid, în materia stufoasă a realităţii, pe care ştie să o ridice, prin întortocheate volute simbolice ori prin incizii bruşte, violente, la rangul unei viziuni tulburătoare, în zona tragicului absurd. Cele două volume de poeme inedite publicate în 2007 (<span class="CharOverride-2">Centura de castitate</span>;<span class="CharOverride-2"> </span>Premiul Uniunii Scriitorilor, Premiul Academiei Române) şi în 2011 (<span class="CharOverride-2">Imagini de pe strada Kanta</span>; Premiul revistei „Observator cultural”) au provocat o parte a criticii să se întrebe dacă nu este vorba despre un nou <span class="CharOverride-1">D.</span>, datorită reformatării, pe alocuri, a stilisticii sale. Într-adevăr, parabola redată printr-un amestec de realism brut şi metaforism concentrat, duritatea imaginarului, dar şi densitatea sa, ca şi tematica proaspătă aduc un suflu inovator în lirica sa. Volumul conţine poeme de excepţie, lungi, narative (<span class="CharOverride-2">Nunta de câini</span>, <span class="CharOverride-2">Stâlpi de înaltă tensiune</span>), sau concis-metaforice. Culegerile de articole şi eseuri <span class="CharOverride-2">Apocalipsa de carton</span> (1993) şi <span class="CharOverride-2">Urechea de cârpă</span> (1993) pun în valoare o vervă satirică debordantă, iar critica tranziţiei spre economia de piaţă şi a racilelor comunismului în România trimite la un gen de scriitură caracterizat prin fineţea observaţiei şi ironiei. <span class="CharOverride-2">Portrete fără ramă </span>(2012; Premiul APLER pentru cea mai bună carte a anului), combinaţie de portretistică, memorialistică şi eseistică, reuneşte portrete ale unor scriitori români contemporani, uneori analize ale unor opere, dar, cel mai adesea, proze în care scriitorii şi memorialistul devin personajele unor istorii pe cât de reale, uneori pe atât de fabuloase (<span class="CharOverride-2">Despre</span> <span class="CharOverride-2">o</span> <span class="CharOverride-2">întâlnire</span> <span class="CharOverride-2">cu</span> <span class="CharOverride-2">Guillaume</span>, alias Virgil Mazilescu, deschizând ciclul dedicat amintirilor cu optzecişti, este una dintre performanţele volumului). Viaţa noastră literară, câteva dintre figurile ei cele mai importante sau mai pitoreşti apar în acest volum într-o elocventă, personală desfăşurare. Începând cu 2004, când apare <span class="CharOverride-2">Șotronul</span>, primul volum din dilogia <span class="CharOverride-2">Tălpi </span>(al doilea<span class="CharOverride-2">, Locomotiva Noimann</span>,<span class="CharOverride-2"> </span>iese în 2008), <span class="CharOverride-1">D. </span>pare<span class="CharOverride-1"> </span>că<span class="CharOverride-1"> </span>se orientează spre proză, publicând patru romane şi două volume de proză scurtă (<span class="CharOverride-2">Capete de rând</span>, 2006, <span class="CharOverride-2">Mama Sonya</span>, 2008), primite cu rezervă de critică. În orice caz, trilogia şi <span class="CharOverride-2">Ambasadorul invizibil</span> (2010) l-au impus drept unul dintre prozatorii importanţi ai ultimului deceniu. <span class="CharOverride-2">Ambasadorul... </span>abordează în forţă tema puterii, dintr-o perspectivă care mereu i-a fost proprie lui <span class="CharOverride-1">D.</span>, probabil cel mai dostoievskian dintre scriitorii noştri. Acest dostoievskianism ca perspectivă tragică şi absurdă asupra lumii este aplicat în roman unei filosofii a istoriei recente. Prozatorul amestecă alegoria, parabola, oniricul cu detalii minimaliste, extrem de precise, cronica evenimentelor istorice, realitatea politică recognoscibilă cu absurdul cel mai atroce. Tema puterii subîntinde o temă morală şi existenţială, centrală în proza lui <span class="CharOverride-1">D.</span> Chiar dacă înscrisă în decoruri stranii, onirice, intens simbolice şi încărcate, care pot aminti de tablourile avangardei ruse, dilogia, şi ea un amestec de suprarealism şi realism, pune aceleaşi mari întrebări ale literaturii lui Dostoievski: existenţa lui Dumnezeu, raportul dintre bine şi rău, problema conştiinţei şi a vinovăţiei umane. Atrasă iremediabil de viziuni funambuleşti, apocaliptice, proza lui <span class="CharOverride-1">D.</span> rămâne însă mereu puternic ancorată în real, cu un limbaj deopotrivă oral, livresc şi pitoresc, savuros în idiosincraziile sale, uneori tipice pentru limbajul de tranziţie românesc, alteori cu parfum regional sau arhaic. Dilogia transplantează în lumea românească postdecembristă tema milenaristă a apocalipsei într-o scenografie personală, în care realismul şi parabola par să se confunde, relansând tema religioasă şi metafizică (mai puţin la modă în Occident) în proza românească. Dacă Mircea Cărtărescu, alt poet optzecist convertit la proză, a reuşit să prindă în nuvelele şi romanele sale „spiritul” unui Bucureşti cvasifantastic, <span class="CharOverride-1">D.</span> reuşeşte în <span class="CharOverride-2">Tălpi </span>să circumscrie spaţiul unui Iaşi postrevoluţionar, murdar, sărac, agresiv şi plin de reclame, în care supravieţuieşte însă Iaşul cvasimitic al lui Cuza şi al lui Kogălniceanu; e în acelaşi timp Iaşul blândului Bahlui şi al sfintei Parascheva, un Iaşi rusesc, gogolian şi chagallian, scăldat în lumina unor asfinţituri purpurii şi populat de personaje memorabile. Dacă în <span class="CharOverride-2">Maşa şi extraterestul</span> (2005) problematica, atmosfera şi scriitura par dintele autorului, în primul volum din <span class="CharOverride-2">Tălpi</span>, ca şi în continuarea sa, <span class="CharOverride-2">Locomotiva Noimann</span>, personajul central reprezintă punctul forte al romanului. Bikinski, un soi de „spirit al locului”, unind sfinţenia şi păcatul, credinţa şi necredinţa, dar şi Noimann, provin din galeria personajelor bântuite dostoievskiene, dar şi gogoliene (Makanin şi proza rusească contemporană poate constitui de altfel un model viabil): „eroul” mărunt, insignifiant, trăitor într-un underground ori margine, un „bicisnic” provincial, care, asemenea Maşei, gândeşte, visează sau chiar produce o revoluţie (purificatoare sau nu) a sinelui sau a umanităţii. Aşii prozatorului <span class="CharOverride-1">D. </span>sunt farmecul limbii, poezia, mirajul metamorfozelor narative, care propulsează lumea sa aparent realistă într-una miraculoasă, vizionară, de o densitate simbolică rar întâlnită în proza actuală. </p>
			<p class="Heuristica_CITAT">Monologurile şi scenariile relevă sensibilitatea metafizică a lui Nichita Danilov, cultivată la şcoala romanticilor macabri, fantaşti, a suprarealiştilor, dar şi la aceea a absurdului, o sensibilitate înfiorată, neliniştită, revoltată chiar în faţa tainelor care privesc identitatea fiinţei înainte de naştere şi după moarte. <span class="CharOverride-3">[...]</span> Deşi scrie o poezie a formelor – există chiar un spectacol al formelor, hilare, groteşti, simple mecanisme sau păpuşi de carton, întruchipări ale golului –, lirismul lui Nichita Danilov este în cel mai bun înţeles un lirism al ideilor.</p>
			<p class="Heuristica_CITAT_semnat">MIRCEA A. DIACONU</p>
			<p class="Heuristica_CITAT">Nichita Danilov este o voce inconfundabilă în poezia de azi. El întoarce poezia tânără – neîncrezătoare în miturile Poeziei – la temele ei eterne. O corecție necesară, o revenire inevitabilă, pentru că poezia, cu sau fără majusculă, nu poate trăi multă vreme numai în comedia poeziei. <span class="CharOverride-3">[...]</span> În <span class="CharOverride-3">Arlechini la marginea câmpului</span> reîntâlnim marile simboluri (<span class="CharOverride-3">Verbul</span><span class="CharOverride-3">, Fapta, Balanța, Vestitorii, Marile Cețuri, Marea cea Arsă, Amurgul</span>) alese, acum, cu precădere din sfera metafizicului și introduse într-o viziune predominant crepusculară: umbre grele, rătăciri în <span class="CharOverride-3">Marile Cețuri, Nevăzutul </span>care plânge... Spiritul nu-i, totuși, dezolant, o lumină nouă se aprinde în deșerturile ființei și o rază de luciditate trece peste aceste câmpuri în care îngerii și arlechinii se țin de mână. În orice lucru este o moarte și un început, clopotele aduc vestirea, îngerii se prăbușesc din cer și poetul se naște între două neanturi. Escatologia romantică este tratată acum fără solemnitate, într-o notație aspră și cu un simț fin al universurilor impure. Punctul de plecare este aici ideea cunoscută a lui Nietzsche, reluată fără fast imagistic într-o viziune vag spiritualistă, cu alternanță de morți și nașteri, căderi și iluminări într-un timp nedeterminat. Nichita Danilov elimină din poem metafora, elimină (cu o singură excepție, cred) și muzica versului, poemul este o fișă a spiritului bolnav de singurătăți și înspăimântat de semnele sfârșitului.</p>
			<p class="Heuristica_CITAT_semnat">EUGEN SIMION</p>
			<p class="Heuristica___mici"><span class="CharOverride-4">SCRIERI</span><span class="CharOverride-1">: </span><span class="CharOverride-2">Fântâni carteziene, </span>Iaşi, 1980; <span class="CharOverride-2">Câmp negru</span>, Bucureşti, 1982; <span class="CharOverride-2">Arlechini la marginea câmpului</span>, Bucureşti, 1985; <span class="CharOverride-2">Poezii</span>, Iaşi, 1987;<span class="CharOverride-2"> Deasupra lucrurilor, neantul, </span>Bucureşti, 1991; <span class="CharOverride-2">Apocalipsa de carton</span>, Iaşi, 1993; <span class="CharOverride-2">Urechea de cârpă,</span> Iaşi, 1993; <span class="CharOverride-2">Mirele orb</span>, Iaşi, 1995; <span class="CharOverride-2">Nevasta lui Hans</span>, Iaşi, 1996; <span class="CharOverride-2">Nouă variaţiuni pentru orgă</span>, pref. Mircea Mihăieş, Iaşi, 1999; <span class="CharOverride-2">S</span><span class="CharOverride-2">uflete la second hand</span>, Bucureşti, 2000; <span class="CharOverride-2">Umbră de aur, melancolia</span>, postfaţă Mircea A. Diaconu, Botoşani, 2000; <span class="CharOverride-2">Secol</span>, Iaşi, 2002; <span class="CharOverride-2">Tălpi</span>, vol.<span class="CharOverride-2"> </span>I:<span class="CharOverride-2"> Şotronul</span>, Iaşi, 2004, vol. II: <span class="CharOverride-2">Locomotiva Noimann</span>, Iaşi, 2008; <span class="CharOverride-2">Ferapont</span>, Piteşti, 2005; <span class="CharOverride-2">Maşa şi extraterestrul</span>, Iaşi, 2005; <span class="CharOverride-2">Capete de rând</span>, Piteşti, 2006; <span class="CharOverride-2">Centura de castitate</span>, Bucureşti, 2007; <span class="CharOverride-2">Băutorii de absint</span> (în colaborare cu Traian T. Coşovei, Ion Mureşan, Ioan Es. Pop și Liviu Ioan Stoiciu), Piteşti, 2007; <span class="CharOverride-2">Mama Sonya</span>, Bucureşti, 2008; <span class="CharOverride-2">Ambasadorul invizibil</span>, Iaşi, 2010; <span class="CharOverride-2">Imagini de pe strada Kanta</span>, Bucureşti, 2011; <span class="CharOverride-2">Portrete fără ramă</span>, Bucureşti, 2012.</p>
			<p class="Heuristica___m_RPR"><span class="CharOverride-1">Repere bibliografice:</span> Dobrescu, <span class="CharOverride-2">Foiletoane</span>, III, <span class="CharOverride-2">54–59</span>; Grigurcu, <span class="CharOverride-2">Existenţa</span>,<span class="CharOverride-2"> 466–469</span>; Cristea, <span class="CharOverride-2">Fereastra</span>,<span class="CharOverride-2"> 288–292</span>; Micu, <span class="CharOverride-2">Limbaje</span>,<span class="CharOverride-2"> 127–129</span>; Simion, <span class="CharOverride-2">Scriitori</span>, IV, <span class="CharOverride-2">526–537</span>;<span class="CharOverride-2"> </span>Eugen Simion, <span class="CharOverride-2">Peisaj liric cu înger palid</span>, RL, 1991, 23;  Negoiţescu, <span class="CharOverride-2">Scriitori contemporani</span>,<span class="CharOverride-2"> 146–148</span>; Liviu Leonte, <span class="CharOverride-2">Alegorii şi parabole</span>, CRC, 1996, 1–2; Gheorghe Grigurcu, <span class="CharOverride-2">Îngerul narcisiac</span>, RL, 1996, 10; Octavian Soviany, <span class="CharOverride-2">Soarele negru</span>, APF, 1996, 3; Pop, <span class="CharOverride-2">Pagini</span>,<span class="CharOverride-2"> 165–170</span>; Regman, <span class="CharOverride-2">Dinspre Cercul Literar</span>,<span class="CharOverride-2"> 131–133</span>;<span class="CharOverride-2">  Dicţ. analitic</span>, I, <span class="CharOverride-2">57–58</span>, IV, <span class="CharOverride-2">613–615</span>; <span class="CharOverride-2">Dicţ. scriit. rom.</span>, II, <span class="CharOverride-2">24–25</span>; Mircea A. Diaconu, <span class="CharOverride-2">Nichita Danilov. Tablouri fără ramă</span>, CL, 1999, 8; Ştefan Borbély, <span class="CharOverride-2">Spectacolul lumii (văzut dinspre crepuscul)</span>, APF, 2000, 10; Cistelecan, <span class="CharOverride-2">Top ten</span>,<span class="CharOverride-2"> 33–35</span>; Daniel Corbu, <span class="CharOverride-2">Generaţia poetică ’80</span>, Iaşi, 2000, <span class="CharOverride-2">49–55</span>; Bogdan Alexandru Stănescu, <span class="CharOverride-2">Un secol în infern</span>, LCF, 2003, 21; Pop, <span class="CharOverride-2">Viaţă</span>,<span class="CharOverride-2"> 191–195</span>; Buciu, <span class="CharOverride-2">Panorama</span>, I,<span class="CharOverride-2"> 188–192</span>; Holban, <span class="CharOverride-2">Portrete</span>,<span class="CharOverride-2"> </span>I, <span class="CharOverride-2">86–90</span>; Raluca Dună, <span class="CharOverride-2">Magul Danilov (I– II)</span>, LCF, 2004, 1, 2; Cistelecan, <span class="CharOverride-2">Al doilea top</span>, <span class="CharOverride-2">28–30</span>; Lefter, <span class="CharOverride-2">Flashback</span>, <span class="CharOverride-2">327–338</span>; Holban, <span class="CharOverride-2">Ist. lit.</span>, I, <span class="CharOverride-2">182–194</span>; Claudiu Turcuş, <span class="CharOverride-2">Un nou Danilov?</span>, CLT, 2007, 20; Paul Cernat, <span class="CharOverride-2">Un poet metafizic</span>, OC, 2007, 118; Andrei Terian, <span class="CharOverride-2">Goluri şi plinuri</span>, CLT, 2007, 40; Alex. Ştefănescu, <span class="CharOverride-2">Nichita Danilov, poet şi prozator</span>, RL, 2008, 10; Mircea Bârsilă, <span class="CharOverride-2">Problematica barocă în poezia lui Nichita Danilov</span>, ARG, 2008, 12; Manolescu, <span class="CharOverride-2">Istoria</span>, <span class="CharOverride-2">1308–1309</span>; Bianca Burţa-Cernat, <span class="CharOverride-2">Povestiri crepusculare</span>, OC, 2009, 241; Raluca Dună, <span class="CharOverride-2">„Ambasadorul invizibil”</span>, RL, 2010, 19; Antonio Patraş, <span class="CharOverride-2">Duhul povestirii</span>, OC, 2010, 276; Ion Bogdan Lefter, <span class="CharOverride-2">7 postmoderni</span>, Pitești, 2010, <span class="CharOverride-2">151–158</span>; Cosmin Ciotloş, <span class="CharOverride-2">Sistematica</span> <span class="CharOverride-2">poeziei</span>, RL, 2011, 42; Bogdan Creţu, <span class="CharOverride-2">Radiografia</span> <span class="CharOverride-2">puterii</span>, OC, 2011, 303; Soviany, <span class="CharOverride-2">Cinci decenii</span>, I, <span class="CharOverride-2">220–222</span>; Daniel Cristea-Enache, <span class="CharOverride-2">Desfăşurarea</span>, OC, 2012, 379; Ştefan Baghiu, <span class="CharOverride-2">Nichita Danilov sau Automatismul poetic</span>, ST, 2012, 1; Cistelecan, <span class="CharOverride-2">Diacritice</span>, II, <span class="CharOverride-2">79–83</span>. &#9; <span class="CharOverride-5">R.D.</span></p>
			<p class="Heuristica___mici"><span class="titlu-12">DANOVICI</span><span class="CharOverride-11">, Pătraşcu </span><span class="CharOverride-6">(sec. XVII), traducător. Boier moldovean cu funcţii în cancelaria domnească între 1640 şi 1665, lui </span><span class="CharOverride-11">D.</span><span class="CharOverride-6"> i s-a atribuit traducerea unui cronograf grecesc. Dintre manuscrisele păstrate la Biblioteca Academiei Române, cel mai complet este </span><span class="CharOverride-12">Hronograf den începutul lumii</span><span class="CharOverride-6">, datat 1689, din care s-au tipărit fragmente în volumul al doilea din </span><span class="CharOverride-12">Cărţile populare în literatura românească</span><span class="CharOverride-6"> (1963). Este o traducere după scrierea grecului Matei Kigalas </span><span class="CharOverride-12">Nou compendiu de diferite istorii </span><span class="CharOverride-6">(1637), contaminată cu părţi din cronograful lui Dorotei al Monemvaziei. Manuscrisul românesc cuprinde, în cele 226 de capitole de istorie (începând cu </span><span class="CharOverride-12">Facerea</span><span class="CharOverride-6"> biblică), şi texte diverse, apocrife şi legende, iar în final include învăţături ortodoxe. Unele istorisiri s-au desprins şi au circulat independent (</span><span class="CharOverride-12">Istoria Troadei, Boieriile curţii bizantine </span><span class="CharOverride-6">ş.a.). Alături de cărţile populare şi de legendele hagiografice, </span><span class="CharOverride-12">Hronograful…</span><span class="CharOverride-6"> a constituit lectura predilectă în epoca veche a culturii româneşti şi a avut o largă răspândire. Unele motive epice au fost asimilate de folclorul autohton.</span></p>
			<p class="Heuristica___mici"><span class="CharOverride-1">Traduceri:</span> <span class="CharOverride-2">Povestiri din hronografe</span>, CPL, II, <span class="CharOverride-2">241–265</span>; <span class="CharOverride-2">Cronograf tradus din greceşte de Pătraşco Danovici</span>, I–II, îngr. şi pref. Gabriel Ştrempel, introd. Paul Cernovodeanu, Bucureşti, 1998–1999<span class="CharOverride-2">.</span></p>
			<p class="Heuristica___m_RPR"><span class="CharOverride-1">Repere bibliografice: </span><span class="CharOverride-2">Catalogul manuscriptelor româneşti</span>, întocmit de Ioan Bianu, Remus Caracaş şi G. Nicolăiasa, vol. I, Bucureşti, 1907, <span class="CharOverride-2">181–192, 242–243, </span>vol. II, Bucureşti, 1913, <span class="CharOverride-2">39–81, 348–351, 357, </span>vol. III, Bucureşti, 1931, <span class="CharOverride-2">35–36, 45</span>; Cartojan<span class="CharOverride-2">, Cărţile pop</span>., II, <span class="CharOverride-2">25–26, 51–52;</span> Russo, <span class="CharOverride-2">Studii istorice, 87–100</span>; Iulian Ştefănescu, <span class="CharOverride-2">Opere istorice</span>, îngr. D. Bodin, pref. C.C. Giurescu, Bucureşti, 1942, <span class="CharOverride-2">111–186</span>; Nicolae Comşa<span class="CharOverride-2">, Manuscrisele româneşti din Biblioteca Centrală din Blaj</span>, Blaj, 1944,<span class="CharOverride-2"> 52–63;</span> Dan Simonescu, <span class="CharOverride-2">Introducere </span>la<span class="CharOverride-2"> Povestiri din hronografe</span>, CPL, II, <span class="CharOverride-2">237–240</span>; <span class="CharOverride-2">Ist. lit</span>., I, <span class="CharOverride-2">463–469</span>; Doru Mihăescu, <span class="CharOverride-2">Cronografele româneşti (cu privire specială asupra tipului Danovici)</span>, „Memoriile Secţiei de ştiinţe filologice, literatură şi arte”, t. I, 1977–1978, t. II, 1979–1980; <span class="CharOverride-2">Dicţ. lit. 1900, 261–262</span>; Mircea Anghelescu, <span class="CharOverride-2">„Hronograful</span>” <span class="CharOverride-2">lui Pătraşcu Danovici</span>, LCF, 2000, 23; Alexandru Ruja, <span class="CharOverride-2">Scrieri de peste ani</span>, 2000, 10;<span class="CharOverride-2"> </span>Ursu, <span class="CharOverride-2">Contribuţii sec. XVII</span>, <span class="CharOverride-2">134–278</span>. &#9; <span class="Semnatura">C.T. </span></p>
			<p class="Heuristica-PRIMUL"><span class="titlu-12">DANȚIȘ</span><span class="CharOverride-1">, Gabriela </span>(6.XI.1947, București), comparatistă, traducătoare. Este fiica Mariei Minculescu (n. Postolache), funcționară, și a lui Constantin Minculescu, avocat. Urmează Școala Medie nr. 5 „Mihail Sadoveanu” (1961–1965) și Facultatea de Limba și Literatura Română (1965–1970) a Universității din București, unde își va susține, în 1999, și doctoratul. Repartizată în sistemul editorial, va fi redactor la Editura Enciclopedică Română (1970–1975), Editura Științifică și Enciclopedică (1975–1990), Editura Științifică (1990–1997), Univers (1997–2001) și Polirom (2001–2005), editând lucrări de referință de diferite profiluri: enciclopedii și dicționare enciclopedice, dicționare domeniale sau bilingve, cărți de filologie și lingvistică, de stilistică, teorie și critică literară, de filosofie și estetică, literatură universală. Din 2005 devine cercetător principal la Institutul de Istorie și Teorie Literară „G. Călinescu” al Academiei Române, integrându-se, ca autor și revizor în colectivul <span class="CharOverride-2">Dicționarului general al literaturii române </span>(IV–VII, 2005–2009), precum și în cel care a realizat <span class="CharOverride-2">Dicționarul literaturii române </span>(I–II, 2012). Debutează în 1975 la „România literară”, iar editorial în 1980 cu antologia <span class="CharOverride-2">Nicolae Filimon interpretat de... </span>Mai colaborează cu articole, cronici de literatură universală, comentarii, publicistică, traduceri la „Luceafărul”, „Cahiers roumains d’études littéraires – Euresis”, „Lettre internationale” ș.a. În 1991 a primit o bursă de studii la Goethe-Institut din Berlin. A fost distinsă cu Premiul special al Uniunii Asociațiilor Studențești din România (1969) și cu Ordinul Meritul Cultural în grad de Cavaler (2009).</p>
			<p class="Heuristica-BASE">Preocupată constant de literatura universală, <span class="CharOverride-1">D. </span>coordonează dicționarul <span class="CharOverride-2">Scriitori străini </span>(1981), lucrare de pionierat în lexicografia românească de specialitate, totodată încercare temerară de a pune la dispoziția unui public larg un instrument de informare. Consultabil și astăzi, lexiconul (realizat în redacția Editurii Științifice și Enciclopedice, în colaborare cu Eleonora Almosnino/Nora Iuga și Rodica Pandele, cu o contribuție variabilă a autoarelor) acoperă, în linii mari, în cele peste 2 300 de intrări, toate literaturile lumii, până în cele mai îndepărtate zone, și toate epocile, din Antichitate până la scriitorii contemporani. Articolele cuprind o informație echilibrată, caracterizări succinte ale personalităților și operelor, pertinente în majoritatea cazurilor, cu unele inerente inegalități în tratare. Salutat cu moderație de critică, lexiconul s-a bucurat totuși de aprecieri favorabile (Romul Munteanu, Dan Grigorescu, Leon Levițchi ș.a.), deși nu au lipsit și unele obiecții, parțial justificabile la lucrările de acest fel, nemaifiind însă urmat până acum de altul similar și dovedindu-și din plin utilitatea pentru acel timp. Formația universalistă a lui <span class="CharOverride-1">D. </span>se întrevede și în studiul <span class="CharOverride-2">Poezia bucolică românească </span>(2000), bazat, la origine, pe o cuprinzătoare antologie tematică intitulată <span class="CharOverride-2">Ceres și Pan </span>(1984). Abordând pentru prima oară la noi un gen atât de proteic, capabil de metamorfozare necontenită, înscris într-o tradiție bimilenară și dăinuind într-o varietate de atitudini și forme, autoarea și-a construit o argumentare teoretică și istorică susținută pe o considerabilă exegeză actuală. În definirea bucolicului urmează accepția dată de esteticianul elen Evanghelos Moutsopoulos în cartea <span class="CharOverride-2">Categoriile estetice</span>, ca variantă a idilicului și a prelungirilor sale, georgic și pastoral, fiindu-le comună dispoziția afectivă a creatorului, cât și tematica. În partea întâi se expune foarte concentrat o perspectivă amplă asupra genului pe trei paliere (terminologie, arte poetice, istoricul pe plan european până la sfârșitul secolului al XVIII-lea, când apar primele semne ale preromantismului), punându-se totodată în evidență fluctuațiile receptării de-a lungul timpului, cu sugestii fertile în descoperirea bucolicului, inspirate de teoria lui H.R. Jauss, potrivit orizontului de așteptare al fiecărei epoci. Definită contextual în partea a doua, într-un succint capitol incipient, bucolica românească e reconstituită în istoria ei, care începe cu lirica populară (model major: „apercepția pentru bucolic se sprijină în literatura română pe o puternică tradiție orală”), continuă cu lirica îndeobște livrescă din ultimele decenii ale secolului al XVIII-lea și primele ale secolului următor (influențată de mica poezie neoclasică franceză, de cea neogreacă, precum și de clasicii elini și latini) și cu cea a preromanticilor și a primilor romantici. Un loc important îl deține momentul referitor la „Dacia literară”, când are loc procesul de „conștientizare a spiritualității etnice”, vizibil și în poezia lui Vasile Alecsandri („maturizarea poeziei bucolice românești”), Eminescu (vizionarismul peisajului, încărcătura lui mitică și magică), G. Coșbuc („sinteză echilibrată a clasicității culte și folclorice” și deopotrivă moment al epuizării motivelor clasice ale idilei), St. O. Iosif, Octavian Goga („accent patriarhal supraindividual”), Al. Macedonski, apoi marii lirici interbelici, care înfăptuiesc sinteza estetică a tradiției cu inovația modernă, explorând resursele magice și htonicul (Lucian Blaga, V. Voiculescu, Adrian Maniu, Ion Pillat), precum și unii minori (D. Ciurezu, N. Crevedia, V. Carianopol ș.a.), în fine, poeții postbelici (Ioan Alexandru, Ion Gheorghe, Florența Albu ș.a.). Preluând sugestii ale criticii lui Ernst Robert Curtius și ale exegezei topice ulterioare, precum și ale studiilor de tip <span class="CharOverride-2">Stoffgeschichte</span>, în ultimele capitole <span class="CharOverride-1">D. </span>realizează „o personală interpretare a poeziei bucolice românești” (cum a sesizat Cornelia Ștefănescu), prin analiza unor topoi, motive, teme precum <span class="CharOverride-2">Et in Arcadia ego </span>și ipostazele sale (Arcadia și vârsta de aur, tărâmul pierdut, spiritualizarea Arcadiei), <span class="CharOverride-2">locus amoenus</span><span class="CharOverride-2"> </span>și evoluția de la peisajul pastoral la cel ideal, <span class="CharOverride-2">laus ruris </span>(elogiul vieții la țară), erosul bucolic ori motivele htonice, în eseuri de sine stătătoare ce demonstrează individualizarea bucolicii prin necontenită etnicizare. Astfel, <span class="CharOverride-2">Poezia bucolică românească</span>, un studiu de erudiție aerisită și atractivă, cu interesante conexiuni și asociații, luminează una din coordonatele importante ale liricii românești, definită în context european, integrându-se și ca o contribuție comparatistă. Stilul riguros și exact, scrupulul proprietății termenilor și echilibrul judecăților caracterizează și celelalte cercetări ale lui <span class="CharOverride-1">D. </span>Ca traducătoare, a transpus (și comentat), precumpănitor din literaturi de expresie germană, proză dificilă stilistic (Theodor Fontane, Christa Wolf, Thomas Bernhard), în care îi izbutește reconfigurarea ritmului interior al scrierilor, și cărți cu caracter cultural-enciclopedic, ce presupun o anume acomodare cu terminologia de specialitate (de pildă Carl Gustav Jung).</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Scriitori străini </span>(în colaborare cu Eleonora Almosnino și Rodica Pandele), București, 1981;<span class="CharOverride-2"> Poezia bucolică românească</span>, București, 2000. <span class="CharOverride-1">Antologii: </span><span class="CharOverride-2">Nicolae Filimon interpretat de...</span>, pref. edit., București, 1980; <span class="CharOverride-2">Ceres și Pan. Antologie de poezie bucolică românească</span>, introd. edit., București, 1984. <span class="CharOverride-1">Traduceri: </span>Theodor Fontane, <span class="CharOverride-2">Romane</span>, vol. I: <span class="CharOverride-2">Altfel în stele ți-a fost scris</span> (<span class="CharOverride-2">Schach von Wuthenow</span>), îngr. și pref. trad., București, 1995, vol. II: <span class="CharOverride-2">Captivi ai clipei </span>(<span class="CharOverride-2">Familia Poggenpuhl; Mathilde Möhring</span>), București, 1998; <span class="CharOverride-2">Dicționar enciclopedic de personaje biblice</span>, coordonator Martin Bocian, București, 1996 (în colaborare cu Herta Spuhn); Christa Wolf, <span class="CharOverride-2">Medeea</span>, postfața trad., Iași, 2002; Joachim Köhler, <span class="CharOverride-2">Friedrich Nietzsche </span>–<span class="CharOverride-2"> Cosima Wagner</span>, Pitești, 2003; Alessandro Barbero, <span class="CharOverride-2">Carol cel Mare. Un părinte al Europei</span>, București, 2005; Thomas Bernhard, <span class="CharOverride-2">Vechi maeștri</span>, pref. trad., Pitești, 2005; Carl Gustav Jung, <span class="CharOverride-2">Opere complete</span>, vol. XV: <span class="CharOverride-2">Despre fenomenul spiritului în artă și știință</span>, București, 2007.</p>
			<p class="Heuristica___m_RPR ParaOverride-5"><span class="CharOverride-1">Repere bibliografice: </span>Șerban Cioculescu, <span class="CharOverride-2">Filimon interpretat...</span>, <span class="CharOverride-2">I–II</span>, 1980, 22, 25; Ion Dodu Bălan, <span class="CharOverride-2">O antologie a exegezelor la Nicolae Filimon</span>, CNT, 1980, 51; Dan Grigorescu, <span class="CharOverride-2">Sinteze necesare</span>, RMB, 1982, 11577; Romul Munteanu, <span class="CharOverride-2">„Scriitori străini”</span>, RL, 1982, 4; Leon Levițchi, <span class="CharOverride-2">Pe marginea dicționarului „Scriitori străini”</span>, CNT, 1982, 10; Ion Bălu, <span class="CharOverride-2">Spiritul bucolic în lirica românească</span>, RL, 1984, 33; Grete Tartler, <span class="CharOverride-2">Drăcușorul prejudecăților</span>, RL, 1995, 47; Cornelia Ștefănescu, <span class="CharOverride-2">„Poezia bucolică românească”</span>, JL, 2001, 1–4; Nora Iuga, <span class="CharOverride-2">Cine este această Medee?</span>, RL, 2003, 14; Alex. Ștefănescu, <a id="_idTextAnchor003"></a><span class="CharOverride-2">„Dicționarul general al literaturii române”</span>, RL, 2005, 2; Luminița Marcu, <span class="CharOverride-2">Există și bătrâni nonconformiști</span>, „Ziua”, 2005, 3503; Sorin Lavric, <span class="CharOverride-2">Tehnica repetiției</span>, RL, 2006, 4; Ion Simuț,<span class="CharOverride-2"> „Dicționarul esențial Simion 2012”</span>, CLT, 2012, 43. &#9; <span class="Semnatura">N.M.</span></p>
			<p class="Heuristica_PRIMUL_Semnat"><span class="titlu-12">DARACUL</span>, săptămânal apărut la Bucureşti între 5 ianuarie şi 26 martie 1869, 1 ianuarie şi 7 iulie 1870, 6 şi 31 ianuarie, 3 octombrie şi 31 decembrie 1871, la 9 ianuarie 1872 şi, după un interval de patru ani, între 18 iulie şi 19 octombrie 1876. Apariţia intermitentă mărturiseşte existenţa zbuciumată a gazetei, în concordanţă cu aceea nu mai puţin neliniştită a redactorului, N.T. Orăşanu. Camuflat în primii ani sub pseudonime diverse, acesta recunoştea în 1871 că redactează periodicul. Versurile şi proza publicate aici se apropie de buna tradiţie a scrisului satiric românesc ilustrată de Vasile Alecsandri, B.P. Hasdeu, Anton Bacalbaşa şi I.L. Caragiale. Ceea ce individualizează revista între publicaţiile satirice ale vremii, în afara nivelului literar onorabil, este atitudinea politică. <span class="CharOverride-1">D. </span>se situează într-o permanentă opoziţie, criticând deopotrivă liberali şi conservatori, boieri, ciocoi şi burghezime, precum şi pe prinţul străin. În numerele 25 şi 28 din 1870, sub două scrisori din Piteşti în care se relatau brutalităţile comise de armată cu prilejul unor manifestaţii politice, apare semnătura Maior Teacă, şi nu este exclusă posibilitatea ca viitorul personaj al lui Anton Bacalbaşa să fi fost modelat, cel puţin parţial, după acest vajnic militar piteştean. &#9; <span class="Semnatura">R.Z.</span></p>
			<p class="Heuristica-PRIMUL"><span class="titlu-12">DARIE</span><span class="CharOverride-1">, Pavel </span>(6.XI.1930, Prajula <span class="CharOverride-2">–</span> Soroca), poet, prozator, traducător. Provine dintr-o familie de ţărani. Rămas orfan, creşte într-un orfelinat. Mai târziu va absolvi Institutul de Literatură „Maxim Gorki” din Moscova (1955), lucrând apoi la ziarele „Colhoznicul Moldovei” şi „Cultura Moldovei”, iar din 1966 ca redactor şi şef de redacţie la Editura Cartea Moldovenească (ulterior Literatura Artistică). I s-a acordat Premiul Uniunii Scriitorilor din RSS Moldovenească (1987) pentru traducerea epopeii <span class="CharOverride-2">Ramayana</span>.</p>
			<p class="Heuristica-BASE">La început <span class="CharOverride-1">D.</span> s-a afirmat ca scriitor pentru copii, prin plachetele de versuri <span class="CharOverride-2">Ce-a fost în pădure? </span>(1954), <span class="CharOverride-2">Sputnicul – steluţa noastră</span> (1959), <span class="CharOverride-2">Povestea bobului de grâu </span>(1962), precum şi prin volumele de proză <span class="CharOverride-2">O scrisoare călătoare</span> (1960) şi <span class="CharOverride-2">În scrânciobul vântului</span> (1964). Cunoscător al sufletului infantil, scriitorul îi iniţiază pe micii cititori – folosind calea ludicului – în tainele şi rosturile lumii (<span class="CharOverride-2">Dor de mamă</span>, 1967). În poezia pentru maturi – <span class="CharOverride-2">Vase comunicante</span> (1969), <span class="CharOverride-2">Am vrut să ştiu…</span> (1971), <span class="CharOverride-2">Scrisoare către tine</span> (1973), <span class="CharOverride-2">Revenire</span> (1977), <span class="CharOverride-2">Cântece de iarnă</span> (1981), <span class="CharOverride-2">Steaua cea din lacrimă</span> (1988) –, deşi nu impune o formulă artistică pregnantă, el cucereşte cititorul prin lirismul de factură meditativă şi prin melodicitatea discursului bine articulat. Este, din ce în ce mai vizibil, o lirică suplă, izbutind tot mai mult să învingă filosofarea banală şi compunerea plată. <span class="CharOverride-1">D.</span> s-a ilustrat şi ca traducător: a transpus epopeile indiene <span class="CharOverride-2">Mahabharata </span>şi <span class="CharOverride-2">Ramayana</span>, sonetele lui Petrarca şi Pierre Ronsard, din lirica lui Victor Hugo, Rabindranath Tagore, A.S. Puşkin, M.I. Lermontov, L. Martînov, A.A. Prokofiev, V. Vinokurov.</p>
			<p class="Heuristica___mici"><span class="CharOverride-4">SCRIERI</span><span class="CharOverride-1">: </span><span class="CharOverride-2">Ce-a fost în pădure?</span>, Chişinău, 1954; <span class="CharOverride-2">Sputnicul – steluţa noastră</span>, Chişinău, 1959; <span class="CharOverride-2">O scrisoare călătoare</span>, Chişinău, 1960; <span class="CharOverride-2">Povestea bobului de grâu</span>, Chişinău, 1962; <span class="CharOverride-2">În scrânciobul vântului</span>, Chişinău, 1964; <span class="CharOverride-2">Dor de mamă</span>, Chişinău, 1967; <span class="CharOverride-2">Vase comunicante</span>, Chişinău, 1969; <span class="CharOverride-2">Viaţă de legendă</span>, Chişinău, 1970; <span class="CharOverride-2">Am vrut să ştiu…,</span> Chişinău, 1971; <span class="CharOverride-2">Scrisoare către tine</span>, Chişinău, 1973; <span class="CharOverride-2">Cântece de iarnă</span>, Chişinău, 1974; <span class="CharOverride-2">Revenire</span>, Chişinău, 1977; <span class="CharOverride-2">Bob de grâu</span>, Chişinău, 1986; <span class="CharOverride-2">Steaua cea din lacrimă</span>, postfaţă Tudor Palladi, Chişinău, 1988; <span class="CharOverride-2">Frate drag</span>, Chişinău, 2011. <span class="CharOverride-1">Traduceri:</span> I.S. Turgheniev, <span class="CharOverride-2">Un cuib de dvoreni</span>, Chişinău, 1972; <span class="CharOverride-2">Ramayana</span>, Chişinău, 1986; Petrarca, <span class="CharOverride-2">Lirică</span>, pref. Nicolae Rusu, Chişinău, 1975; Victor Hugo, <span class="CharOverride-2">Poezie</span>, pref. Mihai Cimpoi, Chişinău, 1976; <span class="CharOverride-2">Mahabharata</span>, pref. Lazăr Ciobanu, Chişinău, 1979; Rabindranath Tagore, <span class="CharOverride-2">Versuri</span>, pref. Mihai Cimpoi, Chişinău, 1979; A.A. Prokofiev, <span class="CharOverride-2">Versuri</span>, Chişinău, 1980;<span class="CharOverride-2"> </span>Petrarca, Ronsard,<span class="CharOverride-2"> Cântec de inimă îndrăgostită</span>, pref. Nicolae Rusu, Chişinău, 1989. </p>
			<p class="Heuristica___m_RPR"><span class="CharOverride-1">Repere bibliografice:</span> Mihail Dolgan, <span class="CharOverride-2">Idee şi imagine poetică</span>, Chişinău, 1971, <span class="CharOverride-2">279–289</span>; Mihail Dolgan, <span class="CharOverride-2">Pavel Darie</span>, în <span class="CharOverride-2">Profiluri</span>, <span class="CharOverride-2">168–174</span>;<span class="CharOverride-2"> </span>Ciocanu, <span class="CharOverride-2">Itinerar</span>, <span class="CharOverride-2">203–208</span>; Tudor Palladi, <span class="CharOverride-2">Riscul şi surpriza revenirii,</span> „Nistru”, 1979, 2; Tudor Palladi, <span class="CharOverride-2">Între datorie şi dorinţă</span>, „Moldova socialistă”, 1987, 22 decembrie; <span class="CharOverride-2">Dicţ. Chişinău</span>, <span class="CharOverride-2">200–201.&#9;</span> <span class="Semnatura">M.Dg.</span></p>
			<p class="Heuristica_PRIMUL_Semnat"><span class="titlu-12">DARUL VREMII</span>, revistă apărută la Cluj, lunar, între februarie şi octombrie 1930. Redactor responsabil: Ion Munteanu; de la numărul 4–5 director este Victor Papilian. În loc de articol-program, un <span class="CharOverride-2">Bilanţ ardelean</span> al lui Ion Chinezu încearcă definirea specificului cultural al provinciei prin enumerarea principalilor săi reprezentanţi, de la Ion Budai-Deleanu la Lucian Blaga; concluzia: „Bilanţul Ardealului nu ni se pare deficitar. Blaga este crainicul generaţiei ce se ridică şi pe care o visăm de un românism uşurat de balastul comparaţiilor tulburătoare, paralizante, ridicată deasupra «vegetativului etnografic», în regiunea unde acest etnografic sentimental va căpăta rezistenţa şi mlădierea de oţel a ideii”. În mod nedeclarat, dar vizibil, revista urmărește promovarea valorilor locale. Principalele rubrici au ca titulari nume prestigioase: Ion Breazu, Ion Chinezu, Sextil Puşcariu (cronica literară); Aurel Ciupe, Victor Papilian, Aurel Decei (cronica plastică); Victor Papilian (cronica dramatică); M. Kernbach (cronica socială); Valeriu Puşcariu (cronica ştiinţifică). Rubricile „Mişcarea culturală din ţară şi străinătate” şi „Cărţi, reviste, însemnări” sunt susţinute de Valeriu Bologa, Ion Breazu, Ion Chinezu, Ion Muşlea, Victor Papilian, Valeriu Puşcariu. Apărut în primul număr al revistei, un comentariu la <span class="CharOverride-2">Note şi impresii</span> de G. Ibrăileanu marchează debutul lui Pavel Dan. Poezia este ilustrată de Emil Giurgiuca (<span class="CharOverride-2">Dimineaţă de primăvară</span>), Cornelia Buzdugan, George Retezeanu, Iustin Ilieşiu, Teodor Murăşanu, I. Constantinescu-Delabaia, Augusta Dragomir, Traian Ieremici, Grigore Popa, J. Murgu. Proză semnează Ion Agârbiceanu (<span class="CharOverride-2">În noapte, Fructul oprit</span>, <span class="CharOverride-2">Solomon împărat</span>), Victor Papilian (<span class="CharOverride-2">Un acuzat zâmbi</span>), Pavel Dan (<span class="CharOverride-2">Ursita</span>), Ion Munteanu, iar Al. Ciura publică pagini de memorialistică (<span class="CharOverride-2">În străini</span>, din ciclul <span class="CharOverride-2">Amintiri din Blaj</span>). Revista mai conţine studii şi articole privind literatura română sau universală (Horia Teculescu, <span class="CharOverride-2">Folclorul şi literatura cultă</span>, Elena Văcărescu, <span class="CharOverride-2">Mistica naţională română în generaţia de la 1848</span>, Iulian Jura, <span class="CharOverride-2">Cum ar trebui studiat Titu Maiorescu</span>, N. Iorga, <span class="CharOverride-2">Ceva despre presa română după 1866</span>, Şt. Bezdechi, <span class="CharOverride-2">Ovidiu şi soţia sa</span>), eseuri filosofice (Lucian Blaga, <span class="CharOverride-2">Simboluri spaţiale</span>, Nicolae Mărgineanu, <span class="CharOverride-2">Cultură şi naţiune</span>). Petre Grimm traduce din Robert Browning (<span class="CharOverride-2">Evelyn Hope</span>, <span class="CharOverride-2">Iubirea printre ruine</span>), iar Const. Z. Buzdugan transpune în româneşte <span class="CharOverride-2">Cântul III</span> din <span class="CharOverride-2">Divina Comedie</span> a lui Dante, precum şi poezia <span class="CharOverride-2">Frumuseţea</span> de Charles Baudelaire. &#9; <span class="Semnatura">M.V.</span></p>
		</div>
		<div class="_idGenObjectLayout-1">
			<div id="_idContainer026" class="_idGenObjectStyleOverride-1">
				<img class="_idGenObjectAttribute-1" src="01_D2_Dabija-Darul_3-68-web-resources/image/Dacia_literarag.png" alt="" />
			</div>
		</div>
		<div class="_idGenObjectLayout-1">
			<div id="_idContainer027" class="_idGenObjectStyleOverride-1">
				<img class="_idGenObjectAttribute-1" src="01_D2_Dabija-Darul_3-68-web-resources/image/Dacia_viitoare1.png" alt="" />
			</div>
		</div>
		<div class="_idGenObjectLayout-1">
			<div id="_idContainer028" class="_idGenObjectStyleOverride-1">
				<img class="_idGenObjectAttribute-1" src="01_D2_Dabija-Darul_3-68-web-resources/image/DR_VIII_(1934-1935)_02.png" alt="" />
			</div>
		</div>
		<div class="_idGenObjectLayout-1">
			<div id="_idContainer029" class="_idGenObjectStyleOverride-1">
				<img class="_idGenObjectAttribute-1" src="01_D2_Dabija-Darul_3-68-web-resources/image/dadaism_1.png" alt="" />
			</div>
		</div>
		<div class="_idGenObjectLayout-1">
			<div id="_idContainer030" class="_idGenObjectStyleOverride-1">
				<img class="_idGenObjectAttribute-1" src="01_D2_Dabija-Darul_3-68-web-resources/image/dadaism_2.png" alt="" />
			</div>
		</div>
		<div class="_idGenObjectLayout-1">
			<div id="_idContainer031" class="_idGenObjectStyleOverride-1">
				<img class="_idGenObjectAttribute-1" src="01_D2_Dabija-Darul_3-68-web-resources/image/Dan_Pavel_2.jpg" alt="" />
			</div>
		</div>
		<div id="_idContainer032" class="Basic-Text-Frame">
			<p class="Legenda_BUN">În redacţia revistei „Blajul”</p>
		</div>
		<div id="_idContainer033" class="Basic-Text-Frame">
			<p class="Basic-Paragraph"><span class="CharOverride-2">Daneliuc</span></p>
		</div>
		<div id="_idContainer034" class="Basic-Text-Frame">
			<p class="Basic-Paragraph"><span class="CharOverride-2">Danilov</span></p>
		</div>
	</body>
</html>

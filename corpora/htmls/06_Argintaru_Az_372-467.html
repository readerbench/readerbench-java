<!DOCTYPE html>
<html>
	<head>
		<meta charset="utf-8" />
		<title>06_Argintaru_Az_372-467</title>
		<link href="06_Argintaru_Az_372-467-web-resources/css/idGeneratedStyles.css" rel="stylesheet" type="text/css" />
	</head>
	<body id="x06_Argintaru_Az_372-467" lang="ro-RO">
		<div id="_idContainer000" class="Basic-Text-Frame">
			<p class="Basic-Paragraph"><span class="CharOverride-1">Argintaru</span></p>
		</div>
		<div id="_idContainer018" class="_idGenObjectStyleOverride-1">
			<p class="Heuristica-PRIMUL"><span class="titlu-12">ARGINTARU, C. [Constantin]</span><span class="CharOverride-2"> </span>(14.VIII.1894, Pleniţa, j. Dolj – 23.V.1936, Cluj), poet. Este fiul Elisabetei Argintaru şi al lui Ion Stoian, agricultori. A absolvit Şcoala Normală din Craiova. În timpul Primului Război Mondial a luptat ca ofiţer şi a fost rănit la Mărăşeşti, fiind decorat cu Ordinul „Mihai Viteazul”. Experienţa invalidităţii rămâne esenţială pentru <span class="CharOverride-2">A.</span>, boala şi marginalizarea socială devenind teme obsedante ale poeziei şi publicisticii sale. Debutează în 1926 cu <span class="CharOverride-1">Monumentul durerii</span>,<span class="CharOverride-1"> </span>o culegere de documente prefaţată de A.C. Cuza, referitoare la condiţia precară a victimelor războiului, orfani, văduve, invalizi, cartea fiind în acelaşi timp o pledoarie pentru recunoaştere şi integrare socială. Activitatea sa literară nu depăşeşte limitele provinciei. A condus revista „Hyperion” din Cluj (1932–1935), subintitulată „revista poeziei”, precum şi o editură cu acelaşi nume, unde şi-a publicat cea mai mare parte a scrierilor poetice. </p>
			<p class="Heuristica-BASE">Inclus de G. Călinescu în seria scriitorilor dialectali datorită câtorva texte cu sonorităţi aspre, <span class="CharOverride-2">A. </span>este un poet regional prin însăşi natura sensibilităţii sale lirice. Contemplarea naivă a lumii, aversiunea instinctivă în faţa temelor modernităţii, reflexul moralizator definesc un spirit folcloric. <span class="CharOverride-2">A.</span> are aprehensiunea lui Octavian Goga în faţa „veneticului” şi a civilizării, directeţea lăutarului în tratarea iubirii şi pioşenia creatorului popular în reprezentarea morţii. Substanţa sentimentului e ţărănească şi, în mod esenţial, sensibilitatea poetului<span class="CharOverride-2"> </span>se poate comunica în absenţa formelor lirice moderne. De altfel, contactele cu literatura contemporană, chiar dacă sunt frecvente, rămân eterogene şi superficiale. Influenţele simboliste sau expresioniste, precum şi numeroasele elemente împrumutate din recuzita modernist-tradiţionalistă a epocii se întâlnesc cu versificarea simplă a preceptelor morale ori a experienţei de viaţă: „Cheful fără de femei/ E ca şesul fără soare/ Ca răzorul fără floare/ N-are spor, n-are temei”. Tematic, poezia<span class="CharOverride-2"> </span>se înfăţişează ca un ansamblu compozit, constituit prin prelucrarea, fără nuanţe originale, a unor reminiscenţe literare ori folclorice. Nu întâmplător, materia primului volum de versuri, <span class="CharOverride-1">Agonia soarelui</span> (1930), îmbogăţită în ediţii succesive, este împărţită în mai multe cicluri autonome, cuprinzând, între altele, o erotică de factură simbolistă, ilustrată în registrul minor al romanţei, o poezie închinată naturii, cu accente bucolice, alta de atitudine etică, alimentată de suspiciunea în faţa progresului („Când de capu nostru mergem/ Razna peste orice lege/ De mirare nu e faptu/ Că de noi prafu s-alege”). O tentă mai personală au, în schimb, piesele de inspiraţie biografică, dominate de amintirea războiului şi de drama invalidităţii. Fragmentele confesive<span class="CharOverride-2"> </span>evocă boala, starea de criză ori anticipează înfrigurat moartea, cu un sentiment ce se apropie mai degrabă de curiozitatea superstiţioasă („cum o fi şi în mormânt?”) decât de gravitatea metafizică a reflecţiei în marginea sfârşitului. <span class="CharOverride-1">Vieaţa pietrelor </span>şi <span class="CharOverride-1">Setea norilor</span>, ambele apărute în 1935, reiau aceste tendinţe, rafinându-le, fără a le face totuşi mai interesante. Dimensiunea dialectală a literaturii lui <span class="CharOverride-2">A.</span>, singura care a reţinut atenţia criticii interbelice, ţine de exploatarea efectelor oralităţii, împletind culoarea verbală şi anecdoticul. <span class="CharOverride-1">Vin ţâganii</span> (1934), plachetă care conţine un singur poem, face, cu risipă de pitoresc lingvistic, cronica trecerii unui caravane de nomazi printr-un sat românesc. Este o naraţiune în versuri, cu poante abundente, rimată rudimentar în spiritul jocurilor infantile de limbaj („Vin ţâganii/ Vin golanii/ Şi cu parii/ Bat măgarii”). Ameninţată de trivialitate, această formă de expresie rămâne totuşi resursa cea mai valoroasă a liricii lui <span class="CharOverride-2">A.</span>, mai consistentă decât căutările ezitante şi intermitente între mode poetice şi experienţe biografice.</p>
			<p class="Heuristica___mici"><span class="CharOverride-2">SCRIERI</span>: <span class="CharOverride-1">Monumentul durerii</span>, pref. A.C. Cuza, Cluj, 1926; <span class="CharOverride-1">Agonia soarelui</span>, Cluj, 1930; ed. 2. Cluj, 1931; ed. 3, Cluj, 1933; <span class="CharOverride-1">Vin ţâganii</span>, cu gravuri de Marcel Olinescu, Cluj, 1934; <span class="CharOverride-1">Vieaţa pietrelor</span>, Cluj, 1935; <span class="CharOverride-1">Setea norilor</span>, Cluj, 1935.</p>
			<p class="Heuristica___m_RPR"><span class="CharOverride-2">Repere bibliografice</span>: George Popa, <span class="CharOverride-1">„Agonia soarelui”</span>, „Lanuri”, 1934, 6; M.O. [Marcel Olinescu], [<span class="CharOverride-1">C. Argintaru</span>], „Hotarul”<span class="CharOverride-1"> </span>(Arad) 1933–1934, 9–10, 1935, 8–9; Bogdan Amaru, <span class="CharOverride-1">„Agonia soarelui”</span>, „Cadran”, 1934, 2;<span class="CharOverride-1"> Moartea poetului C. Argintaru,</span> RP, 1936, 5461; Călinescu, <span class="CharOverride-1">Opere</span>,<span class="CharOverride-1"> </span>IV, <span class="CharOverride-1">818–819</span>; Călinescu,<span class="CharOverride-1"> Ist. lit.</span> (1941), <span class="CharOverride-1">857</span>, <span class="CharOverride-1">Ist. lit.</span> (1982), <span class="CharOverride-1">943</span>;<span class="CharOverride-1"> Dicţ. scriit. rom.</span>,<span class="CharOverride-1"> </span>I, <span class="CharOverride-1">120</span>. &#9;<span class="Semnatura">A.Td. </span></p>
			<p class="Heuristica-PRIMUL"><span class="titlu-12">ARGINTESCU-AMZA, N. [Nicolae]</span> (22.IX.1904, Galaţi – 7.IX.1973, Bucureşti), eseist, traducător. Este fiul Elenei (n. Popescu), descendentă a unei familii de ardeleni, şi a lui Savel Argintescu, medic. Pentru a atrage atenţia asupra originii sale pe linie maternă, scriitorul îşi va completa identitatea cu onomasticul Amza. Absolvent al Facultăţii de Litere şi Filosofie a Universităţii din Bucureşti, va activa între 1930 şi 1932 ca profesor de filosofie, interesându-se, în paralel, şi de cercetarea sociologică. A colaborat cu echipele conduse de D. Gusti la realizarea a două filme: <span class="CharOverride-1">Drăguş</span> (1931) şi <span class="CharOverride-1">Probleme sociale</span> (1932), iar observaţiile culese pe teren le-a sintetizat în studiul <span class="CharOverride-1">Problema gustului popular</span> (1932). Din 1932 până în 1939 va căuta să-şi desăvârşească instrucţia la Berlin, Dresda, München, Paris, Londra ori Amsterdam, prin specializări în istoria artelor şi muzeologie, în estetică şi psihologie. </p>
			<p class="Heuristica-BASE">Înainte de al Doilea Război Mondial <span class="CharOverride-2">A.-A. </span>colaborează la „Azi”, „Revista Fundaţiilor Regale”, „Viaţa românească”, „Flacăra”, „Lumină şi culoare”, „Semnalul”, iar mai târziu la „Gazeta literară”, „Contemporanul”, „Secolul 20” ş.a. A deţinut cronica de artă plastică în revistele „Bis” (1943–1944), „Democraţia” (1945–1946) şi „Veac nou” (1947–1949). Timp de doi ani (1943–1944) este consilier al „Revistei Fundaţiilor Regale”. Dacă în 1950 şi 1951 traduce conform cerinţelor ideologice ale momentului, între 1955 şi 1958 susţine numeroase conferinţe pe teme de artă plastică şi literatură. După 1965 criticul se întoarce la cronica de artă, prefaţează cataloage de expoziţii şi, mai ales, traduce din autori şi opere reprezentative ale literaturii universale, începând cu Antichitatea latină (Horaţiu, Lucreţiu), trecând prin Shakespeare şi dramaturgia clasică germană, pentru a se opri la poezia europeană modernă – Arthur Rimbaud, Charles Baudelaire, Stefan George, ori la versurile lui Cesare Pavese. Reduse ca întindere, scrierile sale originale vorbesc despre „servituţile”, dar şi despre „măreţia” unei inteligenţe ieşite din comun (cum remarca Andrei Pleşu), dispusă să pună în joc atât atributele unei erudiţii lipsite de ostentaţie, cât şi rigoarea unui spirit critic în stare să întreţină viaţa operei şi să-i găsească accentul specific în câmpul valorilor. Pictura lui Theodor Pallady îşi va descoperi astfel neaşteptate puncte de contact cu opera lui Gustave Flaubert, Marcel Proust şi Johann Sebastian Bach, după cum sculptura lui Constantin Brâncuşi va tinde să resusciteze ceva din spiritul creaţiei lui M. Eminescu, I.L. Caragiale, Tudor Arghezi sau George Enescu. Rod al unei inventivităţi asociate cu luciditatea şi măsura, interpretările eseistului reuşesc să aducă opera în situaţia de a se deschide unor nebănuite orizonturi artistice. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Problema gustului popular</span>, Bucureşti, 1932; <span class="CharOverride-1">Vermeer, un mare poet al realismului olandez</span>, Bucureşti, 1967; <span class="CharOverride-1">Lucian Grigorescu</span>, Bucureşti, 1969; <span class="CharOverride-1">Expresivitate, valoare şi mesaj plastic</span>, pref. Nicolae Balotă, Bucureşti, 1973. <span class="CharOverride-2">Traduceri:</span> Vladimir Maiakovski, … <span class="CharOverride-1">despre America</span>, Bucureşti,1950 (în colaborare), <span class="CharOverride-1">Tineretului</span>, Bucureşti, 1951, <span class="CharOverride-1">Misterul buf</span>, în Vladimir Maiakovski,<span class="CharOverride-1"> Teatru</span>,<span class="CharOverride-1"> </span>Bucureşti, 1957; Friedrich Schiller, <span class="CharOverride-1">Hoţii</span>, în Friedrich Schiller,<span class="CharOverride-1"> Teatru</span>, I, Bucureşti, 1955; Molière, <span class="CharOverride-1">Opere</span>, vol. I:<span class="CharOverride-1"> Şcoala bărbaţilor</span>, Bucureşti, 1955; Gerhart Hauptmann, <span class="CharOverride-1">Teatru</span>, Bucureşti, 1958 (în colaborare); <span class="CharOverride-1">Poezia germană modernă</span> <span class="CharOverride-1">(De la Stefan George la Enzensberger)</span>, I–II, îngr. şi pref. Petre Stoica, Bucureşti, 1967 (în colaborare); Arthur Rimbaud, <span class="CharOverride-1">Scrieri alese</span>, îngr. Irina Bădescu, pref. Al. A. Philippide, Bucureşti, 1968 (în colaborare cu Petre Solomon); Paul Claudel, <span class="CharOverride-1">Schimbul</span>, Bucureşti, 1969; Cesare Pavese, <span class="CharOverride-1">Poeme</span>, pref. trad., Bucureşti, 1971; <span class="CharOverride-1">Poeţi ai expresionismului</span>, îngr. şi pref. Petre Stoica, Bucureşti, 1971 (în colaborare).</p>
			<p class="Heuristica___m_RPR"><span class="CharOverride-2">Repere bibliografice:</span> Adrian Beldeanu, <span class="CharOverride-1">„Expresivitate, valoare şi mesaj plastic</span>”, SPM, 1973, 143; Andrei Pleşu, <span class="CharOverride-1">Servituţile şi măreţia inteligenţei</span>, CNT, 1973, 32; Mircea Iorgulescu, <span class="CharOverride-1">„Expresivitate, valoare şi mesaj plastic”</span>, LCF, 1973, 35; Barbu Brezianu, <span class="CharOverride-1">N. Argintescu-Amza</span>, LCF, 1973, 37; Gheorghe Grigurcu, <span class="CharOverride-1">N. Argintescu-Amza</span>, F, 1973, 9; <span class="CharOverride-1">Dicţ. scriit. rom.</span>, I, <span class="CharOverride-1">120–122</span>; Teodor Tihan, <span class="CharOverride-1">N. Argintescu-Amza</span>, ST, 2001, 3 &#9;<span class="Semnatura">T.T.</span></p>
			<p class="Heuristica_PRIMUL_Semnat"><span class="titlu-12">ARGONAUT</span>,<span class="CharOverride-2"> </span>revistă care a apărut la Iaşi între 1983 şi 1985, cu o periodicitate oscilând între trimestrial şi lunar, editată ca „supliment de literatură pentru tineret” de revista „Convorbiri literare”. Redactor responsabil: Daniel Dimitriu. Fără un program explicit, publicaţia se arată interesată de tipărirea literaturii SF, fie aceasta originală sau tradusă. Începând cu numărul 1/1983, se iniţiază publicarea romanului <span class="CharOverride-1">Patrula spaţială</span> de Cicerone Sbanţu. O povestire mai amplă este<span class="CharOverride-1"> Echipajul Val-Vârtej se întoarce</span>, semnată de Vlad Fringhiu şi Dan Merişca. Alţi autori de literatură SF publicaţi în <span class="CharOverride-2">A.</span> sunt Aurel Cărăşel, Lucian Merişca, George Ceauşu, Maria Nicolae-Dumitrescu, Victor Nănescu, Cătălin Ionescu, Alina Nour, Dumitru Vacariu. Din 1984 <span class="CharOverride-2">A.</span> începe să cuprindă şi traduceri din literatura SF a lumii. Sunt tălmăciţi Ray Bradbury (<span class="CharOverride-1">August 2026. Vor veni ploi blânde</span>), Isaac Asimov, Daniel F. Galonye, Fredric Brown, Brian W. Aldiss. Unele numere conţin, pe lângă fişe istorico-literare, articole de interes general (Constantin Coroiu, <span class="CharOverride-1">Havana</span>; Alexandru Mironov, <span class="CharOverride-1">Londra: Westminster Abbey</span>; Ilie Danilov, <span class="CharOverride-1">Marco Polo şi George Coşbuc</span>) şi mărturisiri privind aspecte din experienţa literară a unor importanţi scriitori de literatură SF sau poliţistă (Georges Simenon, <span class="CharOverride-1">Romancierul este un om care scrie romane; insist asupra pluralului</span>). &#9;<span class="Semnatura">I.I.</span></p>
			<p class="Heuristica_PRIMUL_Semnat"><span class="titlu-12">ARHIVA</span>,<span class="CharOverride-2"> </span>revistă ştiinţifică şi literară care a apărut la Iași, mai întâi o dată la două luni, apoi lunar, din iulie 1889; s-a editat şi după 1900, cu o întrerupere în intervalul 1916–1921, până în septembrie 1940. Publicaţie periodică a Societăţii Știinţifice şi Literare din Iaşi, revista a avut, în primii ani, caracterul unui buletin, editând, în principal, studii, note şi recenzii referitoare la rezultatele cercetărilor întreprinse de membrii societăţii. După ce A.D. Xenopol îşi asumă sarcina de director (calitate în care va funcționa între 1891 și 1903 și între 1906 și 1908), în <span class="CharOverride-2">A.</span> încep să se tipărească şi scrieri literare. Un timp partea literară a fost redactată de H. Tiktin. Sub direcția lui Ilie Bărbulescu (1921–1940), ponderea literarului se reduce semnificativ. Printre colaboratorii rubricilor ştiinţifice s-au numărat Grigore Cobălcescu, A.D. Xenopol (cu studii de istorie şi istorie literară), Grigore Buţureanu, Gh. Ghibănescu, I. Tanoviceanu, H. Tiktin, N. Iorga (<span class="CharOverride-1">Pesimismul la artist</span>, 1, 2/1890, <span class="CharOverride-1">Iubirea în literatura modernă</span>, 5/1890, <span class="CharOverride-1">Începuturile romantismului</span>, 10–12/1891), Grigore Goilav, G. Bogdan-Duică, I. Găvănescul, A. Philippide, Sextil Puşcariu, Iorgu Iordan, August Scriban, Moses Gaster (<span class="CharOverride-1">Poveste de folos. Studiu comparativ</span>, 2–4/1931). Ioan Slavici a semnat articolul <span class="CharOverride-1">Cum se scrie românește </span>(6/1906). Articole de critică literară au publicat A.D. Xenopol, Gr. I. Alexandrescu, Ovid Densusianu, D.A. Teodoru, V. Hulubei, Emil Gârleanu, C. Al. Ionescu-Caion (<span class="CharOverride-1">Teoriile politice din scrierile lui Paul Bourget</span>),<span class="CharOverride-1"> </span>G. Pascu, Theofil Simenschy (<span class="CharOverride-1">Poetul grec G. Drosinis și M. Eminescu</span>, 2/1925), iar N. Vaschide şi Şt. Popescu trimit mai multe cronici dedicate artelor plastice. O recenzie din 1897 marchează debutul lui Paul Zarifopol. De-a lungul timpului versuri au dat A.D. Xenopol (care folosea pseudonimele I. Laur şi Rama), Ovid Densusianu (<span class="CharOverride-1">Coardele inimei noastre</span>), N. Beldiceanu, Samson Bodnărescu (<span class="CharOverride-1">Epigramă</span>, <span class="CharOverride-1">Ispitirile</span>), Traian Demetrescu, A.C. Cuza, Raul Stavri, J. B. Hétrat, Gr. N. Lazu, Cornelia din Moldova, D. Iamandi, Ana Conta Kernbach, Adela Xenopol, Spiru V. Hasnaş, A. Vojen, George Murnu, V. Lateş, Virginia Micle-Gruber, Vasile Conta (<span class="CharOverride-1">Sonet păgân…</span>, 7–8/1907),<span class="CharOverride-1"> </span>Emil Gârleanu (debuta aici în 1900 sub pseudonimul Emilgar), G. Bacovia (<span class="CharOverride-1">Amurg</span> și <span class="CharOverride-1">Trudit</span>, 4/1912), Demostene Botez (care debutează aici în 1911) ş.a. Începând din 1893 până în 1902, Calistrat Hogaş colaborează cu <span class="CharOverride-1">Amintiri din o</span> <span class="CharOverride-1">călătorie</span>, iar din 1908 Teodor Burada publică însemnări memorialistice. Alte scrieri în proză aparţin lui Gh. Ghibănescu, Gr. I. Alexandrescu, Al. Papadopol-Calimah, N. Bosnieff-Alexandrescu şi Emil Gârleanu. A.D. Xenopol este şi autorul unor impresii de călătorie (semnate, uneori, Vitold), iar Titus Dunka al dramei <span class="CharOverride-1">Învingător şi învins</span>. Din 1905 Teodor T. Burada semnează ciclul intitulat <span class="CharOverride-1">Priveliști și datini în Moldova</span>.<span class="CharOverride-1"> </span>D.G. Iamandi traducea din lirica lui Goethe şi Schiller, St. O. Iosif din cea a Iui Petőfi şi Heine, Ana Conta Kernbach şi Gr. N. Lazu din Heine. Emil Gârleanu (sub pseudonimul Emilgar) tălmăcea, cu titlul <span class="CharOverride-1">Deznădejde, </span>o poezie de Verlaine. Se publică şi o traducere a comediei <span class="CharOverride-1">Menehmii </span>de J.-Fr. Régnard. O versiune de M. Eminescu după Edgar Allan Poe (<span class="CharOverride-1">Morella</span>), comunicată de Radu Manoliu, apare în numărul 10/1907. &#9;<span class="Semnatura">R.Z.</span></p>
			<p class="Heuristica_PRIMUL_Semnat"><span class="titlu-12">ARHIVA CFR</span>,<span class="CharOverride-2"> </span>publicaţie apărută la Chişinău, bilunar, între 1 iunie 1922 şi iulie 1924, când devine lunar, iar redacţia se mută la Bucureşti, şi în decembrie 1925. Director: Ioan I. Apostolescu; redactori: N. Porfiri (pentru partea ştiinţifică), Const. Ignătescu-Jap (pentru partea literară). Revista, care indica în subtitlu „pentru cultura profesională a funcţionarilor CFR”, publică totuşi versuri şi proză, multe preluări din reviste sau din volume, şi câteva traduceri din literatura universală. În sumar intră versuri de G. Topîrceanu (<span class="CharOverride-1">Acceleratul</span>, <span class="CharOverride-1">Unui frânar</span> – iscălită G.T.), Otilia Cazimir (<span class="CharOverride-1">Locomotiva </span>– la „Cronica veselă”), I.M. Raşcu (<span class="CharOverride-1">Pe drumuri albe</span>, <span class="CharOverride-1">Balada cantonierului</span>, din volumul <span class="CharOverride-1">Sub cupole de vis</span>), Constantin T. Stoika (<span class="CharOverride-1">Călătoarei din tren</span>), Ludovic Dauş (<span class="CharOverride-1">În gară</span>), Al. Viţianu (<span class="CharOverride-1">Plecările cu trenul</span>), Sandu Teleajen (<span class="CharOverride-1">Ne duc vagoanele</span>, după „Năzuinţa”), D. Teleor (<span class="CharOverride-1">Orgoliu</span>, din placheta <span class="CharOverride-1">Realiste</span>), Mihail Sevastos – sub pseudonimul Proletar (<span class="CharOverride-1">O ciocnire</span>). În bună parte tot retipăriri sunt prozele autorilor: Cezar Petrescu (<span class="CharOverride-1">Râsul</span>, după „Gândirea”), Jean Bart (<span class="CharOverride-1">Dincolo, peste Ocean. Note de călătorie</span>, după „Viaţa românească”), Gh. Brăescu (<span class="CharOverride-1">Primul pas</span>, după „Cugetul românesc”), D. Iov (<span class="CharOverride-1">Transbordare</span>), Cezar Titus Stoika (<span class="CharOverride-1">Înzăpeziţi</span>), Ludovic Dauş (<span class="CharOverride-1">Sub cerul Balticii</span>). Liviu Marian realizează un excurs intitulat <span class="CharOverride-1">Caragiale şi trenul</span>, explorând schiţele acestuia cu subiect ceferist (<span class="CharOverride-1">O zi solemnă</span>, <span class="CharOverride-1">D-l Goe</span>, <span class="CharOverride-1">Tren de plăcere</span>, <span class="CharOverride-1">Monopol</span>, <span class="CharOverride-1">C.F.R.</span>,<span class="CharOverride-1"> Lună de miere</span>), iar Al. Terziman un studiu în două părţi (<span class="CharOverride-1">Poeţii căilor ferate </span>– iscălit Hâncu – şi <span class="CharOverride-1">Poezia căilor ferate</span>), care înregistrează poeţii străini şi români – printre ei H. Bonciu, Adrian Maniu, Alfred Moşoiu, St. O. Iosif, Ion Minulescu – ce şi-au luat ca motiv de inspiraţie trenul, încheiat cu un articol elogios, <span class="CharOverride-1">Poetul căilor ferate</span>, dedicat confratelui şi colegului de redacţie C. Ignătescu(-Jap)<span class="CharOverride-1">. </span>Dintre traduceri reţin atenţia cele din proza scriitorilor ruşi V.M. Garşin (<span class="CharOverride-1">Semnalul</span>), A.P. Cehov (<span class="CharOverride-1">Atentatorul</span>) şi Maxim Gorki (<span class="CharOverride-1">De plictiseală</span>), făcute de Mihail Sevastos, şi poezia <span class="CharOverride-1">Pe firul telegrafic </span>de Francis Jammes, tălmăcită din franceză de Ion Pillat şi Horia Furtună (după „Cugetul românesc”). Poeţii de serviciu ai revistei sunt C. Ignătescu(-Jap) şi Valeriu (sau Val) Mardare, care ţin cu consecvenţă „Cronica veselă” (<span class="CharOverride-1">Răvaş din tren</span>, <span class="CharOverride-1">Celor ce au şi nu dau</span>, <span class="CharOverride-1">Baladă trenului</span>), mai ales primul, celălalt furnizând neobosit poezioare, epigrame şi şarje amicale și pentru rubrica versificată, de divertisment, „Capre pocnitoare CFR”. Oportună şi în acord cu specificul periodicului este decizia redacţiei de a tipări <span class="CharOverride-1">La Ciurea</span>, proză-reportaj realizată de N. Dunăreanu, „despre cea mai mare catastrofă de cale ferată întâmplată în ţara noastră în vremuri de plină tristeţe pentru întreg neamul românesc”, la 30 decembrie 1918, şi o suită de însemnări de martor ocular la acelaşi eveniment tragic, completate de raportul tehnic şi juridic oficial privind cauzele producerii accidentului şi vinovaţii. Alţi colaboratori: Teodor Stoenescu, Stejar Ionescu, Alfred Hefter, A. Pop-Marţian. &#9;<span class="Semnatura">R.P.</span></p>
			<p class="Heuristica_PRIMUL_Semnat"><span class="titlu-12">ARHIVA NOUĂ</span>,<span class="CharOverride-2"> </span>revistă care a apărut la Bucureşti în decembrie 1890. Prim-redactor era Ion I. Livescu, iar colaboratori, Lucreţia Suciu-Rudow, Eufrosina C. Homoriceanu-Stoenescu, V. Demetrescu, G. Mateescu şi I. C. Măldărescu. O nuvelă, <span class="CharOverride-1">De departe, </span>îi aparţine lui D. Teleor. Două traduceri, din Elena Văcărescu (<span class="CharOverride-1">Luna lui mai </span>de I. I. Livescu) şi din Luiza Chronbach (<span class="CharOverride-1">Copiii </span>de I.S. Spartali), se adaugă beletristicii originale. Livescu mai scrie o cronică a spectacolelor Teatrului Naţional din Bucureşti şi un articol de directivă, în care afirmă necesitatea unei vieţi literare sănătoase. &#9;<span class="Semnatura">R.Z.</span></p>
			<div class="_idGenObjectLayout-1">
				<div id="_idContainer001" class="_idGenObjectStyleOverride-1">
					<img class="_idGenObjectAttribute-1" src="06_Argintaru_Az_372-467-web-resources/image/ArhivaRomanSeasca.jpg" alt="" />
				</div>
			</div>
			<p class="Heuristica_PRIMUL_Semnat"><span class="titlu-12">ARHIVA ROMÂNEASCĂ</span><span class="CharOverride-2">, </span>revistă de istorie editată la Iaşi de Mihail Kogălniceanu. Primul tom a apărut, într-o primă ediţie, în martie 1840, reluat cu mici modificări în 1841; tomul al doilea a apărut în 1845. În 1860 şi 1862 ambele tomuri au fost reeditate. Publicaţia, pe care Kogălniceanu o dorea trimestrială sau măcar anuală, trebuia să contribuie, alături de colecţiile de cronici româneşti tipărite tot de el, la adunarea şi publicarea documentelor din trecutul Ţărilor Române. O importantă <span class="CharOverride-1">Introducţie </span>la primul tom, scrisă de redactor, justifică obiectivele noii reviste, printr-un elogiu adus tradiţiilor naţionale, istoriei – „cartea de căpetenie”, „paladiul naţionalităţii noastre”; studiul aprofundat al trecutului românilor e văzut ca o condiţie a păstrării fiinţei naţionale şi un mijloc de descifrare a căilor de evoluţie a ţării. În cele două tomuri au apărut documente şi acte oficiale privitoare la istoria tuturor provinciilor româneşti, adunate din arhivele din ţară sau din străinătate, însemnări de călătorie ş.a. Kogălniceanu publică scurte articole despre epoca lui Ştefan cel Mare, biografia lui Gh. Şincai, recenzii la cărţi româneşti referitoare la istorie, note polemice ş.a. Din scrierile istorice mai vechi, revista publică Întâmplările Cantacuzineştilor şi <span class="CharOverride-1">Brâncovenilor în Valahia </span>de Dimitrie Cantemir, fragmente de cronici moldoveneşti din manuscrisele rămase de la Vartolomei Măzăreanu sau atribuite acestuia. Un panegiric, anonim, al lui Ştefan cel Mare, apărut pentru întâia dată aici, este reprezentativ pentru valoarea elocvenţei româneşti din prima jumătate a secolului al XIX-lea. Odată cu apariţia celui de al doilea tom – ultimul, datorită plecării din ţară a redactorului –, Kogălniceanu anunţă că „Magazin istoric pentru Dacia” rămâne o „vrednică clironoamă” a revistei sale. <span class="CharOverride-2">A.r.</span> are meritul însemnat de a fi scos la lumină documente şi vechi scrieri istorice româneşti şi de a fi sporit considerabil interesul pentru studierea istoriei naţionale. &#9;<span class="Semnatura">L.V. </span></p>
			<p class="Heuristica___m_RPR"><span class="titlu-12">ARHIVA ROMÂNEASCĂ</span><span class="titlu-12">,</span><span class="CharOverride-3"> </span><span class="CharOverride-4">revistă apărută la Bucureşti între 1939 şi 1946 (zece volume, volumul IX în două părţi), editată de Fundaţia Culturală „Mihail Kogălniceanu”, ca serie nouă a revistei cu acelaşi titlu (1840, 1845), sub conducerea unui comitet alcătuit din Damian P. Bogdan (asistent universitar), N. Cartojan (profesor universitar), </span><span class="CharOverride-4">Mihai Costăchescu (profesor secundar), N. Georgescu</span><span class="CharOverride-4">-</span><span class="CharOverride-4">Tistu (conferenţiar universitar), Ilie Minea (profesor universitar), Constantin Moisil (fost director</span><span class="CharOverride-4"> general </span><span class="CharOverride-4">al Arhivelor Statului), Aurelian Sacerdoţeanu (director general al Arhivelor Statului), Dan Simonescu (asistent universitar); redactor: </span><span class="CharOverride-4">C.I. Andreescu; secretar de redacţie: Sanda Diaconescu. Publicaţia, care debutează cu „tomul III”, şi îl indică pe Mihail Kogălniceanu ca director, marcând astfel relaţia de continuitate cu seria din secolul al XIX-lea, îşi propune să tipărească articole şi studii referitoare la activitatea lui M. Kogălniceanu şi a scriitorilor din generaţia „Daciei literare”. Rubrici: „Articole”, „Paleografie şi diplomatică”, „Studii bibliografice”, „Discuţiuni şi note”, „Recenzii”. Semnează articole şi studii I.-A. Candrea (</span><span class="CharOverride-5">Simbolismul în terapeutica populară. Magia imitativă – Similia similibus curantur</span><span class="CharOverride-4">), Emil Vîrtosu (</span><span class="CharOverride-5">Despre „Tragodia” vornicului Alecu Beldiman</span><span class="CharOverride-4">, </span><span class="CharOverride-5">Scrisori inedite de la Vasile Alecsandri. 1872–1890</span><span class="CharOverride-4">), G. Zane (</span><span class="CharOverride-5">O scrisoare a lui N. Bălcescu</span><span class="CharOverride-4">, </span><span class="CharOverride-5">Ştiri despre Bălcescu din scrisori inedite ale lui Ştefan Golescu</span><span class="CharOverride-4">), Artur Gorovei (</span><span class="CharOverride-5">Amintiri despre Mihail Kogălniceanu</span><span class="CharOverride-4">), D. Popovici (</span><span class="CharOverride-5">Din legăturile lui M. Kogălniceanu cu Transilvania</span><span class="CharOverride-4">, </span><span class="CharOverride-5">Concepţia istorică a lui M. Kogălniceanu</span><span class="CharOverride-4">), C. Gane (</span><span class="CharOverride-5">Vasile Alecsandri refuzat de Comedia Franceză</span><span class="CharOverride-4">, </span><span class="CharOverride-5">„Boierii şi ciocoii”</span><span class="CharOverride-4"> </span><span class="CharOverride-5">lui Alecsandri cu prilejul unor scrisori inedite de la Kotzebue şi Kogălniceanu</span><span class="CharOverride-4">), N. Cartojan (</span><span class="CharOverride-5">„Arhiva românească”</span><span class="CharOverride-4">), I. Rădulescu-Pogoneanu ş.a. Dintre documentele istorice se reţin: Dan Berindei, </span><span class="CharOverride-5">O scrisoare a lui Gh. Asachi din 1856</span><span class="CharOverride-4">, N. Georgescu-Tistu, </span><span class="CharOverride-5">Originalul scrisorilor Ghica – Alecsandri</span><span class="CharOverride-4">, Sanda Diaconescu</span><span class="CharOverride-5">, Ecoul operelor lui V. Alecsandri în străinătate</span><span class="CharOverride-4">. Recenziile, subsumate rubricii cu acest titlu sau la „Discuţiuni şi note”, au în vedere primul număr al „României literare” din 1852 al lui Vasile Alecsandri şi volumul lui Alecu Russo, </span><span class="CharOverride-5">Scrieri postume</span><span class="CharOverride-4">, ambele aparţinându-i lui Nestor Camariano, </span><span class="CharOverride-5">Fabule </span><span class="CharOverride-4">de A. Donici</span><span class="CharOverride-5"> </span><span class="CharOverride-4">şi „o latură necunoscută din activitatea lui Vasile Aaron”</span><span class="CharOverride-5"> </span><span class="CharOverride-4">(Dan Simonescu) ori prezintă </span><span class="CharOverride-5">Cartea de bucate a lui </span><span class="CharOverride-4">M. </span><span class="CharOverride-4">Kogălniceanu şi C. Negruzzi</span><span class="CharOverride-5"> (</span><span class="CharOverride-4">Gh. Baiculescu). Alţi colaboratori: G.T. Kirileanu, Ilie Corfus, C. Turcu, Gh. Brătianu, Al. Lapedatu, G. Popa-Lisseanu.</span>&#9;<span class="Semnatura">R.P.</span></p>
			<p class="Heuristica_PRIMUL_Semnat"><span class="titlu-12">ARHIVA RURALĂ</span>, periodic apărut la Bucureşti, săptămânal între 16 aprilie şi 21 decembrie 1872 şi cu intermitenţe între 1 ianuarie 1873 şi 25 august 1876. Una dintre primele publicaţii româneşti dedicate exclusiv mediului rural, <span class="CharOverride-2">A.r.</span> avea un conţinut variat. Scopul mărturisit de redactorul şi editorul Demetriu N. Preda în articolul redacţional <span class="CharOverride-1">Muncă şi</span> <span class="CharOverride-1">lumină </span>era acela de a difuza „luminile” culturii la ţară. Cele mai multe articole cuprindeau informaţii agrotehnice şi economice. Alături de acestea au apărut însă şi unele de interes mai general, cu subiecte istorice, scrise de D. Bolintineanu şi Gr. G. Tocilescu, sau consacrate literaturii, datinilor, moravurilor şi credinţelor populare, scrise de G. Dem. Teodorescu. Revista a publicat multă literatură, aleasă pentru a corespunde gustului cititorilor de la sate. Au fost reproduse câteva dintre poeziile şi traducerile lui I. Heliade-Rădulescu, începând cu <span class="CharOverride-1">Zburătorul</span>. Un alt poet consecvent republicat era paşoptistul I. Catina, căruia i se dedică şi o prezentare pertinentă, subliniindu-se aspectul social al poeziilor lui. Au colaborat Cezar Bolliac, D. Bolintineanu, G. Creţeanu şi Şt. C. Michăilescu. Apar şi câteva traduceri din Victor Hugo (de I. Catina) şi Ch.-H. Millevoye (de M. Cristescu), acestea din urmă însoţite de câte un articol în care era discutată influenţa poeziei elegiace a acestui precursor al romanticilor asupra lui Lamartine. Heliade murind la câteva zile după apariţia primului număr din <span class="CharOverride-2">A.r.</span>, în următoarele s-au publicat discursurile funebre rostite de B.P. Hasdeu, V.A. Urechia şi C. Esarcu, precum şi o emoţionantă şi documentată evocare. La fel s-a procedat şi la moartea lui D. Bolintineanu, survenită după câteva luni. Deşi nu este o revistă literară propriu-zisă, <span class="CharOverride-2">A.r.</span> interesează datorită efortului de a impune atenţiei cititorului rural o literatură de calitate şi de a-i forma gustul literar.&#9;<span class="Semnatura">R.Z. </span></p>
			<p class="Heuristica_PRIMUL_Semnat"><span class="titlu-12">ARHIVA SOMEŞANĂ</span>,<span class="CharOverride-2"> </span>revistă<span class="CharOverride-1"> </span>apărută la Năsăud, neregulat, între 1924 şi 1940, în Editura Regiei „Regna”, societate cooperativă pentru exploatarea pădurilor grănicereşti din judeţul Năsăud. Este redactată sub îngrijirea unui comitet şi a purtat subtitlul „Revistă istorico-culturală”. În anul 1994, sub îngrijirea Mariei-Ina Şuteu, a lui Ioan Mureşan şi a lui Simion Lupşan, apare un număr conţinând volumul al douăzeci şi optulea al publicaţiei interbelice, acela din anul 1940, rămas nedifuzat, precum şi repertoriul bibliografic al volumelor 1–27, apărute începând din 1924. Între 1972 şi 1977, tot la Năsăud, este editată o nouă serie, sub auspiciile Muzeului Năsăudean, de astă dată purtând subtitlul „Studii şi comunicări”. Colegiul de redacţie al seriei noi este alcătuit iniţial din Alexandru Giurgiuca, Anton Coşbuc, Grigore Găzdac, Nicolae Istrate, Ion R. Nistor, Vasile Petrei, Septimiu Pop, Octavian Ruleanu, Ion Rusu Sărăţeanu; din 1974 în colegiul redacţional intră Pompei Ştefănescu, între 1975 şi 1977 figurează ca membri Alexandru Giurgiuca, Vasile Petri, Septimiu Pop, Octavian Ruleanu, Ion Rusu Sărăţeanu, Pompei Ştefănescu. O ultimă serie de larg interes se tipăreşte la Năsăud după schimbarea de regim politic din 1989, sub auspiciile Muzeului Grăniceresc Năsăudean şi a Universităţii „Babeş–Bolyai”. Între 2002 şi 2012 au apărut unsprezece volume, coordonate de Dan Lucian Vaida şi de Mirela Andrei. În fiecare număr, la „Varia” şi la „Restituiri”, au apărut şi articole cu tematică literară. În prima ei serie, conform articolului-program din numărul 1/1924, <span class="CharOverride-1">Cătră cetitori</span>, nesemnat, <span class="CharOverride-2">A.s. </span>îşi propune: „Vom publica în această revistă articole de tot felul: istorice, culturale, sociale, economice, lingvistice, cu un cuvânt, articole cari îmbrăţişează trecutul şi viaţa culturală a ţinutului nostru. Nu vrem să facem regionalism exclusivist, căci vor fi binevenite şi articole din alte părţi, dar un fel de patriotism local vom avea”. Materialele din toate seriile revistei sunt, de altfel, cu precădere istorice, culturale, sociale şi lingvistice, inspirate din viaţa şcolilor năsăudene şi din tradiţiile ţinutului, în trecut regiune de graniţă, cu drepturi şi obligaţii specifice, diferite de acelea ale românilor din alte părţi ale Transilvaniei. Poezia românească originală preocupă totuşi pe mulţi dintre redactori şi colaboratori. Numărul 5/1926 este dedicat omagierii lui George Coşbuc, originar de pe aceste meleaguri. Nicolae Drăganu, în articolul <span class="CharOverride-1">Din cele dintâi încercări poetice ale lui George Coşbuc</span>, analizează începuturile creaţiei lui lirice, adăugând mai multe poeme de tinereţe. Iuliu Moisil studiază, la rândul său, aceeaşi lirică, reproducând tot texte din perioada începuturilor. Corespondenţă publică preotul Anton Coşbuc, de genealogia familiei se ocupă Virgil Şotropa, iar viaţa şi opera sunt abordate, pe rând, de Vasile Bichigean, Sandu Manoliu, Virgil Şotropa, Vasile Meruţiu, preocuparea pentru viaţa şi activitatea lui George Coşbuc rămânând constantă. Despre Andrei Mureşanu, autorul faimosului <span class="CharOverride-1">Un răsunet</span>, precum şi despre vărul său, Iacob Mureşianu, scriu Iosif Naghiu, Ion Cutova, Ilie Petrei, Grigore Găzdac. Dintre prozatori, Liviu Rebreanu este cu totul absent în prima serie, fiind în atenţia colaboratorilor celei noi. Teatrul, neatacat ca subiect în primele numere ale seriei dintâi, intră în zona de interes a redactorilor <span class="CharOverride-2">A.s.</span> în deceniul al patrulea, atât sub aspectul analizei turneelor efectuate în zonă de trupele profesioniste, cât şi al spectacolelor de diletanţi. Creaţiile populare studenţeşti apărute în mediul vienez, cum sunt <span class="CharOverride-1">Vechea noastră gardă</span>,<span class="CharOverride-1"> Viaţa de student</span>,<span class="CharOverride-1"> Papa şi sultanul</span>, sunt recuperate din manuscrise şi reintroduse în circuitul cultural de Iuliu Moisil. <span class="CharOverride-1">Versul lui Bunăparte</span> şi <span class="CharOverride-1">În spitalul ambulant din Verona</span>, texte concepute în stil popular, al doilea tradus din limba germană, sunt oferite de acelaşi Iuliu Moisil, o versiune din comuna Zagra a <span class="CharOverride-1">Versului…</span> fiind publicată şi de Victor Corbul. Cât priveşte folclorul propriu-zis, acesta interesează pe Nicolae Drăganu, Ştefan Buzilă ş.a. Pentru secţiunea traducerilor e de reţinut un fragment din <span class="CharOverride-1">Poemation de secunde legione valachica sub Carola barone Enzenbergi</span> de Antonio Cosimello (Antonius Cosimellus), versiune realizată de Iuliu Moisil (<span class="CharOverride-1">Extras din Poema ţinutului grăniţeresc al Năsăudului</span>), care-i face autorului şi biografia. E vorba de un poem scris în limba latină, între 1764 şi 1767, la Năsăud şi tipărit în mai multe rânduri, între 1767 şi 1830, la Sibiu şi la Oradea, al cărui autor, un ofiţer din garnizoana regimentului grăniceresc Năsăud, face elogiul văii superioare a Someşului Mare şi al locuitorilor acesteia (cea dintâi prezentare a operei şi autorului aparţine lui Vasile Bichigean, în 1925). Altă traducere, de o valoare indiscutabilă, este cea aparţinând poetului Ion Cutova, din <span class="CharOverride-1">Vitejiile preapiosului şi preaviteazului Mihai Voievod</span> de Stavrinos. Nici ultima serie, postrevoluţionară, nu e lipsită de interes. De reţinut este, aici, eseul lui Nicolae Bosbiciu, intitulat <span class="CharOverride-1">Boema sau inefabilul drum al zădărniciei</span>,<span class="CharOverride-1"> </span>ca şi intervenţia plină de culoare a lui Paul Ersilian Roşca, <span class="CharOverride-1">Fenomenul secularizării. Despre drama spiritului uman în societatea modernă.</span> Alţi colaboratori: Sever Hurdea, Vladimir Macavei, Aurel A. Mureşianu, Ioan Vaida. &#9;<span class="Semnatura">I.I.</span></p>
			<p class="Heuristica_PRIMUL_Semnat"><span class="titlu-12">ARHIVELE OLTENIEI</span>, revistă cu profil enciclopedic apărută la Craiova din ianuarie 1922 până în decembrie 1943, trimestrială în primul an de apariţie, iar din ianuarie 1923 ieșind de şase ori pe an; din 1925 numerele duble, acoperind patru luni, devin frecvente,  din 1934 încep să iasă câte două numere triple pe an. Directorii publicaţiei sunt Ch. Laugier (1922–1925), C.D. Fortunescu (1926–1943), cu un comitet de conducere fluctuant, din acesta făcând parte, în 1922, Şt. Ciuceanu, T. Bulat, Al. Bărcăcilă. Născută din activitatea filialei oltene, condusă de Ch. Laugier (preşedinte) şi de C.D. Fortunescu (secretar), a societăţii Prietenii Știinţei, înfiinţată de Gh. Ţiţeica şi Victor Anestin în 29 ianuarie 1915, <span class="CharOverride-2">A.O.</span> îşi justifică apariţia, aşa cum se afirmă în articolul-program, prin aceea că va publica „tot ce interesează Oltenia”, deoarece „suntem o părticică dintr-un tot, o regiune dintr-o ţară, toate progresele ştiinţei, toate mişcările şi manifestările sociale atrăgându-ne şi pe noi: regionalism nu înseamnă exclusivism”. Ca urmare, „grila” rubricilor, îmbogăţită în 1926, de când la conducere rămâne C.D. Fortunescu, presupune abordarea unei tematici extrem de largi: „Studii şi cercetări”, „Oltenia istorică”, „Oltenia arheologică”, „Oltenia folcloristică”, „Oltenia naturalistă”, „Oltenia literară”, „Note şi comunicări”, „Recenzii”. Rubrica „Oltenia culturală” ține cronica evenimentelor (multe mărunte) din Craiova, Turnu Severin, Râmnicu Vâlcea. Literatura nu reprezenta, așadar, decât o latură a preocupărilor revistei, <span class="CharOverride-2">A.O.</span> rămânând, şi din acest punct de vedere, ca program, în limitele unui provincialism „luminat”, cu nostalgia marii culturi. Cel mai mediatizat poet este Radu Gyr, permanent recenzat, încă de la debut. Din opera sa, puternic înrâurită de ideologia legionară, sunt selecţionate poeme ca <span class="CharOverride-1">Odraslă sfântă</span>, <span class="CharOverride-1">Baladă nordică</span>, <span class="CharOverride-1">Ţară</span>, <span class="CharOverride-1">Cântec de leagăn</span>, <span class="CharOverride-1">Rugăciune</span>, <span class="CharOverride-1">Noi nevrednicii</span>…, <span class="CharOverride-1">Era o casă albă</span>…, <span class="CharOverride-1">Basm</span>. Din volumul <span class="CharOverride-1">Nu mi-am plecat genunchii</span> de Elena Farago, publicat în 1926, este preluat poemul cu acelaşi titlu, C.D. Fortunescu scriind un articol, <span class="CharOverride-1">Opera poetei Elena Farago</span>. Aici mai publică versuri Coca Farago, alături de ea apărând N.I. Herescu (<span class="CharOverride-1">Cântece de trac. Străbunul</span>),<span class="CharOverride-1"> </span>Eugen Constant, Const. Jaleş, Aurel Chirescu, Ada Umbră, Sabina Paulian, Lucian Costin, Mia Cerna, Al. Negură, George Voevidca, Valentin Al. Georgescu, V. Ciocâlteu, Nicolae Segărceanu, Aurel Tita, Alexandru Marius, George Fonea, Ion Mara, Doina Bucur, N.G. Nicolescu, Horia Petra-Petrescu, George Aria, Mihail Şt. Cioroiu. În ciuda numărului mare de texte, nivelul liricii publicate este scăzut. Prozatorii <span class="CharOverride-2">A.O.</span> sunt Nicolae Al Lupului, C.S. Nicolăescu-Plopşor, Ion Dongorozi, Coca Farago, Ionel Rujeanu, Florica Eug. Ionescu, Marius Theodorian-Carada, Doina Bucur, M.A. Ioanid, Marta Pavelin. Sunt comentate romane de Gib I. Mihăescu, Victor Ion Popa, Horia Furtună, Al. Lascarov-Moldovanu, Ion Biberi, Antoaneta Iotta-Leonin, Mihail Sadoveanu, Gala Galaction, G.M. Zamfirescu, Ionel Teodoreanu, Emanoil Bucuţa. Relativ bine reprezentată este, pe tot parcursul apariţiei revistei, istoria literară. Alături de folclor, mai este de reţinut capitolul de traduceri: cele efectuate de Pimen Constantinescu din <span class="CharOverride-1">Canti</span> de Giacomo Leopardi ori acelea realizate de Aurel Tita din Stéphane Mallarmé şi din Paul Valéry. S-au mai publicat inedite de Iulia Hasdeu (<span class="CharOverride-1">Singe ou oiseau?</span>), B.P. Hasdeu (epigrame, 47–48/1930; altă poezie inedită 53/1931), Traian Demetrescu (92–94/1937), precum și scrisori (prezentate dubitativ ca inedite) trimise de Gr. Alexandrescu lui Gh. Asachi în 1845 ori de Ion Ghica către Epitropia Învățăturilor Publice în 1847 (71–73/1934). În <span class="CharOverride-2">A.O.</span> s-au editat de asemenea numeroase documente care pot intra sub specia conceptului de „expresivitate involuntară”, precum rapoartele din<span class="CharOverride-2"> </span><span class="CharOverride-1">Activitatea departamentului criminalion din București în timpul răzvrătirii de la 1821</span>. Dintre semnăturile mai relevante (deși sporadice) sunt de amintit Emanoil Bucuța (<span class="CharOverride-1">Olteni de peste Dunăre</span>), Ioan Bianu (<span class="CharOverride-1">Pentru o Universitate la Craiova</span>), C.S. Nicolăescu-Plopșor (<span class="CharOverride-1">Oltenia istorică și pitorească</span>),<span class="CharOverride-1"> </span>Artur Gorovei (<span class="CharOverride-1">Teodor Teodorini și familia sa</span>), Tache Papahagi (<span class="CharOverride-1">Prin munții și Valea Cernei superioare</span>), Paul Alexandru Georgescu (<span class="CharOverride-1">Eminescu și problema morții</span>), V. Georgescu-Paleolog (<span class="CharOverride-1">Sculptorul Brâncuși</span>), M.D. Ioanid (<span class="CharOverride-1">Aspecte din fresca junimistă a lui E. Lovinescu</span>). N. Iorga a oferit în mai multe rânduri studii sau conferințe: <span class="CharOverride-1">O fabrică de hârtie lângă Cozia</span>, <span class="CharOverride-1">Sur l’essence de la littérature et de l’art</span>, <span class="CharOverride-1">Craiova și Unirea</span>. Pamfletul <span class="CharOverride-1">Gazete de provincie</span> tipărit de C.D. Fortunescu în numărul 71–73/1934 atrage atenția asupra luptelor interne care afectează presa locală: „Față de procesul de cucerire a considerației publice, pe care breasla actoricească a realizat-o în ultimele decenii, cât de dezastruoasă e situația morală a majorității celor ce constituiesc azi «presa locală», cum i se zice. Fugiți de prin școli, certați cu cartea (uneori și cu justiția), în scris ca în vorbă aducând cu surugiii, provocând scandaluri la beție, stând cu căciula-n mână la ușile tuturor primarilor, prefecților, mai-mărimilor politice pe cari rând de rând îi înjură ori le dau poza la gazetă în chenar de mincinoase tămâieri urât mirositoare…, aceștia sunt, și așa sunt, din păcate, cele mai multe din specimenele  care discreditează presa noastră de provincie”. &#9;<span class="Semnatura">I.I.</span></p>
			<p class="Heuristica_PRIMUL_Semnat"><span class="titlu-12">ARHIVELE OLTENIEI,</span> revistă apărută la Craiova, de regulă anual, începând din 1981, editată de Centrul de Ştiinţe Sociale din cadrul Academiei de Ştiinţe Sociale şi Politice a RSR; după 1989 apare sub egida Institutului de Cercetări Socio-Umane „C.S. Nicolăescu-Plopşor” al Academiei Române. Comitetul de redacţie este alcătuit din Ion Pătroiu (redactor responsabil), Virgil Joița (secretar de redacție), Mihaela Andreescu, Ion Ceapraz, Eugen Negrici, Radu Popescu, Rodica Țugui (membri). În 1992 redactor-șef devine Gh. Popilian, iar secretar de redacție Ovidiu Ghidirmic, înlocuit în 1995 de Stela Rădulescu. În 2000 redactor-șef este Vladimir Osiac, poziție ocupată din 2002 de Cezar Avram; din 2007 Tudor Nedelcea (redactor-șef adjunct până în 2009) și Iustina Burci (secretar de redacție) completează comitetul de redacție. Prin publicarea unor materiale de istorie, arheologie, folcloristică, ştiinţele naturii și cultură, revista își propune să continue profilul enciclopedic al celei înfiinţate în 1922 de Ch. Laugier şi C.D. Fortunescu, reprezentând, astfel, „un liant peste timp”, cum se specifică în articolul program <span class="CharOverride-1">Gânduri de început</span>. În 1992 redacția precizează într-un <span class="CharOverride-1">Avertisment</span> că revista „a ieşit din perimetrul unui regionalism cultural – altădată programatic afişat –, abordând nu numai probleme de interes local, specifice zonei, ci şi aspecte de o largă deschidere naţională şi universală”. <span class="CharOverride-2">A.O.</span> este gândită ca  „una din acele publicaţii fundamentale pentru emanciparea culturală a marilor regiuni istorice ale ţării” (Mihnea Gheorghiu, <span class="CharOverride-1">O publicație clasică</span>, 1/1981), subliniindu-se necesitatea şi rolul unei publicaţii ştiinţifice într-un peisaj dominat de reviste literare. Într-adevăr, preocupările de arheologie şi de istorie (colaborează Marin Nica, Gh. Popilian, Şt. Ştefănescu) se îmbină cu cele de filologie (I. Coteanu, Al. Graur, Gh. Bolocan), sociologie, filosofie, economie. Însă în anii ’80 aspectul științific este cel mai adesea dublat de cel ideologic; articole relevante pentru perioadă: Elisabeta Trăistaru, <span class="CharOverride-1">Originalitatea gândirii revoluționare a tovarășului Nicolae Ceaușescu, secretarul general al partidului Comunist Român</span>,<span class="CharOverride-1"> </span>Mircea Mușat, <span class="CharOverride-1">Partidul clasei muncitoare – stegarul luptei pentru unitatea, suveranitatea și independența României</span>. Critica și istoria literară dețin o pondere minoră, fiind ilustrată de regulă prin articole în cel mai bun caz mediocre; sunt prezenţi Ovidiu Ghidirmic (despre G. Călinescu, D. Caracostea, Mateiu I. Caragiale, maiorescianism), Mihaela Andreescu-Schenker (<span class="CharOverride-1">Poezia lui Mircea Dinescu</span>), Constantin M. Popa (despre Liviu Rebreanu, Mihail Sadoveanu). Marin Sorescu publică poemul <span class="CharOverride-1">Călătoarea</span> (3/1984). După 1989 se păstrează profilul enciclopedic, cu preponderenţă pentru disciplinele arheologie–istorie sau etnografie şi lingvistică. Materialele de istorie şi critică literară continuă să fie sărace cantitativ și calitativ, așezate sub semnul naționalismului vetust, al metodologiei revolute și al amatorismului locvace. O mostră grăitoare sunt articolele lui Tudor Nedelcea despre antisemitismul lui Eminescu. Câteva studii de stilistică oferă tratamente didactice cu privire la opera lui Tudor Vianu, Lucian Blaga, Tudor Arghezi, Ştefan Bănulescu. În articolul <span class="CharOverride-1">Negaţie şi metamorfoză</span>, Mihaela Albu propune conturul psihologiei artistice particulare a scriitorilor olteni. Ion Militaru se ocupă de scrierile filosofice ale lui Constantin Noica, iar Mihaela Albu şi A. Berceanu-Vâlceanu de poezia lui Marin Sorescu. La rubrica recenziilor sunt prezentate sporadic traduceri sau lucrări de istorie literară, cum ar fi <span class="CharOverride-1">Literatura română contemporană</span> de Laurenţiu Ulici<span class="CharOverride-1"> </span>(1995), <span class="CharOverride-1">Postmodernismul </span>de J.-F. Lyotard (1999), <span class="CharOverride-1">Dicționarul scriitorilor români</span>, coordonat<span class="CharOverride-1"> </span>de Mircea Zaciu, Marian Papahagi și Aurel Sasu (2002) ș.a. &#9;<span class="Semnatura CharOverride-6">M.Ş.</span></p>
			<div class="_idGenObjectLayout-1">
				<div id="_idContainer004">
					<div id="_idContainer002" class="_idGenObjectStyleOverride-1">
						<p class="Titlu-Nume-H"><span class="titlu-12">ARICESCU, C.D. [Constantin D.]</span> </p>
						<p class="Titlu-mic-DATE">(18.III.1823, Câmpulung – 18.II.1886, Bucureşti), poet, prozator, dramaturg, publicist. </p>
					</div>
					<div id="_idContainer003" class="_idGenObjectStyleOverride-1">
						<img class="_idGenObjectAttribute-1" src="06_Argintaru_Az_372-467-web-resources/image/aricescsu.jpg" alt="" />
					</div>
				</div>
			</div>
			<p class="Heuristica-PRIMUL">Fiu al Elenei (n. Chiliaşu) și al serdarului Dimitrie Aricescu, <span class="CharOverride-2">A. </span>învaţă mai întâi cu dascăli greci, apoi la şcoala românească din oraşul natal şi, din 1838 până în 1844, la Colegiul „Sf. Sava” din Bucureşti, unde, la secţia „umanioare”, erau profesori şi Petrache Poenaru, Florian Aaron, C. Aristia. Scurt timp lucrează ca ajutor de inginer, dar se înapoiază la Câmpulung şi organizează o trupă de actori diletanţi, venind apoi în 1847 în Capitală, unde e copist la Ministerul de Finanțe. Colaborator, în 1848, la „Pruncul român”, participant la manifestările revoluţionare din Câmpulung, arestat şi surghiunit în 1850 la Snagov, <span class="CharOverride-2">A.</span> va fi şi un vajnic susţinător al Unirii, ales deputat în Divanul Ad-hoc al Ţării Româneşti în 1857, dar şi mai târziu. Din nou la București din 1859, e administrator la „Românul”, „Buciumul”, „Pressa”, director al Arhivelor Statului (1869–1870, 1871–1876), director al Domeniilor Statului (1870–1871), director la Imprimeria Statului (1876), revizor şcolar, deputat în Cameră. Duce o viaţă agitată – în 1862 este iar închis, pentru cinci luni, la Văcăreşti –, pe care o va povesti, cu aere de martir, în versuri şi proză.</p>
			<p class="Heuristica-BASE">Format în epoca pregătirii mişcării de la 1848, <span class="CharOverride-2">A.</span> este unul dintre cei mai aprinşi publicişti ai vremii, colaborator la „Curierul românesc”, „Pruncul român”, „Foaie pentru minte, inimă şi literatură”, „România”, „Steaua Dunării”, „Secolul”, „Dâmboviţa”, „Naţionalul”, „Reforma”, „Concordia”, „Trompeta Carpaţilor”, „Opiniunea constituţională”, „Poporul”, „Columna lui Traian”, „Naţiunea”, „România liberă” şi, evident, la ziarele al căror administrator era. Semnează și I. Ghimpescu sau I. Gimpescu. El îşi afirmă încrederea în progres, pledează pentru democratizare şi moralitate, apără drepturile ţăranilor, are opţiuni antimonarhice. Scrie <span class="CharOverride-1">Istoria Câmpulungului, prima residenţă a României</span> (I–II, 1855–1856), o monografie informată bogat dar inegal, publică o serie de documente privind mişcarea paşoptistă: <span class="CharOverride-1">Capii revoluţiunii de la 1848 judecaţi prin propriele lor acte</span> (I, 1866), <span class="CharOverride-1">Corespondinţa secretă şi acte inedite ale capilor revoluţiunii române de la 1848</span>, (I–III, 1873–1874), precum şi un studiu, de merituos pionierat, asupra evenimentelor din 1821: <span class="CharOverride-1">Istoria revoluţiunii române de la 1821</span>, apărut în 1874, completat în același an de <span class="CharOverride-1">Acte justificative la „Istoria revoluţiunii române de la 1821”</span>. Fără să fie unul din capii Revoluţiei de la 1848, ci doar un căuzaş cu suflet vibrant, <span class="CharOverride-2">A.</span> adaugă la cronica acelor zile mărturiile din <span class="CharOverride-1">Procesul şi esilul meu la Snagov</span> (1859), din <span class="CharOverride-1">Procesul meu pentru „Oda la Grecia”</span> (1863) sau notațiile prezente în manuscrisul <span class="CharOverride-1">Memoriile mele</span>, editat postum (2002). Imaginea epocii se recompune destul de viu, impetuosul autor, extrem de inventiv şi locvace, fiind când patetic, grav, necruţător, când emfatic, naiv. Literatura lui <span class="CharOverride-2">A.</span>, puţin ţinută în seamă de mulţi contemporani şi de posteritate, este a unui poligraf perseverent. Încurajat de Ion Heliade-Rădulescu, un mentor literar generos, el publică, în chiar anul debutului în „Curierul românesc”, şi cel dintâi volum de versuri – <span class="CharOverride-1">Câteva ore de colegiu</span> (1846). Se întâlnesc aici reflexe ale lecturilor din Byron, Lamartine, Musset, Hugo (autori din care și traduce), fructificate având în faţă şi modelul poeziei lui Heliade. Tânărul condeier versifică, într-o manieră pretenţioasă, cu o sentenţiozitate greoaie, multe motive romantice consacrate, cum va face şi în <span class="CharOverride-1">Arpa română</span> (1852), <span class="CharOverride-1">Lyra </span>(1858) ş.a. Poemul epitalamic <span class="CharOverride-1">Florica</span> (1847), având ambiţia transpunerii unei iubiri ideale, este o superficială proză rimată. Prin temperament şi prin experienţă, <span class="CharOverride-2">A.</span> este mai degrabă un adept al liricii militante, cu sursa în evenimentele timpului. Scrie <span class="CharOverride-1">Marşul libertăţii, Mircea, Hora Unirii</span>, numeroase alegorii, fabule, satire, pamflete, balade istorice care, în lipsa unui sigiliu de originalitate, întreţineau doar un climat literar specific. Târziu, în 1884, mizând pe valoarea documentară a unor astfel de producţii, va publica într-o antologie, <span class="CharOverride-1">Satire politice care au circulat în public, manuscrise şi anonime, între anii 1840–1866</span>, scrieri aparţinând mai multor autori. Nereuşite, prolixe sunt şi impresiile de călătorie, „epistole familiale” trimise în lume prin volumele <span class="CharOverride-1">Flori de la Tuşnad</span> (1872), <span class="CharOverride-1">O preîmblare pe munţi sau Lumea reală şi lumea ideală</span> (1872), <span class="CharOverride-1">O escursiune pe munţi</span> (1878). Cu veleităţi de dramaturg, <span class="CharOverride-2">A.</span> include în repertoriul teatrului pe care îl înfiinţase în iarna din 1846–1847 la Câmpulung şi comedii proprii: <span class="CharOverride-1">Coconul Panaiotache</span>,<span class="CharOverride-1"> Neaga rea sau Găina cântă, nu cocoşul</span>,<span class="CharOverride-1"> Boierul Vlăduţă sau Ş-a spart dracul opincile</span>,<span class="CharOverride-1"> Peţitorul (Samsarii de căsătorii)</span>. I se mai reprezintă dialogul în versuri <span class="CharOverride-1">Trâmbiţa Unirii</span>, publicat în 1860 împreună cu o altă piesă care preamărea Unirea. Implicaţii politice şi trimiteri autobiografice se află în piesa <span class="CharOverride-1">Carbonarii</span> (1873). De altfel, în cronici dramatice, dar şi în prefeţele la două romane traduse în 1856 (<span class="CharOverride-1">Călătorie împregiurul camerei mele</span> de Xavier de Maistre şi <span class="CharOverride-1">Octav</span> de Alfred de Musset), sunt exprimate idei despre rostul educativ al literaturii şi despre misia de „luminători şi conducători de oameni” pe care o au scriitorii. În pofida intenţiilor ce îl animă, autorul nu-şi depăşeşte mediocritatea nici când scrie proză. Romanul <span class="CharOverride-1">Misterele căsătoriei</span>, apărut în trei părți (1861–1886), împrumută idei şi aforisme din <span class="CharOverride-1">La Physiologie du mariage</span> de Balzac, din Jules Michelet, din J.-J. Rousseau şi mulţi alţii, clişee din romanele lui Eugène Sue şi Paul de Kock, într-o încercare, până la urmă ilară, de a alcătui un îndreptar şi de a găsi o cheie pentru bunul mers al căsniciei. Ca şi la alţi prozatori ai secolului, moravurile sociale sunt adesea surprinse adecvat. Pentru acest tip de observaţii, critica îndreptându-se de astă dată spre viaţa monahală, merită menţionată şi nuvela <span class="CharOverride-1">Sora Agapia sau Călugăria şi căsătoria </span>(1871), inspirată poate de nuvela <span class="CharOverride-1">Le Religieuse</span> a lui Diderot sau mai curând de <span class="CharOverride-1">S</span><span class="CharOverride-1">œ</span><span class="CharOverride-1">ur Anne</span> a lui Paul de Kock.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Câteva ore de colegiu</span>, ed.2, Bucureşti [1846]; <span class="CharOverride-1">Florica</span>, Bucureşti, 1847; <span class="CharOverride-1">Arpa română</span>, Bucureşti, 1852; <span class="CharOverride-1">Istoria Câmpulungului, prima residenţă a României</span>, I–II, Bucureşti, 1855–1856; ed. îngr. Adrian Săvoiu și Gheorghe Pârnuță, București, 2007; <span class="CharOverride-1">Lyra</span>, Bucureşti, 1858; <span class="CharOverride-1">Esplicarea alegoriilor din „Arpa română” cum şi pasagele şterse de cenzură din această operă</span>, Bucureşti, 1859; <span class="CharOverride-1">Procesul şi esilul meu la Snagov</span>, Bucureşti, 1859; <span class="CharOverride-1">Şoimul Carpaţilor</span>, Bucureşti, 1860; <span class="CharOverride-1">Trâmbiţa Unirii şi Sărbătoarea naţională, </span>Bucureşti, 1860; <span class="CharOverride-1">Misterele căsătoriei</span>, I–III, Bucureşti, 1861–1886; <span class="CharOverride-1">Procesul meu pentru „Oda la Grecia”</span>, Bucureşti, 1863; <span class="CharOverride-1">Sora Agapia sau Călugăria şi căsătoria</span>, Bucureşti, 1871; <span class="CharOverride-1">Flori de la Tuşnad</span>, Bucureşti, 1872; <span class="CharOverride-1">O preîmblare pe munţi sau Lumea reală şi lumea ideală</span>, Bucureşti, 1872; <span class="CharOverride-1">Carbonarii</span>, Bucureşti, 1873; <span class="CharOverride-1">Istoria revoluţiunii române de la 1821</span>, Craiova, 1874; ed. îngr. şi pref. Vladimir Osiac, Ion Pătroiu şi Dinică Ciobotea, Craiova, 1996; <span class="CharOverride-1">O escursiune pe munţi</span>, Bucureşti, [1878]; <span class="CharOverride-1">Cântul lebedei</span>, Bucureşti, 1884; <span class="CharOverride-1">Flori şi fluturi</span>, Bucureşti, 1900; <span class="CharOverride-1">Strigoiul din Fanar</span>, Bucureşti, f.a.; <span class="CharOverride-1">Scrieri alese</span>, îngr. Dan Simonescu şi Petre Costinescu, pref. Şt. Cazimir, Bucureşti, 1982; <span class="CharOverride-1">Memoriile mele</span>, îngr. şi pref. Liviu Petreanu, Bucureşti, 2002. <span class="CharOverride-2">Antologii: </span><span class="CharOverride-1">Capii revoluţiunii române de la 1848 judecaţi prin propriele lor acte</span>, I, Bucureşti, 1866; <span class="CharOverride-1">Corespondinţa secretă şi acte inedite ale capilor revoluţiunii române de la 1848</span>, I–III, Bucureşti, 1873–1874;<span class="CharOverride-1"> Acte justificative la „Istoria revoluţiunii române de la 1821”</span>, Craiova, 1874; <span class="CharOverride-1">Satire politice care au circulat în public, manuscrise și anonime, între anii 1840–1866</span>, București, 1884. <span class="CharOverride-2">Traduceri:</span> Xavier de Maistre, <span class="CharOverride-1">Călătorie împregiurul camerei mele</span>, pref. trad., Bucureşti, 1856; [Alfred de Musset], <span class="CharOverride-1">Octav</span>, pref. trad., Bucureşti, 1856; C. Églantier, <span class="CharOverride-1">Girosella</span>, Bucureşti, 1876.</p>
			<p class="Heuristica___m_RPR"><span class="CharOverride-2">Repere bibliografice:</span> Iorga, <span class="CharOverride-1">Ist. lit. XIX</span>, II, <span class="CharOverride-1">202–203</span>, III, <span class="CharOverride-1">111–112</span>; Călinescu, <span class="CharOverride-1">Opere</span>, VI, <span class="CharOverride-1">361–363</span>, <span class="CharOverride-1">521–534</span>; Călinescu, <span class="CharOverride-1">Ist. lit.</span> (1941), <span class="CharOverride-1">249</span>, <span class="CharOverride-1">Ist. lit.</span> (1982), <span class="CharOverride-1">275–278</span>; Popovici, <span class="CharOverride-1">Romant. rom.</span>,<span class="CharOverride-1"> 449–452</span>; Vârgolici, <span class="CharOverride-1">Începuturile</span>,<span class="CharOverride-1"> 98–104</span>; M.N. Rusu, [<span class="CharOverride-1">C.D. Aricescu</span>], AFT, 1977, 10, ARG, 1986, 2; <span class="CharOverride-1">Ist. lit.</span>,<span class="CharOverride-1"> </span>II, <span class="CharOverride-1">593–596</span>; <span class="CharOverride-1">Dicţ. lit. 1900</span>,<span class="CharOverride-1"> 51–52</span>; Barbu, <span class="CharOverride-1">Romanul</span>,<span class="CharOverride-1"> 123–125</span>; Scarlat, <span class="CharOverride-1">Ist. poeziei</span>, I, <span class="CharOverride-1">343–344</span>; Manolescu, <span class="CharOverride-1">Istoria</span>, I, <span class="CharOverride-1">252</span>; Faifer, <span class="CharOverride-1">Semnele</span>, <span class="CharOverride-1">180, 208</span>; <span class="CharOverride-1">Dicţ. scriit. rom.</span>, I, <span class="CharOverride-1">122–124</span>; Eugen Simion, <span class="CharOverride-1">Memoriile lui </span><span class="CharOverride-1">Constantin Dimitrie Aricescu</span>, CC, 2007, 8–9. &#9;<span class="Semnatura">G.D.</span></p>
			<p class="Heuristica-PRIMUL"><span class="titlu-12">ARIEŞAN, Claudiu Teodor</span><span class="CharOverride-2"> </span>(1.VI.1963, Timişoara), clasicist. Este fiul Valeriei Ileana Arieşanu (n. Tomoiagă), profesoară, şi al lui Ion Arieşanu, scriitor, jurnalist. Urmează la Timişoara Liceul „C.Diaconovici Loga” (1978–1980), Liceul de Filologie–Istorie (1980–1982) şi Facultatea de Litere (1983–1987), luându-şi doctoratul în 1998. Va fi profesor la Colegiul Naţional Bănăţean din Timişoara (1990), conferenţiar (2004) la Catedra de filologie clasică din cadrul Facultăţii de Litere, Istorie şi Teologie a Universităţii de Vest din Timişoara, referent ştiinţific principal la elaborarea ediţiei electronice din <span class="CharOverride-1">Thesaurus Linguae Latinae</span>, apărută sub egida Academiei Germane, iar din 2003 realizator de emisiuni de televiziune („Spirit şi credinţă”, „Spiritul vremii”, „Dialog spiritual”, ediţii săptămânale pentru TVR Timişoara şi TVR 3), „Axios” pentru TVR 3 (din 2010). Este din 2010 redactor-şef la „Analele Universităţii de Vest din Timişoara”, seria ştiinţe filologice. După 1989 a îngrijit pentru Editura de Vest seria de traduceri din colecţia „Logos”, pentru Editura Amarcord colecţia „Cum Patribus”, pentru Editura Învierea a Arhiepiscopiei Timişoarei o serie de studii şi traduceri din filosofia creştină. Colaborează la „Orizont”, „Teologia”, „Vatra”, „Studii de literatură română şi comparată”, „Studia Ephemeridis Augustinianum”, „Acta Iassyensia Comparationis”, „Limbă şi literatură”, „Folclor literar”, „Învierea”, „Orient latin” ş.a. I s-a acordat în câteva rânduri Premiul Uniunii Scriitorilor, Filiala din Timişoara (1999, 2003, 2010).</p>
			<p class="Heuristica-BASE"> <span class="CharOverride-2">A. </span>a debutat în „Forum studenţesc” (1986) cu eseul <span class="CharOverride-1">Paideia umanioarelor</span>, iar editorial cu <span class="CharOverride-1">Hermeneutica umorului simpatetic. Repere pentru o comicologie românească</span> (1999), care îi pune în valoare disponibilitatea pentru cercetare interdisciplinară, pornind de la un eşafodaj teoretic coerent articulat. Autorul analizează diacronic teoriile despre râs şi le aplică, mai apoi, în comentarii dedicate începuturilor umorului în literatura română orală sau cultă, valorizând calitatea hazului românesc, cu trimiteri contextuale spre alte spaţii culturale. În lucrarea <span class="CharOverride-1">Între surâs şi rugăciune. Modele culturale din comicologia clasică şi patristică </span>(2003) <span class="CharOverride-2">A</span>. insistă, producând şi citate semnificative, asupra raporturilor dintre antici şi moderni, făcând distincţii necesare între elementele de modernitate şi cele care definesc tradiţia patristică. <span class="CharOverride-1">Geneza comicului în cultura română</span> (2010) este o sinteză care dezvoltă un studiu doctoral şi numeroase alte cercetări publicate de exeget. Având ca reper opera lui M. Eminescu, el<span class="CharOverride-2"> </span>cartografiază mai multe zone din arealul comicităţii româneşti, scoţând la iveală o nebănuită tradiţie comicologică care include autori ai predosloviilor sau epilogurilor din vechile cărţi religioase, scrierile lui Dimitrie Cantemir şi ale primilor noştri esteticieni şi filosofi. Vizate sunt şi texte reprezentative pentru animatorii presei noastre culturale de început. Demersul, recuperator, nu umple doar un gol în bibliografia de specialitate, ci deschide şi o fertilă perspectivă de lectură, girată de solida formaţie de clasicist a autorului. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Hermeneutica umorului simpatetic. Repere pentru o comicologie românească</span>, Timişoara, 1999; <span class="CharOverride-1">Între surâs şi rugăciune. Modele culturale din comicologia clasică şi patristică</span>, Timişoara, 2003; <span class="CharOverride-1">Cetatea literară a Romei. Întemeietorii</span>, Timişoara, 2005; <span class="CharOverride-1">Geneza comicului în cultura română</span>, Timişoara, 2010. <span class="CharOverride-2">Traduceri</span>: Lactantius,<span class="CharOverride-1"> De mortibus persecutorum (Despre morţile persecutorilor)</span>, Timişoara, 2000; Tertulian, <span class="CharOverride-1">Despre idolatrie şi alte scrieri morale</span>, introd. trad., Timişoara, 2001 (în colaborare). </p>
			<p class="Heuristica___m_RPR"><span class="CharOverride-2">Repere bibliografice: </span>Eugen Simion, <span class="CharOverride-1">Spiritul tânăr</span>,<span class="CharOverride-1"> </span>FLC, 1986, 48; Vera Maria Neagu, <span class="CharOverride-1">Editorial event</span>, „Religious Life”, 1995, 107; Mircea Borcilă,<span class="CharOverride-1"> „Hermeneutica umorului simpatetic”</span>,<span class="CharOverride-1"> </span>ST, 1999, 8–9; Rodica Zafiu, <span class="CharOverride-1">Umorul naţional</span>, RL, 1999, 47; Doina Curticăpeanu, <span class="CharOverride-1">Cei care vin (Claudiu T. Arieşan)</span>, F, 1999, 10; Marius Lazurca, <span class="CharOverride-1">Magna cum laude („Hermeneutica umorului simpatetic”)</span>, O, 2000, 4; Constantin Cubleşan, <span class="CharOverride-1">Eminescu între oglinzile criticii</span>, Cluj-Napoca, 2001, <span class="CharOverride-1">221–223</span>; Constantin Jinga,<span class="CharOverride-1"> Persecuţie şi moarte</span>, O, 2001, 9; Val. Panaitescu, <span class="CharOverride-1">Humorul</span>, Iaşi, I–II, 2003, <span class="CharOverride-1">passim</span>; Laura Bădescu, <span class="CharOverride-1">Redimensionarea hermeneutică a comicului</span>, „Povestea vorbei” 2005, 1–2; Petru Pistol, <span class="CharOverride-1">Contexte clasice</span>, Piteşti, 2005, <span class="CharOverride-1">99–107</span>,<span class="CharOverride-1"> 115–118</span>; <span class="CharOverride-1">Dicţ. Banat</span>, <span class="CharOverride-1">47–49</span>; Pavel Petroman, Cornel Jiva, Ioan Petroman, <span class="CharOverride-1">Oameni, oameni care au fost şi sunt oameni</span>, Timişoara, 2010, <span class="CharOverride-1">319–331</span>; Dan Negrescu, <span class="CharOverride-1">Benefica sfidare</span>, O, 2011, 1. &#9;<span class="Semnatura">Dr. M., L.A.  </span></p>
			<p class="Heuristica-PRIMUL"><span class="titlu-12">ARIEŞANU, Ion</span> (8.IX.1930, Ocna Mureş), prozator, publicist. Este fiul Elenei (n. Popa) şi al lui Iosif Arieşanu, lăcătuş mecanic. Îşi începe învăţătura în oraşul natal (1938–1943), continuând-o la Liceul „Samuil Vulcan” din Beiuş (1943–1944) şi la Liceul „Mihai Viteazul” din Turda (absolvind în 1951), apoi urmează secţia de limba şi literatura română a Facultăţii de Filologie de la Universitatea clujeană (1951–1955). După un scurt popas ca asistent la Catedra de filosofie a Politehnicii din Timişoara (1955–1956), în urma mişcărilor studenţeşti este dat afară, reintegrat ulterior, în calitate de muncitor necalificat, la Prodexport. Intrat în ziaristică în 1958, la „Drapelul roşu”, ca redactor, va trece ulterior în presa literară: redactor la „Scrisul bănăţean” (1965–1968), apoi la „Orizont”, unde va fi redactor-şef (1972–1989), promovând literatura tinerilor. Debutează cu proză scurtă în „Făclia Ardealului” (1951), iar editorial cu volumul de schiţe şi povestiri <span class="CharOverride-1">Anii adolescenţei </span>(1962). Mai colaborează cu proză şi reportaje literare la „Steaua”, „Familia”, „Gazeta literară” şi „România literară”, „Luceafărul”, „Convorbiri literare” ş.a., la Radio Timişoara şi la Televiziunea Română. În 2011 i se decernează Premiul Opera Omnia al Filialei din Timişoara a Uniunii Scriitorilor.</p>
			<p class="Heuristica-BASE">Atitudinea justiţiară, demascarea imposturii, reabilitarea conştiinţelor ultragiate, apărarea adevărului, copilăria întunecată de război ori amintirea lui, singurătatea, iubirea, adâncurile fiinţei ar fi câteva teme importante în opera lui <span class="CharOverride-2">A.</span> Prozator temeinic, pe urmele lui Ioan Slavici şi Liviu Rebreanu, Ion Agârbiceanu şi Pavel Dan, <span class="CharOverride-2">A. </span>reia teme fundamentale. La nici cinci ani de la debut, prozatorul a scris un roman – <span class="CharOverride-1">O complicată stare de fericire</span><span class="CharOverride-2"> </span>(1967, revăzut în 1978) – de netăgăduită noutate în contextul epic al momentului. Interesul cărţii este dat de fineţea cu care sunt surprinse realitatea interioară a personajelor, psihologiile, reacţiile de conştiinţă. Capacitatea analitică, exersată individual, se conjugă cu însuşirea de a descoperi esenţa unor trăsături de grup. <span class="CharOverride-1">Vrajă</span> (1971), desfăşurare compoziţională contrapunctică, cu alternare de planuri, incluzând interferenţa a două destine, rămâne un roman al problemelor, al vieţii, al infinitelor implicaţii generate de aceasta. Ştefan Nicodim, autorul unei descoperiri senzaţionale, ce oferă nelimitate posibilităţi de cercetare în domeniul fizicii atomice, se dovedeşte un personaj complex, acţionând după norme clare de existenţă. Victimă în tinereţe a unei acuzaţii grave prin neînţelegere, el îi va resimţi, timp îndelungat, consecinţele. Posibilitatea schimbării modalităţilor de construcţie epică, semn al unei eficiente disponibilităţi narative, se vădeşte şi în <span class="CharOverride-1">Prietenul pe care-l caut pretutindeni</span><span class="CharOverride-2"> </span>(1975). Observaţiile (cu subtitlul <span class="CharOverride-1">Din însemnările unui profesor de ţară</span>) iau tot mai mult consistenţa cercetării, descripţiei i se asociază analiza, ce domină ansamblul epic. Structurată pe coordonatele anchetei, cartea oferă o mai liberă interferenţă a planurilor epice şi a mişcării personajelor. Reconstituirea în absenţă tensionează acţiunea, iar valoarea romanului creşte din acest sistem de viziune modernă asupra naraţiunii. În <span class="CharOverride-1">Cei buni mor cei dintâi</span> (1998) scriitorul problematizează evenimentul, demersul existenţial, comportamentul într-o derulare epică adeseori robustă. Se întâlnesc în roman şi notaţii libere, fragmente eseistice, pagini în care răzbate meditaţia, rânduri sub semnul jurnalului sau care au cruditatea reportajului. <span class="CharOverride-1">Cruci de lemn</span><span class="CharOverride-2"> </span>(2001), plasat în perioada celei de-a doua conflagraţii mondiale, are cel puţin două paliere de interpretare – unul la nivelul eroului-narator, pe filiera evenimentelor, altul la nivel auctorial, pe structura unui simbol polivalent. La primul nivel romanul este povestea unui ostaş, urmărind modul omului simplu de a vedea războiul; la nivelul paradigmei existenţiale, se află simbolul crucificării, întâlnirea cu sacrul şi purificarea, redescoperirea iubirii aproapelui şi a speranţei. Nu un puseu de eroism îl face pe protagonist, Romulus Crainic, să ajungă pe front, ci o banală întâmplare, pe care tânărul nu o înţelege, dar în urma căreia trăieşte o dramă. <span class="CharOverride-2">A.</span> ştie să construiască, cu o deosebită aplecare spre viziunea plastică şi cinematografică, scene de aglomerări umane sau să fixeze momente de recluziune, de retragere în meditaţia solitară. Astfel, tălăzuirea mulţimii în scena plecării pe front este un moment antologic, unde notaţia interferează cu meditaţia, profundă tocmai prin simplitatea ei. Nu rareori textul se încarcă de un suflu poetic, ca o litanie biblică. Scris mai demult, dar nepublicat din cauza cenzurii, <span class="CharOverride-1">Flacăra singuratică</span><span class="CharOverride-2"> </span>(2004) este romanul experienţei dure a solitudinii şi a încercării de a o înfrânge. Din postura solitarului, personajul principal, Octavian David, descoperă lumea şi altfel decât prin iluziile tinereţii nealterate. Fundalul social este al mişcărilor studenţeşti, iar cel individual al unei rupturi pe plan afectiv. Romanul urmăreşte drama tânărului gazetar prins între trăirea în idealitatea convingerilor sale şi duritatea existenţei reale, mulată pe principii învechite. <span class="CharOverride-2">A. </span>scrie o proză cu un ciudat amestec de forţă şi ingenuitate, de lirism şi dramă, de halucinaţie şi luciditate. Sub înşelătoarea simplitate izvorâtă din perfecţiunea formală, autorul dovedeşte o bună cunoaştere a sensului durabilităţii clasice, dar şi a structurilor prozei moderne. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Anii adolescenţei</span>, Bucureşti, 1962; <span class="CharOverride-1">Trenul albastru</span>, Bucureşti, 1965; <span class="CharOverride-1">Vară târzie</span>, Bucureşti, 1967; <span class="CharOverride-1">O complicată stare de fericire</span>,<span class="CharOverride-1"> </span>Bucureşti, 1967; ed. 2, Timişoara, 1978; <span class="CharOverride-1">Vrajă</span>, Bucureşti, 1971; <span class="CharOverride-1">Primiţi puţină duioşie</span>?, Timişoara, 1972; <span class="CharOverride-1">Amintiri de pe planeta Pământ</span>, Bucureşti, 1973; <span class="CharOverride-1">Lumini peste Apuseni</span>, Bucureşti, 1974; <span class="CharOverride-1">Prietenul pe care-l caut pretutindeni</span>, Bucureşti, 1975; <span class="CharOverride-1">Respiraţie liberă</span>, Bucureşti, 1979; <span class="CharOverride-1">Lumină stranie</span>, Timişoara, 1981; <span class="CharOverride-1">O pasăre în iarnă</span>, Timişoara, 1986; <span class="CharOverride-1">Lumina de la capătul nopţii</span>, Timişoara, 1987; <span class="CharOverride-1">Cei buni mor cei dintâi</span>, Timişoara, 1998; <span class="CharOverride-1">Cruci de lemn</span>, Timişoara, 2001; <span class="CharOverride-1">Flacăra singuratică</span>, Timişoara, 2004; <span class="CharOverride-1">Printre înţelepţi</span>, Timişoara, 2008; <span class="CharOverride-1">Sentimentele</span>, Timişoara, 2010. <span class="CharOverride-2">Antologii:</span> <span class="CharOverride-1">Dansul săbiilor. O panoramă a epigramei româneşti contemporane</span>, Timişoara, 1975 (în colaborare cu Ion Velincan). <span class="CharOverride-2">Traduceri: </span>Neboişa S. Popovici, <span class="CharOverride-1">Toamna, casa şi păunul</span>, Timişoara, 1996.</p>
			<p class="Heuristica___m_RPR"><span class="CharOverride-2">Repere bibliografice: </span>Ov. S. Crohmălniceanu, <span class="CharOverride-1">„Anii adolescenţei”</span>, GL, 1962, 28; Teodor Vârgolici, <span class="CharOverride-1">„Trenul albastru”</span>, GL, 1965, 24; Gheorghe Grigurcu <span class="CharOverride-1">„O complicată stare de fericire”</span>, F, 1967, 5; Şerban Foarţă, <span class="CharOverride-1">„Vară târzie”</span>, O, 1967, 7; Dana Dumitriu, <span class="CharOverride-1">„Vrajă”</span>, ARG, 1972, 6; Sorin Titel, <span class="CharOverride-1">„Vrajă”</span>,<span class="CharOverride-1"> </span>RL, 972, 28; Teodor Tihan, <span class="CharOverride-1">Romanul unei noi posibile iubiri</span>,<span class="CharOverride-1"> </span>ST, 1972, 8; Cornel Ungureanu, <span class="CharOverride-1">„Omul pe care-l caut pretutindeni”</span>,<span class="CharOverride-1"> </span>O, 1976, 1;<span class="CharOverride-1"> </span>Valentin Taşcu, <span class="CharOverride-1">O carte şi lumea ei</span>, ST, 1976, 2; Ardeleanu, <span class="CharOverride-1">Menţiuni</span>, <span class="CharOverride-1">142–145</span>;<span class="CharOverride-1"> </span>Marian Odangiu, <span class="CharOverride-1">Biografia stării de fericire</span>, RL, 1980, 9; Cornel Ungureanu, <span class="CharOverride-1">„O pasăre în iarnă”</span>, O, 1986, 17; Eugen Dorcescu, [<span class="CharOverride-1">Ion Arieşanu</span>], O, 1988, 5, 2002, 4; Adrian Dinu Rachieru, <span class="CharOverride-1">Un prozator „cald”</span>,<span class="CharOverride-1"> </span>AST, 1988, 10; Cristea, <span class="CharOverride-1">A scrie</span>,<span class="CharOverride-1"> 262–265</span>; Ruja, <span class="CharOverride-1">Parte</span>, I, <span class="CharOverride-1">93–103</span>, II, <span class="CharOverride-1">11–13</span>; <span class="CharOverride-1">Dicţ. scriit. rom.</span>,<span class="CharOverride-1"> </span>I, <span class="CharOverride-1">124–125</span>; <span class="CharOverride-1">Dicţ. Banat</span>,<span class="CharOverride-1"> 49–57. </span><span class="CharOverride-1">&#9;</span><span class="Semnatura">Al.R.</span></p>
			<p class="Heuristica-PRIMUL"><span class="titlu-12">ARION, George</span> (5.IV.1946, Tecuci), poet, prozator, gazetar, eseist. Este fiul Aglaiei Arion (n. Motaş), învăţătoare, și al lui Gheorghe Arion, profesor. Urmează liceul la Bucureşti, absolvindu-l în 1964 şi apoi Facultatea de Limba şi Literatura Română a Universităţii din acelaşi oraş (1965–1970). Debutează cu versuri în revista „Contemporanul” (1966), prima lui carte, <span class="CharOverride-1">Copiii lăsaţi singuri</span>, apărută în 1979, cuprinzând tot poezii. Mai colaborează la „România literară”, „Vatra”, „Suplimentul literar-artistic al «Scânteii tineretului»“, „Jurnalul național” ş.a. Din 1974 este redactor la revista „Flacăra”, secţia cultură, iar din 1990 devine director al publicaţiilor „Flacăra”. A scris scenarii pentru filmele <span class="CharOverride-1">Enigmele se explică în zori</span> (1989, regia Aurel Miheleş) şi <span class="CharOverride-1">Atac în bibliotecă</span> (1992, regia Mircea Drăgan), pentru serialul polițist <span class="CharOverride-1">Detectiv fără voie</span> (2001, regia Silviu Jicman), a compus libretul operei <span class="CharOverride-1">În labirint</span>, prezentată în 1988 în cadrul Festivalului „George Enescu”. Monologul dramatic <span class="CharOverride-1">Autograf</span> s-a jucat cu succes la Teatrul Naţional din Bucureşti. I s-a decernat Premiul Uniunii Scriitorilor pentru <span class="CharOverride-1">Profesionistul. Ţintă în mişcare</span> (1985), <span class="CharOverride-1">Crimele din Barintown</span> (1995) şi pentru <span class="CharOverride-1">O istorie a societăţii româneşti contemporane în interviuri</span> (I–II, 1999).</p>
			<p class="Heuristica-BASE">Deşi a debutat ca poet – lirică de gesticulaţie adolescentină, salvând excesele de gravitate prin fibra autoironică –, <span class="CharOverride-2">A.</span> reprezintă întâi de toate un câştig pentru publicistică: nu doar cei peste douăzeci de ani la „Flacăra”, dar în special <span class="CharOverride-1">Interviuri</span>, trei volume apărute între 1979 şi 1987, modelul fiind Adrian Păunescu, l-au impus în lumea literară. O carte dedicată poeziei lui Alexandru A. Philippide (1982) încearcă să asocieze stilul publicistic cu istoria literară. Linie curmată, din păcate. Însă adevărata vocaţie a lui <span class="CharOverride-2">A.</span> este romanul poliţist. Titlul cel mai reușit, <span class="CharOverride-1">Atac în bibliotecă</span> (1983), lansează o serie ce va fi continuată de <span class="CharOverride-1">Profesionistul. Ţintă în mişcare</span>, <span class="CharOverride-1">Trucaj</span> (1986), <span class="CharOverride-1">Pe ce picior dansaţi?</span> (1991) și <span class="CharOverride-1">Fortăreaţa nebunilor</span> (2011). Protagonistul, ziaristul Andrei Mladin, este o versiune locală după detectivul Philip Marlowe al lui Raymond Chandler (pastișat de altfel intens la nivel de stil și de abordare), un Don Juan flegmatic, afișând invincibilitatea, dar vulnerabil pe fond. Cu certe calităţi scenaristice, proza poliţistă a lui <span class="CharOverride-2">A.</span> afișează ingredientele „meseriei”, inclusiv doza de autopersiflare prin care faptele cele mai dure devin un plăcut decor compensator pentru bovarismele lectorului român. Pitoresc, jocul ironiei cu autoironia dublează eficient natura ludică (şi uneori chiar parodică) a intrigii poliţiste. Contextele occidentale în care se plasează de regulă acţiunea, alura asumată de narator – un soi de San-Antonio în variantă <span class="CharOverride-1">soft</span>, inclusiv prin efortul de a lansa poantă după poantă – şi desele trimiteri subtextuale la vârfurile de ieri şi de azi ale genului, de la Agatha Christie la SAS-uri, sunt calităţi care atrag atenția măcar în contextul românesc sărac al romanului polițist. Totuși, intriga este de cele mai multe ori șchioapă, frizând accidentalul și neverosimilul. S-ar putea observa, cu temei, că sunt romane „de voce”, în care figura naratorului este mai importantă decât acțiunea; dar și vocea este prea puțin originală, o pastișă din surse diverse. Retrospectiv, o sursă potențială de divertisment o reprezintă jocul autorului între „șopârle” și conformism. Punctul cel mai de jos îl atinge <span class="CharOverride-1">Fortăreaţa nebunilor</span>, reactivare în decor postcomunist a lui Andrei Mladin, încercare de thriller conspiraționist în care unul dintre fire merge până în vremea lui M. Eminescu, cooptat <span class="CharOverride-1">via</span> teoriilor triviale ale complotului împotriva poetului. Asamblarea componentelor cade în comicul involuntar al filmelor proaste de serie B. În afara ciclului Mladin, după 1989 prozele reunite în <span class="CharOverride-1">Nesfârşita zi de ieri</span> (1997) trag mai mult spre tradiţia gogoliană, către Ilf şi Petrov, cu angajaţi ai SRI, pretinse comploturi vizând asasinarea regelui Mihai ş.a.m.d., în bufonade spionistice şi pseudotensiuni carnavaleşti, nu fără puseuri către şarja politică şi satira socială la adresa tranziţiei postceauşiste a României. Dacă <span class="CharOverride-2">A.</span> are dreptate când afirmă, în prefaţa antologiei lirice <span class="CharOverride-1">Traversarea</span> (1997), că „paginile din această carte nu-mi aparţin. Ele au fost scrise de un tânăr student căruia îi plăcea să zăbovească prin biblioteci”, nu este mai puţin adevărat că publicistica pe teme sociopolitice din <span class="CharOverride-1">Viaţa sub un preşedinte de regat</span> (1997), dar mai ales excelenta idee de a-şi reuni sutele de interviuri cu personalităţi ale vieţii culturale, realizate între 1975 şi 1999, sub titlul <span class="CharOverride-1">O istorie a societăţii româneşti contemporane în interviuri</span>, întregesc cu adevărat personalitatea autorului. <span class="CharOverride-2">A.</span> a mai tradus Raymond Chandler, <span class="CharOverride-1">Nimic de vânzare</span>, Raf Vallet, <span class="CharOverride-1">Alibi pentru un prieten</span> ș.a.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Copiii lăsaţi singuri</span>, Craiova, 1979; <span class="CharOverride-1">Interviuri</span>, Bucureşti, I–III, 1979–1987; <span class="CharOverride-1">Amintiri din cetatea nimănui</span>, Bucureşti, 1980; <span class="CharOverride-1">Alexandru Philippide sau Drama unicităţii. Încercare de portret interior</span>, Bucureşti, 1982; <span class="CharOverride-1">Atac în bibliotecă</span>, Bucureşti 1983; <span class="CharOverride-1">Profesionistul. Ţintă în mişcare</span>, Bucureşti, 1985; <span class="CharOverride-1">Trucaj</span>, Bucureşti, 1986; <span class="CharOverride-1">Pe ce picior dansaţi? Misterul din fotografie</span>, Bucureşti, 1991; <span class="CharOverride-1">Crimele din Barintown</span>, Bucureşti, 1995; <span class="CharOverride-1">Nesfârşita zi de ieri</span>, Bucureşti, 1997; ed. (<span class="CharOverride-1">Șah la rege</span>), București, 2008; <span class="CharOverride-1">Pentru că în viaţa aceasta</span>, Bucureşti, 1997; <span class="CharOverride-1">Traversarea</span>, Bucureşti, 1997; <span class="CharOverride-1">Uite cine nu vorbeşte</span>, București, 1997; <span class="CharOverride-1">Viaţa sub un preşedinte de regat</span>, Bucureşti, 1997; <span class="CharOverride-1">O istorie a societăţii româneşti contemporane în interviuri</span>, I–II, Bucureşti, 1999; <span class="CharOverride-1">Cameleonul</span>, Bucureşti, 2001; <span class="CharOverride-1">Detectiv fără voie. Laudatio pentru romanul polițist</span>, Bucureşti, 2001; <span class="CharOverride-1">Anchetele unui detectiv singur</span>, Bucureşti, 2003; <span class="CharOverride-1">Linişte! Corupţii lucrează pentru noi</span>, București, 2003; <span class="CharOverride-1">Spioni în arşiţă</span>, Bucureşti, 2003; <span class="CharOverride-1">Necuratul din Colga</span>, Bucureşti, 2004<span class="CharOverride-1">; Crime sofisticate</span>, București, 2009; <span class="CharOverride-1">Fortăreaţa nebunilor</span>, București, 2011; <span class="CharOverride-1">Sufocare</span>, București, 2012.</p>
			<p class="Heuristica___m_RPR"><span class="CharOverride-2">Repere bibliografice:</span> Ulici, <span class="CharOverride-1">Prima verba</span>, II, <span class="CharOverride-1">50–51</span>; Şerban Cioculescu, [<span class="CharOverride-1">George Arion</span>], RMB, 1979, 19, RL, 1979, 48; Stănescu, <span class="CharOverride-1">Jurnal</span>, II, <span class="CharOverride-1">95–97</span>; Al. Dobrescu, <span class="CharOverride-1">Profesionistul… amator</span>, CRC, 1985, 34; Nicolae Manolescu, <span class="CharOverride-1">Un roman (nu </span><span class="CharOverride-1">chiar) poliţist</span>, RL, 1985, 40; Eugen Simion, <span class="CharOverride-1">Romanul poliţist</span>, ATN, 1986, 3; Dana Dumitriu, <span class="CharOverride-1">Un detectiv bovaric</span>, RL, 1987, 3; Tudorel Urian, [<span class="CharOverride-1">George Arion</span>], VST, 1987, 4, CU, 1999, 12, 2001, 11, RL, 2005, 6; Val Condurache, <span class="CharOverride-1">Optica literară</span>, CL, 1987, 4; Crohmălniceanu, <span class="CharOverride-1">Al doilea suflu</span>,<span class="CharOverride-1"> 176–180</span>; <span class="CharOverride-1">Dicţ. scriit. rom.</span>,<span class="CharOverride-1"> </span>I, <span class="CharOverride-1">125–126</span>; Cioculescu, <span class="CharOverride-1">Lecturi</span>, I, <span class="CharOverride-1">32–35</span>; Mircea Pricăjan, [<span class="CharOverride-1">George Arion</span>], F, 2004, 4, 2005, 1, 2010, 4; Ştefănescu, <span class="CharOverride-1">Istoria</span>, <span class="CharOverride-1">1139–1140</span>; Popa, <span class="CharOverride-1">Ist. lit.</span>, II, <span class="CharOverride-1">940–941</span>. &#9;<span class="Semnatura">D.C.M., M.I.</span></p>
			<div class="_idGenObjectLayout-1">
				<div id="_idContainer007">
					<div id="_idContainer005" class="_idGenObjectStyleOverride-1">
						<p class="Titlu-Nume-H"><span class="titlu-12">ARISTIA, Costache (Constantin) </span></p>
						<p class="Titlu-mic-DATE">(1800, Bucureşti – 18.IV.1880, Bucureşti), traducător, autor de versuri şi proză, publicist. </p>
					</div>
					<div id="_idContainer006" class="_idGenObjectStyleOverride-1">
						<img class="_idGenObjectAttribute-1" src="06_Argintaru_Az_372-467-web-resources/image/1_dds1.jpg" alt="" />
					</div>
				</div>
			</div>
			<p class="Heuristica-PRIMUL">Fiu al unui grec căzut în luptele de la Missolonghi, <span class="CharOverride-2">A.</span> e încă un adolescent în momentul apropierii sale de mişcarea eteristă (1818). Studiile şi le face la Academia grecească din Bucureşti. Remarcat de domniţa Ralu Caragea cu prilejul reprezentaţiilor teatrale organizate cu elevii şcolii, este trimis la Paris, pentru a studia acolo jocul celebrului actor F.-J. Talma. Întors în ţară, el continuă să apară pe scenă, în teatrul de la Cişmeaua Roşie, impunându-se prin talentul său impetuos, prin jocul inspirat şi patetic, adeseori exagerat şi grandilocvent, în stilul vremii. În 1821 e „mavrofor” în „batalionul sacru” al lui Ipsilanti. Supravieţuind luptelor de la Drăgăşani împotriva turcilor, va trece graniţa, plecând în Austria, şi de acolo la Roma, de unde, în 1824, e trimis pentru studii la Academia ioniană din Corfu. Luându-şi diploma, <span class="CharOverride-2">A.</span>,<span class="CharOverride-2"> </span>după câteva popasuri la Roma şi Paris, se întoarce în Bucureşti, fiind numit profesor de limba greacă (1830) şi franceză (1831) la „Sf. Sava”. De asemenea, i se încredinţează şi Catedra de declamaţie de la şcoala Societăţii Filarmonice, societate la întemeierea căreia a luat parte. Primul nostru mare actor cu studii în străinătate, el a creat o adevărată şcoală actoricească, având printre ucenici pe C.A. Rosetti, pe Costache Caragiali, care îl va depăşi, pe Eufrosina Popescu şi C. Mihăileanu. La catedră pleda pentru o artă cu o ţinută clasică şi o funcţie militantă şi patriotică. În 1835 intră în redacţia „Gazetei Teatrului Naţional”. După dizolvarea Societăţii Filarmonice,<span class="CharOverride-2"> </span>pleacă la Atena, unde înfiinţează Asociaţia Filodramatică. Înapoiat în ţară,<span class="CharOverride-2"> A</span>., care aderase în 1843 la organizaţia politică Frăţia, este, în timpul mişcării de la 1848, comandant al Gărzii Naţionale. Arestat de turci, reuşeşte să evadeze şi emigrează la Paris. Refuzând cetăţenia greacă ce i se oferă la Atena, revine în Bucureşti, unde va lua parte, împreună cu C. Caragiali, la organizarea, în 1851, a spectacolului inaugural al Teatrului Naţional. Din 1860 funcţionează la Catedra de limba greacă a Gimnaziului „Gheorghe Lazăr”, unde predă până în 1865, când se retrage din viaţa publică. Moare în urma unui atac de apoplexie, opt ani după ce îşi pierduse vederea. </p>
			<p class="Heuristica-BASE">Până la 1828, <span class="CharOverride-2">A.</span>, înfocatul eterist de odinioară, nu ştia încă să scrie româneşte. În 1827 localizează, în limba greacă modernă, comedia<span class="CharOverride-1"> George Dandin </span>de Molière. Vizând, prin personaje botezate ilar, unele moravuri ciocoieşti din opera aceluiaşi dramaturg, mai târziu traduce, în româneşte, <span class="CharOverride-1">Le Mariage forcé, </span>devenită <span class="CharOverride-1">Silita căsătorie. </span>După doi ani, la Paris, el publică, tot în greceşte, <span class="CharOverride-1">Imn către Elada. </span>Sporadic, va mai compune, în aceeaşi limbă, unele scrieri, precum tragedia în cinci acte <span class="CharOverride-1">Armodios şi Aristogiton sau Panathinea </span>(Atena, 1840), care exaltă lupta împotriva tiraniei. Pedagogul, cu remarcabile însuşiri, este şi un harnic autor de manuale şcolare şi cărţi didactice (gramatici, abecedare franţuzeşti, o culegere de lecţii istorice, fizice şi morale). În „Învăţătorul satului” apare, între 1843 şi 1847, un ciclu de articole cu o pronunţată tendinţă etică, adunate într-un volum (<span class="CharOverride-1">Săteanul creştin sau Partea morală din foaia satului, </span>1853). Istorioare morale <span class="CharOverride-1">(Repezitatea vieţii) </span>sunt tipărite şi în „Vestitorul românesc”. Într-un limbaj sfătos şi curgător, ele alcătuiesc un fel de tratat de morală ale cărui precepte sunt ilustrate tot prin istorioare <span class="CharOverride-1">(Petre şi Cristina, Prinţul dezamăgit, Puterea religiei </span>ş.a.). Printre alte povestiri, o meditaţie intitulată <span class="CharOverride-1">Gloria (Slava) omului </span>este un solilocviu, de tip preromantic, pe tema soartei omeneşti, privită sub spectrul deşertăciunii. <span class="CharOverride-2">A.</span> a fost un traducător ambiţios şi nu lipsit de iscusinţă, ale cărui realizări au ca trăsătură comună o deosebită fidelitate faţă de original. Este, mai întâi, cazul versiunii româneşti a unei tragedii a lui Vittorio Alfieri, <span class="CharOverride-1">Saul, </span>care a prilejuit şi o reprezentaţie teatrală de un răsunător succes în 1836<span class="CharOverride-1">. </span>Apreciată, în cuvinte pline de căldură, de C. Negruzzi (iar mult mai târziu de Ramiro Ortiz), traducerea e apărată cu o amplă argumentaţie de I. Heliade-Rădulescu împotriva criticilor, nu cu totul injuste, însă excesiv de severe, ale lui Gh. Asachi. Polemica era purtată îndeosebi în jurul metrului folosit de autorul român, precum şi al respectării textului original. O altă operă a lui Alfieri, <span class="CharOverride-1">Virginia </span>(1836), tălmăcită în proză ritmată, nu a avut un răsunet asemănător. Dar visul lui de traducător a fost Homer. <span class="CharOverride-1">Iliada </span>l-a obsedat ani de-a rândul. I s-a părut prea simplă întâia versiune, aceea din 1837 (e vorba de primele şase cânturi, însoţite şi de o <span class="CharOverride-1">Disertaţie asupra naşterei şi vieţei lui Omer). </span>După un travaliu copleşitor, care avea să-l coste vederea, realizează a doua versiune, din care publică primul cânt în 1858, apoi în 1868, cu un pretenţios studiu introductiv <span class="CharOverride-1">(Disertatio despre hexametrul antic hellen şi modern românesc şi ceva despre limbă). </span>Scrisă cu ortografia italienizantă a lui Heliade-Rădulescu, încercarea e săvârşită în versuri hexametrice frumos sunătoare, dar înţelesul este cel mai adesea compromis de o limbă bizară, cu silnice inversiuni şi cuvinte compuse („braţalba”, „argintarcatul”, „coifulgerosul” ş.a.), făurite chiar de autorul român. Cu toată pledoaria lui Heliade, traducerea a părut multora, încă de pe atunci, ceva foarte asemănător cu o parodie. Nu cu prea mult timp înainte, în 1857, într-o „precuvântare” la <span class="CharOverride-1">Paralela sau Vieţele bărbaţilor iluştri, </span>prima traducere în limba română a operei lui Plutarh, dovedise, totuşi, o anume circumspecţie şi o orientare justă, în genere, şi în chestiunile de limbă, care l-au preocupat, firesc, multă vreme. Dintre alte tălmăciri, notabilă, nu şi prin limba folosită, e <span class="CharOverride-1">Biblia sacra </span>(1859), redată după o ediţie grecească şi cuprinzând numai trei cărţi: <span class="CharOverride-1">Genesis</span>,<span class="CharOverride-1"> Isaia </span>şi <span class="CharOverride-1">Psalmi</span>. <span class="CharOverride-2">A.</span> a scris şi versuri originale, fără să fi avut o înzestrare deosebită pentru poezie. Inspirate de urcarea pe tron a lui Gheorghe Bibescu, „stanţele epice” din volumul <span class="CharOverride-1">Prinţul român </span>(1843) sunt naive şi exaltate. Asemenea „stanţe” apar şi în „Foaie pentru minte, inimă şi literatură” şi în „Curierul românesc”. În „Învăţătorul satului”, inserate în ciclul de articole moralizatoare, se găsesc câteva poezii simple, pe motive populare. Un volum de versuri nu a mai apucat să iasă de sub tipar. Tot în manuscris a lăsat şi o tragedie în versuri, <span class="CharOverride-1">Iosef cel lacom sau Păcatul osândit</span> (1842), o traducere din franceză.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Disertaţie asupra naşterei şi vieţei lui Omer</span>,<span class="CharOverride-1"> </span>în Homer, <span class="CharOverride-1">Iliada</span>, I,<span class="CharOverride-1"> </span>pref. trad., pref. I. Eliade [Ion Heliade-Rădulescu], Bucureşti, 1837; <span class="CharOverride-1">Prinţul român</span>,<span class="CharOverride-1"> </span>Bucureşti, 1843; <span class="CharOverride-1">Săteanul creştin sau Partea morală din foaia satului</span>,<span class="CharOverride-1"> </span>Bucureşti, 1853; <span class="CharOverride-1">Disertatio despre hexametrul antic hellen şi modern românesc şi ceva despre limbă</span>, în Homer, <span class="CharOverride-1">Iliada</span>,<span class="CharOverride-1"> </span>Bucureşti, 1868<span class="CharOverride-1">. </span><span class="CharOverride-2">Traduceri:</span> Vittorio Alfieri, <span class="CharOverride-1">Din operile lui...</span>, vol. I: <span class="CharOverride-1">Saul</span>,<span class="CharOverride-1"> </span>pref. trad., Bucureşti, 1836, <span class="CharOverride-1">Virginia</span>,<span class="CharOverride-1"> </span>Bucureşti, 1836; Homer, <span class="CharOverride-1">Iliada</span>, I, pref. trad., pref. I. Eliade [Ion Heliade-Rădulescu], Bucureşti, 1837; ed. Bucureşti, 1868; Plutarh, <span class="CharOverride-1">Paralela sau Vieţele bărbaţilor iluştri</span>, pref. trad., Bucureşti, 1857; <span class="CharOverride-1">Biblia sacra</span>, partea I–III, Bucureşti, 1859.</p>
			<p class="Heuristica___m_RPR"><span class="CharOverride-2">Repere bibliografice:</span> J.-A. Vaillant, <span class="CharOverride-1">La Roumanie</span>,<span class="CharOverride-1"> </span>III,<span class="CharOverride-1"> </span>Paris, 1844,<span class="CharOverride-1"> 216–218</span>;<span class="CharOverride-1"> </span>C. Negruzzi, <span class="CharOverride-1">Păcatele tinereţilor şi alte scrieri</span>,<span class="CharOverride-1"> </span>îngr. Liviu Leonte, pref. N.I. Popa, Bucureşti, 1959, <span class="CharOverride-1">255–257</span>;<span class="CharOverride-1"> </span>Gh. Asachi<span class="CharOverride-1">, Scrieri literare</span>,<span class="CharOverride-1"> </span>II, îngr. şi pref. N.A. Ursu, Bucureşti, 1957, <span class="CharOverride-1">337–339</span>;<span class="CharOverride-1"> </span>Ion Heliade-Rădulescu,<span class="CharOverride-1"> Opere</span>,<span class="CharOverride-1"> </span>II, îngr. şi introd. D. Popovici, Bucureşti, 1943, <span class="CharOverride-1">94–104</span>,<span class="CharOverride-1"> 124–131</span>;<span class="CharOverride-1"> </span>Vasile Alecsandri, <span class="CharOverride-1">Proză</span>,<span class="CharOverride-1"> </span>îngr. şi introd. G.C. Nicolescu, Bucureşti, 1967,<span class="CharOverride-1"> 286–294</span>;<span class="CharOverride-1"> </span>Iorga, <span class="CharOverride-1">Ist. lit. XIX</span>,<span class="CharOverride-1"> </span>I, <span class="CharOverride-1">139–142</span>; Ramiro Ortiz, <span class="CharOverride-1">Per la storia della cultura italiana in Rumania</span>,<span class="CharOverride-1"> </span>Bucureşti, 1916,<span class="CharOverride-1"> 276–278</span>, <span class="CharOverride-1">301–312</span>,<span class="CharOverride-1"> 324–343</span>; Cezar Papacostea, <span class="CharOverride-1">Vechi traduceri din clasici. „Iliada” lui C. Aristia</span>,<span class="CharOverride-1"> </span>RC, 1931, 3–4; G.<span class="CharOverride-2"> </span>Călinescu, <span class="CharOverride-1">I. Eliade Rădulescu şi şcoala </span><span class="CharOverride-1">sa</span>,<span class="CharOverride-1"> </span>Bucureşti<span class="CharOverride-1">, </span>1966,<span class="CharOverride-1"> 107–115</span>;<span class="CharOverride-1"> </span>Ana Maria Popescu, Al. Machedon, <span class="CharOverride-1">Constantin Aristia</span>,<span class="CharOverride-1"> </span>Bucureşti, 1967; Cornea, <span class="CharOverride-1">Originile</span>, <span class="CharOverride-1">595–596</span>; Virgil Brădăţeanu, <span class="CharOverride-1">Profiluri. Mari actori români</span>,<span class="CharOverride-1"> </span>I, Bucureşti, 1973, <span class="CharOverride-1">9–22</span>;<span class="CharOverride-1"> Dicţ. lit. 1900</span>,<span class="CharOverride-1"> 53–54</span>; <span class="CharOverride-1">Dicţ. scriit. rom.</span>, I, <span class="CharOverride-1">126–127</span>; N. Georgescu, <span class="CharOverride-1">De la Aristia </span><span class="CharOverride-1">la Murnu</span>, „Oglinda literară”, 2006, 53, 54. &#9;<span class="Semnatura">F.F.</span></p>
			<p class="Heuristica-PRIMUL"><span class="titlu-12">ARMAŞU, Liliana</span><span class="CharOverride-2"> </span>(4.XI.1972, Petrosu–Bălţi), poetă, eseistă. Este fiica Verei Armașu, medic, și a lui Alexandru Cojocaru, inginer. Urmează școala elementară și medie în satul natal (1980–1990) şi Facultatea de Jurnalism și Științe ale Comunicării la Universitatea de Stat din Chişinău (1990–1995), luându-şi licenţa cu teza <span class="CharOverride-1">Publicistica lui Nae Ionescu</span>. Deține funcția de cronicar la ziarul „Ţara” (1995–2002), redactor la editurile Flux (2003–2005) şi Arc (din 2006). Între 1997 şi 2001 se află la Universitatea „Babeş–Bolyai” din Cluj-Napoca pentru un stagiu doctoral în domeniul cercetării sociologiei literare, iar în 2005 beneficiază de o bursă a Fundaţiei Soros. Primele versuri îi apar în ziarul „Tânărul leninist” (1984). Cel dintâi volum de versuri, <span class="CharOverride-1">Eu scriu... Tu scrii... El este</span>, apărut în 2001, este urmat de alte câteva cărți, dintre care una, <span class="CharOverride-1">O lume fermecată</span> (2007), pentru copii. Mai colaborează la revistele „Basarabia”, „Limba română”, „Contrafort”, „Luceafărul”, „Clipa siderală”, „Tomis”, „România literară”. Obţine mai multe premii, printre care Premiul Editurii Cartea Românească (1998), Marele Premiu la Festivalul „Tudor Arghezi” (2000), Premiul Uniunii Scriitorilor din Republica Moldova (2010).</p>
			<p class="Heuristica-BASE"><span class="CharOverride-2">A. </span>face parte din generația scriitorilor basarabeni care se afirmă la începutul secolului al XXI-lea, în condițiile unei mai mari libertăți de creație comparativ cu perioada sovietică. Autoarea se impune prin felul curajos de a-şi transpune atitudinile: fără nostalgii, lăsând loc pentru o undă de umor: „Hăis! – îi strig trupului/ Cea! – îi poruncesc sufletului/ Nici o mișcare./ Du-te – îi ordon piciorului drept/ Vino! – îi zic stângului/ Indiferență./ Stai! – îi poruncesc clipei/ Întoarce-te! – îi strig trupului/ Măcar mori./ Uită! – îi ordon memoriei/ Uitați-vă la mine! – le zic ochilor/ Da de unde!/ Vorbește! – îi strig gurii/ Taci! – îi poruncesc sângelui/ Habar n-au./ Ham! – îi zic sexului/ Taie! – îi ordon caninului/ Vorbă seacă./ Cântă! – îi poruncesc inimii/ Filtrează! – îi strig rinichiului/ Foaie verde./ Pace! – le zic nervilor/ Război! – îi ordon minții/ Neutralitate./ Scrii în asemenea condiții?/ Și, totuși, scriu”. Autoarea contemplă cu ochii deschiși lumea ca „tablou demult uitat într-un colț de cer răsturnat”, a cărei grație divină e „camuflată” în figuri dizgrațioase, precum cea a vagabondului cocoșat cu buză de iepure, care duminică de duminică face minuni scoțând sunete nelumești și „adunând în cutii de carton de la fiecare credincios câte o lacrimă”. Viața și moartea se înterpătrund aproape în termeni expresioniști, separându-se, ca la o Judecată de Apoi, „comunismul de capitalism/ convenționalismul de nonconformism/ păgânii de creștini/ umilința de tupeu/ normalul de nebunie/ realitatea de vis/ știința de analfabetism/ câinii sălbatici de câinii domestici/ femeile de bărbați” şi căutându-se un sens al morții în chiar sensul vieții. Destinul feminin e abordat dintr-o perspectivă diferită: nu lamentația și nici masculinizarea forțată contează, ci impunerea vieții ca „proiect deschis”. În <span class="CharOverride-1">Singurătatea de miercuri</span> (2010) absența nu e atât un eveniment, cât punerea în scenă a absenței celuilalt, iar discursul monologic intensifică suferinţa. Dureroasă, solitudinea nu degradează, iar soluția vine dinspre salvarea sufletului prin credință: „Și iată că nu te poți certa cu nimeni/ nici cu tine însuți/ și nici cu Dumnezeu,/ căci chiar Tu ești singurătatea/ în care El se odihnește duminica” (<span class="CharOverride-1">Singurătatea de duminică</span>). Aspirația de a reflecta existența cuprinzând-o amplu răspunde unui mod de a fi al lumii postmoderne, divergentă, confuză: „Scriu tot ce-mi cade în cale –/ nu cruț pe nimeni și nimic/ nici un dușman și nici un amic;/ n-am rețineri, n-am jale./ Scriu apăsat, cu mine de fier –/ îmi place să văd lumea întinsă pe foaie/ și să mă uit la ea ca la ziua de ieri” (<span class="CharOverride-1">Statutul unui scrie-man</span>).</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Eu scriu... Tu scrii... El este...</span>,<span class="CharOverride-1"> </span>pref. Constantin Popescu, Târgu Jiu, 2001; <span class="CharOverride-1">O lume fermecată</span>, Chişinău, 2007; <span class="CharOverride-1">Singurătatea de miercuri</span>,<span class="CharOverride-1"> </span>pref. Eugen Lungu, Chişinău, 2010.</p>
			<p class="Heuristica___m_RPR"><span class="CharOverride-2">Repere bibliografice:</span> Grigore Chiper<span class="CharOverride-1">, Iubitul meu, poemul</span>,<span class="CharOverride-1"> </span>CF, 2003, 3–4; Marius Chivu, <span class="CharOverride-1">Un mic desant liric</span>,<span class="CharOverride-1"> </span>DM, 2010, 21 aprilie; Mircea V. Ciobanu, <span class="CharOverride-1">Singurătatea dintotdeauna</span>, „Sud-Est cultural”, 2010, 3; Em. Galaicu-Păun, <span class="CharOverride-1">Biblioteca de fildeș</span>, „Sud-Est cultural”, 2010, 3; Lucia Țurcanu, <span class="CharOverride-1">Singurătatea de la marginea marginii</span>, VTRA, 2010, 8–9; Grigore Chiper, <span class="CharOverride-1">Poemul-leac împotriva singurătății incurabile</span>,<span class="CharOverride-1"> </span>CF, 2010, 11–12; Dumitru Crudu, <span class="CharOverride-1">E rău sau e bine să fii singur</span>, „Timpul” (Chişinău), 2011, 29 aprilie; Nicolae Turtureanu, <span class="CharOverride-1">Singurătatea de vineri</span>,<span class="CharOverride-1"> </span>„Ziarul de Iași”, 2010, 26 iunie; Viorica-Ela Caraman, <span class="CharOverride-1">Modele ale temporalității poetice</span>, Chișinău, 2012, <span class="CharOverride-1">186–197</span>. &#9;<span class="Semnatura">A.Bn.</span></p>
			<p class="Heuristica-PRIMUL"><span class="titlu-12 CharOverride-7">Armeanu, V</span><span class="titlu-12">aleriu</span> (23.V.1946, Giroc, j. Timiş), poet. Este fiul Eugeniei Armeanu (n. Cătălinoiu), cadru medical, şi al lui Gavrilă Armeanu, militar. A absolvit cursurile Liceului „Traian” din Turnu Severin (1968). A fost muncitor, apoi bibliotecar la Biblioteca Casei de Copii din Drobeta-Turnu Severin (1969–1989). Începând cu 1990, a editat, timp de doi ani, ziarul „Scorpion”. În 1994 a devenit instructor la Centrul Judeţean Drobeta-Turnu Severin al Creaţiei Populare, iar din 2001 este redactor-şef adjunct al revistei de cultură „Amfitrion”. Debutează în 1963 la „Ramuri”. Mai este prezent în „Tribuna”, „Orizont”, „Luceafărul”, „România literară”, „Contemporanul”, „Vatra”, „Familia”, „Flacăra” ş.a. </p>
			<p class="Heuristica-BASE">Placheta de debut a lui <span class="CharOverride-2">A</span>., <span class="CharOverride-1">Să visăm</span> (1970), însumează poeme în care eufoniile de sorginte folclorică stau alături de reminiscenţe din Nichita Stănescu, pe când formulările sentenţioase încadrează un discurs care nu ocoleşte conceptele mari şi nici asocierile lexicale căutate, de o anume preţiozitate barochizantă. Ponderea cea mai însemnată în economia primelor sale culegeri o deţine lirica erotică. Femeia iubită e chemată în Argia, Arcadia lui <span class="CharOverride-2">A.</span>, ţinut miraculos asupra căruia autorul îşi proiectează, liber de orice constrângeri, liricele năzuinţe şi visul naturist: „Vino să ne iubim în Argia,/ Acolo e patria mea,/ Şi liberi să fim ca fluturii,/ Căci Argia nu e numai un pământ,/ Ca o durere albă,/ E-o inimă, vai,/ Crescută peste iarbă”. Solicitat, episodic, de neguroase reverii mitice, în maniera „balcanicilor” deceniului al şaptelea din secolul trecut, şi chiar de formula reportajului liric,<span class="CharOverride-2"> A.</span> a evoluat semnificativ. Baladele întrucâtva caligrafice ale începuturilor sunt adaptate la normele formulelor poetice în vogă, devin parabole sprijinite pe epica vieţii cotidiene, ironismul bonom primeşte complinirea parodiei ori a şarjei, iar mitofiliei şi decorativismului lingvistic li se substituie o pletoră imagistică fastuoasă. Moment de referinţă este volumul <span class="CharOverride-1">Vanităţi </span>(1980). Rama epică a poemelor adună aici accente moraliste, fraze vindicative, referinţe ironice, apăsat sarcastice: „Un paj îşi tatuează strănutul/ pe pereţi,/ mai suntem acolo,/ mai stăm liniştiţi,/ bem canfor/ pentru orice eventualitate,/ ne mustră conştiinţa/ că n-am făcut pentru lume nimic”. De aici încolo, tonalitatea discursului devine mai aspră, stanţele autorului propunând în mod expres decupaje narative în materia istoriei şi a civilizaţiei, cu întoarceri, pilduitoare, la imaginarul vârstelor paradisiace şi la parabolele cărţilor sacre: „Eu în arenă lupt cu moartea/ Şi viaţa simt cum mi se duce,/ Tu strânge-mă cât poţi de tare/ Şi fă-mi din şoaptă lemn de cruce.// Maria, sunt absurd, desigur,/ Un obstinat din tată-n fiu,/ Şi de-aş muri la tine-n braţe,/ Aş fi chiar mortul cel mai viu.// Aş fi mai blând ca o ninsoare/ Şi n-aş mai fi mereu vânat,/ Deşi eu ştiu că din greşeală/ Voi fi-ntr-o zi decapitat”. În versurile din cărţile care se succedă după 1989 poetul nu întârzie să-şi descopere şi să-şi exercite o vocaţie pamfletară: „melanholia” liricului devine un termen de referinţă livresc, punct de pornire pentru şarjele moralistului care se exersează şi în paginile unui roman intitulat <span class="CharOverride-1">Violete de Parma</span> (2004), din care se reţin paginile care vorbesc despre experienţele traumatizante ale deportaţilor în Bărăgan. Vituperând cu o mare libertate de limbaj, într-o avalanşă de expresii corozive, o altă serie, târzie, de poeme a lui <span class="CharOverride-2">A.</span> cuprinde pamflete, alegorii şi versuri parodice la adresa potentaţilor politici de mai ieri, dar şi de azi.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Să visăm</span>, Bucureşti, 1970; <span class="CharOverride-1">Imn la </span><span class="CharOverride-8">c</span><span class="CharOverride-1">etatea </span><span class="CharOverride-8">l</span><span class="CharOverride-1">uminii</span>, Timişoara, 1974; <span class="CharOverride-1">Odihna lacrimii</span>, Bucureşti, 1977; <span class="CharOverride-1">Lanul cu vedenii</span>,<span class="CharOverride-1"> </span>Timişoara, 1978;<span class="CharOverride-1"> Neguţătorii de triluri</span>, Bucureşti, 1979;<span class="CharOverride-1"> Vanităţi</span>, Bucureşti, 1980; <span class="CharOverride-1">Azilul de cuvinte</span>, Bucureşti, 1983; <span class="CharOverride-1">Poeme</span>, Bucureşti, 1989; <span class="CharOverride-1">Repulsii</span>, Drobeta-Turnu Severin, 1997; <span class="CharOverride-1">Trei basme pentru Măriuca</span>, Drobeta-Turnu Severin, 1999; <span class="CharOverride-1">Lanul cu vedenii</span>, Craiova, 2001; <span class="CharOverride-1">Fuga din Sodoma</span>, Craiova, 2007; <span class="CharOverride-1">Violete de Parma</span>, Craiova, 2004; <span class="CharOverride-1">Drumul spre Emaus</span>, Craiova, 2012; <span class="CharOverride-1">Elegii</span>, Craiova, 2012; <span class="CharOverride-1">Hoţii de fulgere</span>,<span class="CharOverride-1"> </span>Craiova, 2012. </p>
			<p class="Heuristica___m_RPR"><span class="CharOverride-2">Repere bibliografice:</span> Ion Pop, <span class="CharOverride-1">„Să visăm”</span>, ST, 1970, 11; Ilie Constantin, <span class="CharOverride-1">„Să visăm”</span>, RL, 1970, 50; Şerban Cioculescu, <span class="CharOverride-1">Experienţe lirice</span>, FCL, 1977, 37; Alex. Ştefănescu, <span class="CharOverride-1">„Odihna lacrimii”</span>, „Scânteia tineretului”, 1977, 8845; Virgil Mazilescu, <span class="CharOverride-1">„Neguţătorii de triluri”</span>, RL, 1979, 52; Constantin Crişan, <span class="CharOverride-1">„Azilul de cuvinte”</span>, RL, 1984, 10; Lucian Alexiu,<span class="CharOverride-1"> Valeriu Armeanu</span>, O, 1990, 30; Ulici, <span class="CharOverride-1">Lit. rom.</span>,<span class="CharOverride-1"> </span>I, <span class="CharOverride-1">245–247</span>; Maria Niţu, <span class="CharOverride-1">„Nu v-atingeţi de Socrate</span>...<span class="CharOverride-1">”</span>, „Orient latin”, 1997, 12; Geo Vasile, <span class="CharOverride-1">Vânător de vânt în templul de repulsii</span>, LCF, 2002, 11; Petre Ciobanu, <span class="CharOverride-1">O structură romanescă labirintică</span>, „Autograf”, 2005, 7; Vasile, <span class="CharOverride-1">Mărci</span>, <span class="CharOverride-1">135–137. &#9;</span><span class="Semnatura">L.A.</span></p>
			<p class="Heuristica_PRIMUL_Semnat"><span class="titlu-12">ARMONIA</span>,<span class="CharOverride-2"> </span>gazetă politică şi literară apărută la Târgovişte, săptămânal, între 24 mai 1881 şi 8 decembrie 1883. În primele luni redactor a fost C. Alessandrescu, profesor de geografie şi autor de nuvele. Din 27 septembrie conducerea este asigurată de un comitet din care făcea parte, alături de C. Alessandrescu, şi Al. Vlahuţă, profesor la gimnaziul din localitate. Vlahuţă a publicat în <span class="CharOverride-2">A. </span>din primul număr, când îi apar articolele <span class="CharOverride-1">Banul </span>şi <span class="CharOverride-1">Paralela</span>, urmate de poezii – unele apărute mai înainte în „Convorbiri literare”, proză satirică, articole politice. Schiţa <span class="CharOverride-1">Un Fănuţă</span>, portret realizat în trăsături realiste, ironice, îl aduce pe Vlahuţă în centrul unui conflict de presă. Un an mai târziu, după apariţia poeziei <span class="CharOverride-1">Scrisoarea unui bătrân</span>, un nou conflict izbucneşte. De data aceasta, cel vizat era unul dintre şefii politici locali şi tânărul poet va trebui să suporte consecinţele îndrăznelii sale, pierzându-şi postul de profesor. În <span class="CharOverride-2">A. </span>s-au mai publicat versuri de I. Comşa şi N.V. Scurtescu. Nuvele şi însemnări de călătorie a dat C. Alessandrescu. Din Fénelon traduce Irina Beştelei. Mai apar maxime din scrierile unor autori străini şi articole despre menirea socială a şcolii. &#9;<span class="Semnatura">R.Z.  </span></p>
			<p class="Heuristica-PRIMUL"><span class="titlu-12">ARSENE, Arthur Maria</span> (18.X.1907, Bucureşti – 23.X.1975, Bucureşti), prozator. Este fiul Raschellei Leibovici şi al lui Leon Leibovici. A făcut câţiva ani de gimnaziu (între 1918 şi 1921) în oraşul natal, unde va fi apoi „practicant comercial”. Funcţionar comercial aici, scurtă vreme la Cluj, a lucrat din 1930 şi la Giurgiu, oraş în care va situa evenimentele unora din schiţele sale şi unde se va căsători, în 1938, cu Maria Bâzărea. Din 1941 are domiciliu forţat. În 1947 a adoptat oficial numele Arthur Arsene. Iscălind Maria Arsene, a publicat, în „Cuvântul liber” din 1936, o serie de puternice pamflete antilegionare, reunite în volumul <span class="CharOverride-1">Iuda</span>, de oarecare răsunet în epocă. Din 1944 va fi administrator la „România liberă”, din 1947 redactor la „Frontul plugarilor”, ulterior la „Flacăra”, periodice în care va tipări, folosind şi pseudonimele Al. Cornescu, Mihai Axente sau Anton Alexe, numeroase reportaje şi schiţe, izvorâte dintr-un maniheism politic rudimentar. În numeroasele volume apărute din 1946 până în 1972 şi iscălite Maria Arsene, prelucrează texte anterioare, încercând totodată să acrediteze felurite mistificări autobiografice, pe care le pusese în circulaţie tot de pe atunci.</p>
			<p class="Heuristica-BASE"><span class="CharOverride-2">A.</span> s-a remarcat în proza epocii în anul 1938, o dată cu apariţia volumului <span class="CharOverride-1">Camaradul Strul</span>, care reunea câteva dintre cele mai izbutite povestiri apărute anterior în „Adevărul literar şi artistic” şi în „România literară”. Frecvent este toposul mahalalei, aproape toate personajele locuind la periferia marilor aglomerări urbane („mahalaua Doamne-Ajută”). Prozatorul se înscrie astfel alături de G.M. Zamfirescu, Ion Pas, Ion Călugăru sau de I. Peltz în consolidarea unei teme frecvente în literatura noastră. Conflictele schiţelor sale se derulează în spaţii închise (o celulă de închisoare, un compartiment de tren, o cameră de spital), după legea primitivă a junglei. Naratorul are uşurinţa dialogurilor mărunte, stereotipe, constituindu-se ca martor, chiar ca participant la evenimente şi fiind tentat să se identifice cu personajele. Formulând o apreciere generoasă, dar punctând adecvat câteva plusuri, Al. Mirodan afirma că proza lui <span class="CharOverride-2">A.</span> „e dintr-acelea care ar trebui citite ca un palimpsest: iei cuţitul, razi primul strat de vopsele de pe pânză, după care – surpriză! – dai peste un desen precis, net, apăsat, desenul în alb-negru al faptelor”. Mai multe povestiri tipărite înainte de război vor fi reluate după război în volume precum <span class="CharOverride-1">Un tovarăş vine astă-seară… </span>(1956),<span class="CharOverride-1"> Vremuri şi semne </span>(1960)<span class="CharOverride-1"> </span>ori<span class="CharOverride-1"> Preludii</span> (1962)<span class="CharOverride-1">. </span>Alte culegeri din aceeaşi perioadă – <span class="CharOverride-1">Soarele răsare în zori </span>(1962),<span class="CharOverride-1"> Intermezzo </span>(1964),<span class="CharOverride-1"> În afară de luni </span>(1969) – cuprind povestiri tendenţios antedatate. Romanele <span class="CharOverride-1">Hotel Ambasador </span>(1967), <span class="CharOverride-1">Los </span>(1968),<span class="CharOverride-1"> O. K.</span>(1971) şi <span class="CharOverride-1">Struma</span> (1972) sunt subminate de verbiaj şi de clişeele ideologiei oficiale chiar şi atunci când sunt puse sub acuzare crimele fasciste.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Iuda</span>, pref. Tudor Teodorescu-Branişte, Bucureşti, 1936; <span class="CharOverride-1">Camaradul Strul</span>, pref. Tudor Teodorescu-Branişte, Bucureşti, 1938; <span class="CharOverride-1">Pinocchio în împărăţia jucăriilor</span>, Bucureşti, 1943; <span class="CharOverride-1">Povestea unui bob de lacrimă</span>, Bucureşti, 1943; <span class="CharOverride-1">O anchetă de altădată, </span>Bucureşti, 1946; <span class="CharOverride-1">Războiul „sfânt pentru cruce şi dreptate” abia începuse…</span>, pref. Aurel Baranga, Bucureşti, 1946; <span class="CharOverride-1">Lupul</span>, Bucureşti, 1948;<span class="CharOverride-1"> Pinocchio detectiv</span>, Bucureşti, 1948; <span class="CharOverride-1">Buruieni</span>, Bucureşti, 1949; <span class="CharOverride-1">Naşul</span>, Bucureşti, 1949; <span class="CharOverride-1">Tovarăşul cel nou</span>, Bucureşti, 1950; <span class="CharOverride-1">Oameni ai Chinei noi</span>, Bucureşti, 1952; <span class="CharOverride-1">Oamenii nu vor să moară</span>, Bucureşti, 1954; <span class="CharOverride-1">Oameni şi fapte</span> (în colaborare), Bucureşti, 1954; <span class="CharOverride-1">Un tovarăş vine astă-seară…</span>, Bucureşti, 1956; <span class="CharOverride-1">Vremuri şi semne</span>, Bucureşti, 1960; <span class="CharOverride-1">Preludii</span>,<span class="CharOverride-1"> </span>Bucureşti, 1962; <span class="CharOverride-1">Soarele răsare în zori</span>, Bucureşti, 1962; <span class="CharOverride-1">Intermezzo</span>, pref. George Macovescu, Bucureşti, 1964; <span class="CharOverride-1">Caiet de dictando</span>, Bucureşti, 1966; <span class="CharOverride-1">Pasageri în noapte</span>, pref. Miron Radu Paraschivescu, Bucureşti, 1966; <span class="CharOverride-1">Hotel Ambasador</span>, pref. Gheorghe Dinu [Ştefan Roll], Bucureşti, 1967; <span class="CharOverride-1">Los</span>, pref. Tudor Teodorescu-Branişte, Bucureşti, 1968; <span class="CharOverride-1">Pianoforte</span>, Bucureşti, 1969; <span class="CharOverride-1">În afară de luni</span>, Bucureşti, 1969; <span class="CharOverride-1">Către orele 12 din zi şi din noapte</span>, Bucureşti, 1971; <span class="CharOverride-1">O.K.</span>, Bucureşti, 1971; <span class="CharOverride-1">Eroii nu au vârstă</span>, Bucureşti, 1972; <span class="CharOverride-1">Struma</span>, Bucureşti, 1972. </p>
			<p class="Heuristica___m_RPR"><span class="CharOverride-2">Repere bibliografice:</span> Idov Cohn, <span class="CharOverride-1">Cine e Maria Arsene?</span>, „Adam”, 1938, 130–131; Eugen Simion, <span class="CharOverride-1">„Vremuri şi semne”</span>,<span class="CharOverride-1"> </span>CNT, 1960, 51; V. Fanache, <span class="CharOverride-1">„Vremuri şi semne”</span>,<span class="CharOverride-1"> </span>ST, 1960, 12; Victor Bârlădeanu, <span class="CharOverride-1">„Soarele răsare în zori”</span>,<span class="CharOverride-1"> „Preludii”</span>, „Scânteia”, 1963, 5824; <span class="CharOverride-1">De vorbă cu scriitorul Artur Maria Arsene</span>, RCM, 1966, 135; Gabriel Dimisianu, <span class="CharOverride-1">„Los”</span>, GL, 1968, 21; I. Peltz, <span class="CharOverride-1">O carte despre Struma</span>,<span class="CharOverride-1"> </span>RCM, 1972, 277; Sorin Titel, <span class="CharOverride-1">„Struma”</span>, RL, 1972, 20; <span class="CharOverride-1">Encycl. jud.</span>, XIV, <span class="CharOverride-1">424</span>; I. Peltz, <span class="CharOverride-1">Artur Maria Arsene</span>, RCM, 1975, 355; Tania Lovinescu, <span class="CharOverride-1">Maria Arsene</span>,<span class="CharOverride-1"> </span>RCM, 1982, 505; Mirodan, <span class="CharOverride-1">Dicţionar</span>, I, <span class="CharOverride-1">69–70</span>; <span class="CharOverride-1">Dicţ. scriit. rom.</span>, I,<span class="CharOverride-1"> 127–128</span>; Evelin Fonea, <span class="CharOverride-1">Actualitatea scriitorului Maria Arsene</span>, „Realitatea evreiască”, 2002, 164–165. &#9;<span class="Semnatura">D.M.</span></p>
			<div class="_idGenObjectLayout-1">
				<div id="_idContainer008" class="_idGenObjectStyleOverride-1">
					<img class="_idGenObjectAttribute-1" src="06_Argintaru_Az_372-467-web-resources/image/Arta8f5.png" alt="" />
				</div>
			</div>
			<p class="Heuristica_PRIMUL_Semnat"><span class="titlu-12">ARTA,</span> revistă „literară–artistică–teatrală” apărută la Bucureşti, lunar, între 1 ianuarie şi decembrie 1912, sub conducerea unui comitet. <span class="CharOverride-2">A.</span> îşi propune să-i bucure „pe toți cei ce au dragoste pentru viața noastră artistică şi literară şi care cu un deosebit interes urmăresc toate fazele prin care ea trece, dezvoltându-se şi înrădăcinând în suflet simţul frumosului, simţul artei ce înalţă şi cultivă, apropiind mai mult pe toţi cei care doresc propăşirea artei noi. […] Vom lucra pentru cucerirea drepturilor frumosului alături de elementele cele mai de valoare, îmbogăţind astfel mişcarea noastră artistică, dându-i importanţa şi dezvoltarea de care va avea nevoie” (<span class="CharOverride-1">Dorinţa noastră</span>). Publicaţie de ţinută, tipărită pe hârtie velină şi elegant paginată, pe două coloane întretăiate de viniete, desene, postere şi ilustraţii felurite, cu litera variată, <span class="CharOverride-2">A.</span> se bucură de susţinerea unui număr mare de scriitori afirmaţi în epocă, mai ales poeţi. Dintre cei mai asidui sunt Ion Al-George (<span class="CharOverride-1">Isis</span>, <span class="CharOverride-1">Nunta lui Osiris</span>, <span class="CharOverride-1">Odă păgână </span>şi un lung poem în cinci cânturi, <span class="CharOverride-1">Lucifer</span>), Mihail Săulescu (<span class="CharOverride-1">Când ploua</span>, <span class="CharOverride-1">Păsări albe</span>, <span class="CharOverride-1">Un vers răzleţ</span> „din volumul <span class="CharOverride-1">Departe…</span>, care va apărea curând”), Victor Eftimiu (<span class="CharOverride-1">Când ai plecat</span>, <span class="CharOverride-1">Trei cruci</span>), Ioan de Lemeny (I. Al. Bran-Lemeny, <span class="CharOverride-1">Cântec</span>), Cezar Titus Stoika (<span class="CharOverride-1">Romanţă</span>, <span class="CharOverride-1">Romanţă nouă</span>), Corneliu Moldovanu (<span class="CharOverride-1">Tăcere</span>, <span class="CharOverride-1">Întâiul </span><span class="CharOverride-1">cântec</span>), Şerban Bascovici (<span class="CharOverride-1">Departe</span>), George Gregorian (<span class="CharOverride-1">Sonet</span>), Al. T. Stamatiad (<span class="CharOverride-1">Dintr-un ro&#173;man</span> – fragment), Mircea C. Demetriade (<span class="CharOverride-1">Cas&#173;telul</span>), Th. M. Stoenescu (<span class="CharOverride-1">Loc singuratec</span>, <span class="CharOverride-1">Cetatea poetului</span>), Oreste, D. Iacobescu, D. Karnabatt. Mihail Sorbul semnează fabulele <span class="CharOverride-1">Găinușa cea pleșuvă</span> şi <span class="CharOverride-1">Crinul şi iedera</span>, iar teatrul, tot în versuri, vine de la Elena Văcărescu (<span class="CharOverride-1">Stana </span>– un fragment din „poemul tradus de D. Nanu care se joacă la Teatrul Comedia sub numele de <span class="CharOverride-1">Cobzarul</span>”), de la Const. Rîuleţ (scenele X–XIII din piesa în două acte<span class="CharOverride-1"> Cei mai de seamă</span>)<span class="CharOverride-1"> </span>şi de la D. Nanu (actul I din drama în versuri <span class="CharOverride-1">Savonarola, </span>scrisă împreună cu René Goéj). Nivelul artistic al prozei tipărite de <span class="CharOverride-2">A. </span>este mai modest, dintr-o mulţime de iscălituri pretenţioase – Puia, Glichon, Nerva, Ernani, Dela&#173;rodna, Caligula, Terenţiu, Nora (Al. Nora), Varro Samarion şi Arionsa (ambele ale publicistului Samuel Arion), la fel de obscure ca utilizatorii lor – detaşându-se doar textele semnate de Liviu Rebreanu (<span class="CharOverride-1">Muşteriul</span>), Vasile Demetrius (<span class="CharOverride-1">Bietul tâlhar</span>), Corneliu Moldovanu (<span class="CharOverride-1">Nutzi</span>, <span class="CharOverride-1">Din umbră</span>, <span class="CharOverride-1">Arabescuri</span> – un ciclu de gânduri, aforisme şi impresii fugare), Nigrim (N. Mihăescu-Nigrim, <span class="CharOverride-1">Sărman mieluşel!</span>) şi sora sa mai mică, Eugenia N. (Mihăescu-)Nigrim (<span class="CharOverride-1">Interiorul unei literate</span>), Lia Hârsu (<span class="CharOverride-1">Mărire şi decădere. Impresii</span>, <span class="CharOverride-1">Când cad picuri de ploaie</span>), I. Chiru-Nanov (<span class="CharOverride-1">Faţa lumii</span> – fragment), Constantin Nutzescu (<span class="CharOverride-1">Suflete de artişti</span>). Traducerile, puţine ca număr, sunt într-o oarecare măsură compensate de numele autorilor: Corneille (<span class="CharOverride-1">Polyeucte – </span>actul al II-lea, scena 1, traducători Corneliu Moldovanu și D. Nanu), Sapho (<span class="CharOverride-1">Ad Aphroditam </span>– traducere liberă de Varro), A. Petőfi (<span class="CharOverride-1">Doinele mele</span> – traducător N. Ţincu). Rubricile „Notiţe artistice”, „Viaţa literară şi artistică”, „Muzicale”, „Teatrale” şi „Concerte” prezintă stagiunea teatrală, expoziţia Societăţii Tinerimea Artistică, unde se remarcă tablourile lui Verona, Strâmbu, Vermont, Artachino, Ștefan Popescu, Luchian, Mirea ş.a., examenele Conservatorului, anecdote din viaţa artiştilor. Două portrete-biografii schiţează personalitatea literară a lui Victor Eftimiu şi Corneliu Moldovanu, numele cele mai importante dintre toţi colaboratorii <span class="CharOverride-2">A.</span> La împlinirea unui an de viaţă, redacţia, conştientă de unele neajunsuri şi neîmpliniri gazetăreşti, promite „mărirea orizontului de ocupaţie”, dar îşi încheie activitatea fără vreo avertizare. Alţi colaboratori: Mia Vlad, Al. G. Vasile (Vasile Al-George), Radu Mirea, Natalia Vasiliu, Alex. Velescu, Costin Fulga (Constantin Ștefănescu), Eugenia (de) Reus Ianculescu. &#9;<span class="Semnatura">R.P.</span></p>
			<p class="Heuristica_PRIMUL_Semnat"><span class="titlu-12">ARTA</span>, revistă apărută la Braşov în mai 1938, cu subtitlul „Plastică. Străjerie. Muzică. Teatru”. Directori: C. Bivolaru, G. Pamfil; redactor: Ilarion I. Mateescu. Cuprinsul, etalat pe versoul primei coperte, împarte materialele în rubricile „Lite&#173;ratură”, „Plastică”, „Străjerie”, „Muzică–Teatru”, „Cronici–Revista revistelor”. Număr unic al unei publicaţii ambiţioase, dar rămasă la dezideratele programatice (cu un suflu aproape mesianic), <span class="CharOverride-2">A.</span> nu reuşeşte „să fie un serios îndemn de muncă şi cinste, de solidaritate culturală, de morală, de sacrificiu al tineretului. […] Vrem ca «Arta» să simbolizeze armonia gândului românesc în toate laturile frumosului, vom cânta, vom picta şi vom zidi arta românească, chemând alături de noi sufletele curate, sub scutul datoriei pentru idealul nostru sfânt” (<span class="CharOverride-1">Vrem</span>). Colaborează cu versuri Ştefan Baciu (<span class="CharOverride-1">Cele nouă</span>, <span class="CharOverride-1">Durerea mea din urmă</span>), Virgil Carianopol (<span class="CharOverride-1">Rugăciune</span>, <span class="CharOverride-1">Răvaş lui Ion</span>, <span class="CharOverride-1">Rugăminte</span>, <span class="CharOverride-1">Plâns de servitor </span>– la „Pagina antologică”, însoţite de câteva consideraţii despre arta acestuia, ce „vitalizează… un românism de noi orientări poetice”), Ştefan Stănescu (<span class="CharOverride-1">Stângăcie</span>), care semnează şi tălmăcirea poeziei <span class="CharOverride-1">Adormirea Maicii Domnului</span> de Rainer Maria Rilke, Constantin Almăjanu (<span class="CharOverride-1">Tinereţe</span>), C. Bivolaru, N. Papatanasiu, Gabriel Pamfil, autor şi al modestei bucăţi în proză <span class="CharOverride-1">Puterea slăbiciunii.</span> Un articol despre personalitatea lui Ştefan Luchian, completat<span class="CharOverride-1"> </span>de cronologia vieţii şi a operei artistului, o cronică de expoziţie consacrată Societăţii Tinerimea Artistică şi unor tablouri expuse la Salonul Oficial, câteva recenzii – la romanele <span class="CharOverride-1">Enigma Otiliei </span>de G. Călinescu, <span class="CharOverride-1">Marea fugă</span> de Lucia Demetrius (la „Caiet literar”) – şi semnalări editoriale – monografia <span class="CharOverride-1">Nicolae Grigorescu </span>de Francisc Şirato (la „Informaţii plastice”), o „Revistă a revistelor” înregistrată de Romulus Demetrescu şi semnalarea morţii neaşteptate a prozatorului Anton Holban epuizează sumarul. &#9;<span class="Semnatura">R.P.</span></p>
			<p class="Heuristica_PRIMUL_Semnat"><span class="titlu-12">ARTA</span>,<span class="CharOverride-2"> </span>revistă de informaţii artistice şi literare apărută la Bucureşti, săptămânal, între 21 mai şi 6 august 1941, cu subtitlul „Teatru. Cinema. Literatură. Muzică. Plastică”. Director: Vlaicu Bârna. Programul enunţat în <span class="CharOverride-1">Cuvânt înainte</span> din primul număr conţine un unic deziderat: „Cea dintâi preocupare a noastră este de-a menţine în paginile acestei reviste un criteriu de obiectivitate. Ne propunem, aşadar, o atitudine. E singurul nostru punct de program. Între limitele stricte ale obiectivităţii, respectând valoarea şi nelăsându-ne influenţaţi de consideraţiuni de altă natură – fie ele de bisericuţă politică sau literară –, vom căuta să formăm un îndreptar al gustului public”. Interviul este specia ziaristică promovată cu predilecție de <span class="CharOverride-2">A.</span>, redacţia dedicându-i rubrica „Anchetele noastre”, unde răspund Tudor Muşatescu, V. Voiculescu, Mihail Sorbul, Ion Minulescu (<span class="CharOverride-1">Ce cred fruntaşii dramaturgiei noastre despre criza teatrului</span>) ş.a., îşi împărtăşesc opiniile artistice Mircea Ştefănescu (<span class="CharOverride-1">Autorii dramatici şi opera lor în discuţie</span>), Valjan, V.I. Popa sau se pune în pagină o convorbire cu interlocutor unic: romancierul Cezar Petrescu, actriţa Dina Cocea, sculptoriţa Miliţa Petraşcu. La „Cronica dramatică”, piesa <span class="CharOverride-1">Suflete în vâltoare</span> a Aidei Vrioni trece printr-o critică necruțătoare aplicată nu doar textului, considerat lipsit de dramatism real într-atât încât nu a putut fi salvat nici de jocul aplicat al actorilor; la „Cronica plastică” Ion Vlasiu analizează ultimele trei expoziţii ale Magdalenei Rădulescu, expunerile din cadrul Salonului Oficial fiind apreciate de Marcel Olinescu doar graţie portretelor lui Const. Baraschi, sculpturilor lui Boris Caragea şi ale lui Ion Jalea şi, nu în ultimul rând, tablourilor mai vechi ale lui Oscar Späthe. „Curier literar”, prin semnalările editoriale (M. Ar. Dan şi Cezar Pruteanu, <span class="CharOverride-1">Legenda lăcrămioarei</span>, Eminescu, <span class="CharOverride-1">Opera politică</span>, Dan Petraşincu, <span class="CharOverride-1">Omul şi fiara</span>, volumul al patrulea din <span class="CharOverride-1">Enciclopedia României</span>, editată sub auspiciile Astrei de gazetarul Corneliu Diaconovici, Cezar Petrescu, <span class="CharOverride-1">Scrisorile unui răzeş</span>), susţine comentariile mai ample de la „Cronica literară” (Traian Stoica, <span class="CharOverride-1">Despre gândirea magică </span>de Lucian Blaga şi <span class="CharOverride-1">Poveste cu năluci </span>de Ion Vlasiu, Vlaicu Bârna, <span class="CharOverride-1">Oamenii cu joben </span>de Zaharia Stancu etc.). Beletristica propriu-zisă, restrânsă ca amploare, e reprezentată de poezia <span class="CharOverride-1">Mâţa</span> şi de comedia <span class="CharOverride-1">Neguţătorul de ochelari</span> – republicări din scrierile lui Tudor Arghezi, de un fragment din comedia <span class="CharOverride-1">La revedere, muschetari </span>de Traian Lalescu şi de câte o poezie – <span class="CharOverride-1">Cântecul lui Ali, </span>de Ion Pillat şi <span class="CharOverride-1">Înainte</span>, de Ion Dacian. Pagina a doua, destinată cinematografului, semnalează premierele săptămânale de pe ecranele româneşti, noutăţi din studiourile străine de film, evenimente şi vedete ale celei de-a şaptea arte. Viniete, caricaturi, desene, portrete încadrează plăcut rubricile. Printre nume cunoscute, Virgil Gheorghiu, Virgil Carianopol, N. Carandino, Emil Giurgiuca, N. Ladmiss-Andreescu, Puiu Maximilian, se strecoară şi criptonimele Histrion, Bergerac, Radiophil, Critikon, Pantagruel, Othelo &amp; comp. &#9;<span class="Semnatura">R.P.</span></p>
			<p class="Heuristica_PRIMUL_Semnat"><span class="titlu-12">ARTA NOUĂ</span>, revistă apărută la Bucureşti, săptămânal, între 12 aprilie 1942 și 21 martie 1943, cu subtitlul „Teatru, cinema, literatură, muzică”, continuând programul revistei „Arta” (1941). Director: Vlaicu Bârna. Dintr-o precauție dictată probabil de precaritatea materială a ultimilor ani de război, periodicitatea dispare din frontispiciu după numărul inaugural, care se deschide promiţător cu editorialul <span class="CharOverride-1">Teatrul substanţial</span>, scris de Camil Petrescu. Altă eliminare, aceasta din structura sumarului, este cursivul care, plasat în partea de sus a paginii întâia, de obicei în chenar, aborda chestiuni de actualitate, ce frământau breasla artiştilor în toate compartimentele ei (E. Lovinescu, <span class="CharOverride-1">Evadarea din realitate</span>, <span class="CharOverride-1">Artistul şi ziaristul</span>; Petru Manoliu, <span class="CharOverride-1">Tristeţea de a spune veşnic adevărul</span>; Tudor Muşatescu, <span class="CharOverride-1">Lefuri americăneşti</span>). Partea literară, nici prea întinsă, nici prea variată, este reprezentată de versuri originale, unele republicate (Mircea Şeptilici, <span class="CharOverride-1">Infernul</span>; Ion Pogan, <span class="CharOverride-1">Agnese</span>; D. Karnabatt, <span class="CharOverride-1">Boema noastră</span>,<span class="CharOverride-1"> Castanii de pe bulevard</span>; George Şoimu, <span class="CharOverride-1">Elegie</span>; Petre Pascu, <span class="CharOverride-1">Stihuri transilvane</span>, <span class="CharOverride-1">Bahică</span> – dedicată actorului George Calboreanu, D. Anghel şi Victor Eftimiu, <span class="CharOverride-1">Teatrul </span>– poem, Al. T. Stamatiad, <span class="CharOverride-1">În aşteptare</span>, <span class="CharOverride-1">Despărţire</span>) sau traduse de Vlaicu Bârna din literatura slovacă, de Al. T. Stamatiad din poezia japoneză, de Const. V. Miulescu după francezul Théophile Gautier (<span class="CharOverride-1">Barcarola</span>), de câteva bucăţi de proză, contribuţii ale lui E. Lovinescu (<span class="CharOverride-1">Nodul gordian</span>), Ion Marin Sadoveanu (<span class="CharOverride-1">Drumuri pe un atlas imaginar</span>), Tudor Arghezi (<span class="CharOverride-1">Primii fulgi</span>), Mihail Drumeş (<span class="CharOverride-1">Cea dintâi iubire</span>), G. Ciprian (<span class="CharOverride-1">Protecţie</span>), de amintirile din teatru ale actorilor craioveni Coco Demetrescu (<span class="CharOverride-1">Un prieten adevărat</span>) și Paul Constant (<span class="CharOverride-1">Amintiri din cariera mea de actor</span>, <span class="CharOverride-1">Din trecutul Teatrului Naţional din Craiova la 100 de ani</span>) și ale lui Vladimir Maximilian (<span class="CharOverride-1">Alexandru Moisi</span>). O rubricație stabilă („Curier literar”, „Vitrina literară”) subordonează cronici şi recenzii literare ce coagulează opinii echilibrate, pe alocuri elogioase (V.B. [Vlaicu Bârna], <span class="CharOverride-1">O exegeză a fenomenului Renaşterii</span>:<span class="CharOverride-1"> </span>„<span class="CharOverride-1">Valoarea artei în Renaştere</span>”<span class="CharOverride-1"> </span>de Alexandru Marcu), unele cu un accentuat conţinut teoretic (Victor Ion Popa, <span class="CharOverride-1">Spre alt teatru</span>; E. Lovinescu, <span class="CharOverride-1">Artistul şi ziaristul</span>; Cezar Petrescu, <span class="CharOverride-1">Creaţia şi actualitatea</span>) sau semnalează apariţii editoriale recente ori în perspectivă apropiată, sumarele unor reviste („Litoral” din Constanţa, „Pagini literare” din Turda etc.). În afara rigorii formale, se tipăresc numeroase articole de interes cultural (Dinu Rocco, <span class="CharOverride-1">Teatrul muncitorului</span> – despre publicul şi repertoriul Teatrului Muncă şi Lumină condus de V.I. Popa, Al. A. Philippide, <span class="CharOverride-1">Arta în pilule</span>; Pericle Martinescu, <span class="CharOverride-1">Săptămâna Caragiale</span>; Radu Gyr, <span class="CharOverride-1">Decăderea teatrului</span>). Alte rubrici, miscelanee minore („Şuete, cancanuri, bârfe”, „Literare”, „Can-can”, „Mizerii şi indiscreţii”, „Nod în papură”, „Mica publicitate teatrală”), adună glume, întâmplări amuzante din culise, cu actori faimoşi de odinioară, cu probiste ori cu starlete. Mai numeroase sunt medalioanele consacrate unor figuri importante ale Teatrului Naţional din toate timpurile, totodată scriitori de prestigiu: Dragoş Protopopescu, <span class="CharOverride-1">Birlic sau Omul care te ajută să trăieşti</span>, Victor Eftimiu, <span class="CharOverride-1">Eminescu şi Macedonski</span>, Ionel Teodoreanu, <span class="CharOverride-1">Sîrbu</span>, Carol Ardeleanu, <span class="CharOverride-1">Mihail Sorbul</span>, Ion Anestin, <span class="CharOverride-1">Caragiale.</span> Cu o oarecare frecvenţă, pagina a treia e ocupată de „Interviul «Artei»“, la care răspund unui chestionar adaptat profilului interlocutorului E. Lovinescu, Ionel Teodoreanu („despre destinul teatrului românesc”), Horia Oprescu (cu prilejul numirii la direcţia Teatrului Municipal din Bucureşti), Cezar Petrescu („despre critică, tiraj, editori, eroi, operă etc.”). Interviul pe care Nicu (Niculae) Teodoru-Chibrit, „actor din pasiune şi boem fără leac”, având „haz şi talent şi pe deasupra şi o faimă cultural–artistico–sportivă de un inedit absolut, dar care rămâne încă să fie descoperit de un director de teatru”, îi oferă lui Ştefan Baciu portretul pitoresc al unui talent predestinat să se piardă prematur. La „Cronica dramatică” Petru Manoliu se opreşte asupra comediei <span class="CharOverride-1">Mărgeluş </span>de A. de Herz, criptonimul Al. C. R. (Al. Cerna-Rădulescu) face o inspirată comparaţie între interpreţii dramei istorice <span class="CharOverride-1">Apus de soare</span> a lui Delavrancea de-a lungul a treizeci de ani (1909–1942), începând de la marele Constantin Nottara până la George Calboreanu, iar Vlaicu Bârna comentează amabil prelucrarea lui Tudor Muşatescu după <span class="CharOverride-1">Coana Chiriţa </span>de V. Alecsandri, reprezentată în regia lui Soare Z. Soare. Se mai reţin o suită de apoftegme culese din moraliștii francezi Pascal şi La Rochefoucauld versificate de Tudor Arghezi (<span class="CharOverride-1">Transcrieri</span>), epigrame de Const. Rîuleţ (<span class="CharOverride-1">Săgeţi</span> – la adresa unor actori), Mardan (M. Ar. Dan), un duel epigramistic Tudor Muşatescu – Tudor Măinescu, ghicitori în versuri de Juvenal. Graficienii revistei folosesc o literă variată, titluri încadrate de ornamente florale, ilustraţii, fotografii, caricaturi şi şarje grafice amicale. Alţi colaboratori: George Sbârcea, Traian Lalescu, Demetru Pan (George Demetru-Pan), Romulus Dianu. &#9;<span class="Semnatura">R.P.</span></p>
			<p class="Heuristica_PRIMUL_Semnat"><span class="titlu-12">ARTA ROMÂNEASCĂ</span>, „revistă pentru pictură, sculptură, arhitectură, muzică, artă dramatică, literatură” apărută la Iaşi, lunar, între ianuarie 1908 şi iunie 1912; cu numărul 3/1908 îşi modifică titlul în „Arta română”, întrucât la Bucureşti exista din 1906 Societatea Arta Românească, sub preşedinţia lui Radu Rosetti. Director: A.D. Atanasiu (de la numărul 1/1910). <span class="CharOverride-2">A.r.</span> publică articole şi studii pe subiecte specifice, dări de seamă despre mişcarea artistică, despre reviste şi cărţi, precum şi versuri, cugetări spicuite din <span class="CharOverride-1">Critice</span>, volumul II, de Titu Maiorescu, scrisori<span class="CharOverride-1"> </span>din corespondenţa lui Gh. Asachi<span class="CharOverride-1"> </span>cu<span class="CharOverride-1"> </span>Gh<span class="CharOverride-1">. </span>Panaiteanu. Colaborează cu versuri G. Tutoveanu (<span class="CharOverride-1">Ca și dânșii</span>), N. Rădulescu-Niger (<span class="CharOverride-1">Simbolism</span>,<span class="CharOverride-1"> Lui Verdi</span>), cu articole A.D. Atanasiu (despre înființarea Societății Scriitorilor Români), Teodor T. Burada (despre învăţământul muzical și un studiu amănunțit despre instrumentele muzicale), Eduard Caudella (despre primul concert al lui George Enescu), N.N. Tonitza (scrisori din Paris). O rubrică miscelanee, „Cronici”, reunește cronichete, recenzii sumare, note de întâmpinare la cărți recent apărute și descrieri ale ultimelor numere din revistele venite la redacție. Alţi colaboratori: A.D. Xenopol, Mihail Strajanu, G.V. Botez sub pseudonimul Gordon, Eusebiu Calognomu. &#9;<span class="Semnatura">I.H.</span></p>
			<p class="Heuristica_PRIMUL_Semnat"><span class="titlu-12">ARTA ŞI OMUL</span>,<span class="CharOverride-2"> </span>publicaţie apărută la Bucureşti, ca lunar, între iulie 1933 și sfârșitul lui 1934, apoi în două numere izolate în ianuarie 1936 (număr special dedicat reginei Maria) și în martie 1937 ca supliment gratuit scos la Oradea într-un format de ziar diferit de vechiul format tip caiet al publicației. Primul număr din această revistă „pentru răspândirea frumosului” precizează că apare „sub îngrijirea lui Aug. Clonda și redactarea lui Borgo Prund Checinski”; din 1934 Augustin Clonda figurează ca director, iar ca secretar de redacție George Togăneanu. Potrivit programului, „Toți avem un drept inițial la frumos și totuși prea mulți sunt privați de acest dar divin. […] Mecanizarea, materializarea societății, complicarea vieții milioanelor care s-au strâns pe fâșii relativ mici de pământ au rezultat o organizare logică și rațională, dar care a nesocotit complet sufletul uman. Avem sute de mii de doctori pentru sănătatea corpului, câți însă pentru suflet? Cu revista noastră vom arunca o mică pietricică în imensul gol, vom recuceri societății un mic colț al frumosului”. În numărul 15/1934 revista anunță o reorganizare prin aducerea unor „nume tinere” și inițierea unor anchete prin care „va face cunoscute cititorilor săi părerile cele mai autorizate asupra lipsurilor și posibilităților de îndreptare ale producțiilor artistice autohtone”. Un nou program, semnat de Ioan Victor Vojen, face o teorie fascistă a artei, anunțând „sensul artei în statul nou colectiv și autoritar al zilelor de mâine”: „Arta va fi o necesitate socială, o funcție. Atunci artistul va coborî în arenă. […] Se va descoperi legat de cei din jur, cu rădăcinile sufletului adânc înfipte în trecut, cu răspundere și misiune de-a educa generațiile ce-i vor urma. Cultul străbunilor va renaște fresca, pictura de mari dimensiuni, ridicarea bisericii, iconografia. Eroii neamului, faptele de seamă ale trecutului îngropate în letopiseți vor aștepta reînvierea amintirilor pe zidurile proaspete ale mărețelor edificii. […] În stadioane și câmpii se va regenera prin sport rassa. În loc de trupul profesionistei cu carnea murdară și zbârcită din atelierul cu păianjeni, sculptorul își va umple ochii cu mișcarea liberă a trupurilor adolescenților atleți”. <span class="CharOverride-2">A.o.</span> a acordat un spațiul amplu reproducerilor alb-negru din artişti plastici clasici şi contemporani, de la Nicolae Grigorescu până la Iser şi Lena Constante. Publică articole N.N. Tonitza (<span class="CharOverride-1">Ștefan Dumitrescu</span>),<span class="CharOverride-1"> </span>Petru Comarnescu (<span class="CharOverride-1">Expoziția Milița Pătrașcu și Marcel Iancu</span>), Ionel Jianu (<span class="CharOverride-1">Ștefan Constantinescu și Hrandt Avakian</span>), Horia Stamatu (<span class="CharOverride-1">Colecția de tablouri a domnului avocat Emil Ottulescu</span>). Dan Botta scrie despre mistica lui M. Eminescu (<span class="CharOverride-1">Artă și cunoaștere</span>), Ion I. Cantacuzino tratează într-un eseu subiectul <span class="CharOverride-1">Plastica și cinematograful</span>, văzând o „strânsă și binefăcătoare colaborare între mijloace de expresie artistică”, Eugen Ionescu (semnând M. Ionescu) include o notiţă despre Elena Vavilyna, Jean Baras adnotează „reprezentarea plastică prin afiș”. Răspunzând unei anchete, compozitorul Mihail Jora prevede „edificiul muzicii românești de mâine, al cărui material viu [generația nouă] îl va culege din inepuizabilul stoc al folclorului muzical cel mai bogat din Europa, clădindu-l apoi în forme autohtone, din care influențele școlilor occidentale să dispară cu desăvârșire”. În numărul special dedicat în 1936 reginei Maria Gala Galaction semnează tableta omagială <span class="CharOverride-1">„Povestea vieţii mele”.</span> În ultimul număr, din martie 1937, directorul Aug. Clonda se plânge de lipsa banilor, dar nu renunță la ambiția de a aprinde „o mică flacără a frumosului”. &#9;<span class="Semnatura CharOverride-6">M.I.</span></p>
			<p class="Heuristica-PRIMUL"><span class="titlu-12">ARUŞTEI, Petru</span> (23.III.1939, Podu Iloaiei, j. Iaşi – 17.VIII.1984, Iaşi), poet. Este fiul Victoriei şi al lui Costache<span class="CharOverride-2"> </span>Aruştei, agricultori. Învaţă mai întâi în comuna natală (1949–1957), apoi urmează Şcoala Populară de Artă din Iaşi, secţia pictură (1957–1960). Practică mai multe meserii: desenator, fotograf, creator de produse artizanale. Expune tablouri în diferite expoziţii (personale şi de grup), din Iaşi şi Bucureşti, în perioada anilor ’60–’70. Colaborează la „Convorbiri literare”, „Flacăra Iaşului”, „Dialog”, „Luceafărul” ș.a. Singurul său volum de poeme în proză, <span class="CharOverride-1">Moarte şi renaştere,</span> nu reuşeşte să treacă de cenzura comunistă, cu toate că autorul semnează un contract de editare şi chiar primeşte un avans. Cartea va fi editată postum, în 1994, sub titlul <span class="CharOverride-1">Moarte şi renaştere. Supravieţuire</span>, poetului acordându-i-se post mortem Premiul Asociaţiei Scriitorilor din Iaşi.</p>
			<p class="Heuristica-BASE">În deplină consonanţă cu pânzele artistului grafic, poemele în proză ale lui <span class="CharOverride-2">A.</span> sunt expresii explozive, autosuficiente, ale agonicului, ale conştiinţei morții perpetue. „Cât de mult mor!”, notează poetul prin vocea propriei umbre, sinistră „apariţie în timpul unui ritual”<span class="CharOverride-1"> </span>vizionar obişnuit. Aproape fără excepţie, paginile, contorsionate într-un spectacol al spasmelor, al dramei demenţiale de a trăi, relatează ceremonialuri bizare, pe jumătate sacre, pe jumătate demonice, în care umilinţa consună cu furia, iar bucuria de a trăi cu voluptatea de a muri. Un punct de maximă intensitate a acestei percepţii halucinate este propriul ritual sepulcral; strania dedublare posttanatică, amintind vag de postuma eminesciană <span class="CharOverride-1">Ioan Vestimie</span>, păstrează totuşi marca imaginarului caracteristic lui <span class="CharOverride-2">A.</span> O mână picturală şi o sensibilitate hipertrofiată efasează contururile realului, le întunecă şi le halucinează până la dizolvare sau până la aglutinarea într-o pastă din care nu lipsesc oniricul de coşmar şi cromatica expresionistă: pământul e „roşu ca ploaia şi păsările de vară”, „fântânile sufletelor noastre picături de sânge” curg, poetul stă „întins ca mortul sub cerul negru, întins peste coastele câmpului vineţiu”, adunându-şi sângele de un roşu greu până aude o trompetă roşie, soarele e nebun „ca tigrul albastru ce cutreieră pădurile sufletului meu” etc. Pe acest fundal coşmaresc apar o serie de spectre, ivite din fuziunea formelor şi a regnurilor, un bestiar coborât parcă din gravurile Evului Mediu. Moartea e resimţită ca o realitate, ca o tortură eternă pentru cel născut „numai o dată, dar pentru totdeauna”. Moartea nu înseamnă nici vindecare, nici trecere, ci e totuşi o nouă naştere, dar în durere. Plăpândă, o lumină poate fi găsită numai în câteva texte în care se întrevede încrederea, destul de repede înăbuşită, într-un posibil succedaneu al nemuririi: „Creaţie, singura, adevărata mea viaţă, concluzia supravieţuitoare, lumina postumă a vieţii – de netăgăduit!”. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Moarte şi renaştere. Supravieţuire</span>, cu un memorial de Cezar Ivănescu şi un eseu de Ioan Constantinescu, Iaşi, 1994.<span class="CharOverride-1"> </span></p>
			<p class="Heuristica___m_RPR"><span class="CharOverride-2">Repere bibliografice:</span> Florin Faifer, <span class="CharOverride-1">Cu viaţa pre moarte călcând</span>,<span class="CharOverride-1"> </span>TP, 1990, 4; Ioan Constantinescu, <span class="CharOverride-1">Anotimpul haijinilor</span>, Iaşi, 2001, <span class="CharOverride-1">201–208</span>; Paul Dugneanu, <span class="CharOverride-1">Incursiuni critice</span>,<span class="CharOverride-1"> </span>Bucureşti, 2001, <span class="CharOverride-1">48–50</span>; Busuioc, <span class="CharOverride-1">Scriitori ieşeni</span>, <span class="CharOverride-1">48</span>; Ilie, <span class="CharOverride-1">Dicţ. poeziei ieşene</span>, <span class="CharOverride-1">50–56</span>. &#9;<span class="Semnatura">E.I.</span></p>
			<p class="Heuristica_PRIMUL_Semnat"><span class="titlu-12">ASACHI</span>, revistă ştiinţifică şi literară apărută la Piatra Neamţ, lunar, între 10 aprilie 1881 şi 10 februarie 1885, cu întreruperi în aprilie şi decembrie 1882, aprilie şi iulie–octombrie 1883, octombrie–decembrie 1884 şi ianuarie 1885. Societatea Literară şi Ştiinţifică „Asachi” şi implicit periodicul editat de ea au fost efectul unei emulaţii care domnea printre membrii grupului de intelectuali format la Piatra Neamţ pe la1880, după modelul Junimii şi sub influenţa directă a societăţii ieşene. Totuşi, programul revistei, care era şi al societăţii, nu este inspirat numai de cel al „Convorbirilor literare”, deoarece insista, cu o nuanţă paşoptistă destul de clară în formulări, asupra scopurilor pe care le urmărea. Desele schimbări survenite în componenţa comitetului de redacţie, din care făcea parte, de la 10 mai 1881, şi Calistrat Hogaş, nu au modificat programul iniţial, ce prevedea o acţiune de răspândire a cunoştinţelor ştiinţifice în rândul tineretului şi intenţia de a studia urmele arheologice şi istorice, monumentele de arhitectură, tradiţiile etnografice şi folclorice, bogăţiile naturale etc. În jurul redacţiei se formase un mic grup de autori de versuri: Calistrat Hogaş, Gr. N. Lazu, G.I. Lazariu, I.P. Eşanu, Gh. Boteanu, T.I. Crivăţ, V.D. Costinescu şi A. Dimitrescu. Juristul publicist Gr. I. Alexandrescu este autorul unei nuvele modeste, inspirate din viaţa ţăranilor de pe Valea Bistriţei. Începuturile literare ale lui Calistrat Hogaş sunt legate de <span class="CharOverride-2">A.</span>,<span class="CharOverride-2"> </span>în paginile căreia se manifestă întâia oară ca personalitate literară prin versuri, articole de critică şi însemnări de călătorie, publicate pe toată durata apariţiei revistei. În două recenzii ce îmbină observaţia tăioasă cu ironia, el analizează volumele de versuri ale unor poeţi locali. Preferinţele sale poetice sunt exprimate cu claritate. Hogaş recomandă cititorilor lectura scrierilor lui V. Alecsandri, D. Bolintineanu, Eminescu şi chiar ale lui D. Petrino, în schimb se arată rezervat faţă de Al. Macedonski. Într-un articol intitulat <span class="CharOverride-1">Despre lectură</span> scriitorul comentează lecturile păturii culte şi răul provocat de traducerile neselective. Tânăra generaţie, scria Hogaş, trebuie îndrumată spre literatura clasică a Antichităţii greco-romane. Ca poet, atunci când nu suferă o influenţă eminesciană, Hogaş publică doar corecte exerciţii de rimă şi ritm. Din decembrie 1883 în <span class="CharOverride-2">A.</span> încep să se tipărească <span class="CharOverride-1">Amintiri din o călătorie</span>, şi în şapte numere ale revistei vor apărea primele însemnări privitoare la excursiile făcute în munţii Moldovei. Totuşi, proza lui Hogaş va rămâne atunci aproape necunoscută, deoarece <span class="CharOverride-2">A.</span> nu s-a răspândit în afara cercului de cititori locali. &#9;<span class="Semnatura">R.Z.</span></p>
			<p class="Heuristica-PRIMUL"><span class="titlu-12">ASACHI, Ermiona</span> (16.XII.1821, Viena – 9.XII.1900, Paris), traducătoare. Fiică a Elenei (n. Tayber) și a lui Gheorghe Asachi, <span class="CharOverride-2">A.</span>,<span class="CharOverride-2"> </span>căsătorită la optsprezece ani cu Alexandru Moruzi, se desparte la scurt timp de el şi pleacă în Franţa (1845). La Paris intră în cercul intelectualilor revoluţionari francezi, făcând o impresie deosebită prin cultura şi distincţia ei intelectuală. În 1852 se căsătoreşte cu Edgar Quinet, istoric şi scriitor francez, dedicându-se susţinerii activităţii soţului ei şi editării operelor acestuia. În afara unui volum de cronici muzicale, toate cărţile scrise de <span class="CharOverride-2">A.</span> în franceză (semnate Hermione Quinet) cuprind memorii închinate vieţii lui Edgar Quinet: <span class="CharOverride-1">Mémoires d’exil</span> (1868), <span class="CharOverride-1">Cinquante ans d’amitié. Michelet–Quinet </span>ş.a. Bogata ei corespondenţă dezvăluie preţuirea pe care i-au acordat-o Victor Hugo, Jules Michelet, Louis Blanc.</p>
			<p class="Heuristica-BASE">Până la plecarea din ţară, <span class="CharOverride-2">A.</span> participase la acţiunile culturale ale tatălui ei. A realizat câteva traduceri de calitate din scrieri literare mediocre, cu accentuate intenţii educative. În 1839 traduce o nuvelă a lui Émile Deschamps, <span class="CharOverride-1">René-Paul şi Paul-René</span>, şi poema biblică „în trei idile” <span class="CharOverride-1">Rut</span> de Karoline Pichler. Urmează, în 1840, <span class="CharOverride-1">Istoria sfântă pentru tinerimea moldo-română</span>, prelucrare a unor povestiri biblice, şi, în 1843, scrierea moralizatoare a lui Silvio Pellico, <span class="CharOverride-1">Despre îndatoririle oamenilor</span>, prima traducere românească din opera scriitorului italian. O nuvelă fără valoare, apărută în „Albina românească” (1839), şi fragmente din paginile lui Benjamin Franklin, în „Spicuitorul moldo-român” (1841), semnate E. A., aparţin, probabil, aceleiaşi traducătoare, de la care a mai rămas, în manuscris, începutul unei tălmăciri din August von Kotzebue, <span class="CharOverride-1">Fiul pierdut</span>. </p>
			<p class="Heuristica___mici"><span class="CharOverride-2">Traduceri:</span> Émile Deschamps, <span class="CharOverride-1">René-Paul şi Paul-René</span>, Iaşi, 1839; Karoline Pichler, <span class="CharOverride-1">Rut</span>,<span class="CharOverride-1"> </span>Iaşi, 1839; <span class="CharOverride-1">Istoria sfântă pentru tinerimea moldo-română</span>, Iaşi, 1840; ed. 2, Iaşi, 1846; Silvio Pellico, <span class="CharOverride-1">Despre îndatoririle oamenilor</span>, Iaşi, 1843. </p>
			<p class="Heuristica___m_RPR"><span class="CharOverride-2">Repere bibliografice:</span> Călinescu, <span class="CharOverride-1">Ist. lit</span>. (1941), <span class="CharOverride-1">195</span>, <span class="CharOverride-1">Ist. lit. </span>(1982), <span class="CharOverride-1">205</span>; Elena Piru, [<span class="CharOverride-1">Hermiona Asachi</span>], GL, 1967, 48, MS, 1971, 2, 4; Constantin Simionescu, <span class="CharOverride-1">Hermiona Asachi-Quinet</span>, SPM, 1976, 268; <span class="CharOverride-1">Dicţ. lit. 1900</span>, <span class="CharOverride-1">55</span>. &#9;<span class="Semnatura">L.V.</span></p>
			<div class="_idGenObjectLayout-1">
				<div id="_idContainer011">
					<div id="_idContainer009" class="_idGenObjectStyleOverride-1">
						<p class="Titlu-Nume-H"><span class="titlu-12">ASACHI, Gheorghe</span> </p>
						<p class="Titlu-mic-DATE">(1.III.1788, Herţa – 12.XI.1869, Iaşi), poet, dramaturg, prozator, îndrumător cultural. </p>
					</div>
					<div id="_idContainer010" class="_idGenObjectStyleOverride-1">
						<img class="_idGenObjectAttribute-1" src="06_Argintaru_Az_372-467-web-resources/image/2_sd.jpg" alt="" />
					</div>
				</div>
			</div>
			<p class="Heuristica-PRIMUL">Este primul dintre cei patru copii ai Elenei Asachi (n. Ardeleanu) şi ai preotului Lazăr (Leon) Asachi, familia având, se pare, o ascendenţă transilvăneană. Tatăl a desfăşurat o bogată carieră ecleziastică, împletită cu misiuni culturale şi politice, la Herţa, apoi în ţinutul Hotinului, la Lvov şi, după 1803, la Iaşi, unde în 1820 ajunge arhimandrit, în urma serviciilor aduse mitropolitului Veniamin Costache. Cleric iluminist, Lazăr Asachi îmbogăţeşte literatura română cu primele transpuneri din preromanticii Young şi Bernardin de Saint-Pierre. <span class="CharOverride-2">A.</span> a urmat, la Lvov, colegiul clasic (1796–1803) şi, scurt timp (1803–1804), Facultatea de Filosofie, Litere şi Ştiinţe, cu o specializare în ingineria civilă şi arhitectură, aplicaţii atestate de planurile făcute unor construcţii din Lvov şi Iaşi. Pentru continuarea studiilor, pleacă în 1805 la Viena, capitala despotismului luminat, ocupată atunci de Napoleon. Beneficiază, până în 1808, de prelegerile de matematică şi astronomie ale lui J.T. Burg, dar şi de o pregătire polivalentă, în spiritul enciclopedismului vremii, în artă, literatură şi limbi străine. Orientarea umanistă îi resuscită tradiţia latinistă şi nostalgia obârşiilor romane, făcându-l să aleagă Italia drept patria desăvârşirii sale spirituale. Străbate oraşele lombarde, aflate sub stăpânire habsburgică, călătoreşte până la Napoli şi la ruinele Pompeiului şi face o temerară descindere, evocată memorabil, în craterul Vezuviului. La Roma aprofundează, între 1808 şi 1812, studiul Antichităţii şi al culturii neoclasice, îl interesează arheologia, arhitectura şi istoria artelor, deprinde artele plastice în atelierele pictorului Michele Keck şi ale sculptorului Antonio Canova, cercetează arhive şi biblioteci (face excerpte la Vatican), se instruieşte în arta poeziei cu abatele Tarengi. Pătrunde în saloanele vremii, venind în contact cu diferite celebrităţi: Wilhelm von Humboldt, sculptorii Alberto Thorvaldsen, C. D. Rauch, poetul Vincenzo Monti (la Milano) ş.a. Climatul politic italian, în care se pregătea Risorgimento-ul, îi întăreşte propria conştiinţă naţională. La Roma trăieşte o dragoste spiritualizată, în manieră petrarchizantă, prelungită în opera sa poetică, pentru Bianca Milesi, o milaneză cultivată, cu vederi liberale şi ataşamente carbonare, ce împărtăşea sentimentele „misogalliste” ale lui Vittorio Alfieri. Muza va fi numită, în spirit arcadizant, Leuca (Leufca, Lefca) şi Cinzia, în timp ce poetul îşi lua pseudonimele Alvir, Alviro Corintio-Dacico, Alvir Dachienu (Alviru Dacianu). Cu poeziile de dragoste compuse în italiană şi sonetul ocazional, pe o temă la modă (zborul cu aerostatul), publicat în „Giornale del Campidoglio” (1811), obţine titlul, des invocat, de „mădular Academiei de Roma”. La sosirea în ţară, în 1812, visul Daciei rediviva, legat de campania napoleoniană în Răsărit, împărtăşit de <span class="CharOverride-2">A.</span>, se va risipi în contact cu realitatea fanariotă. Cultul datoriei şi un dinamism pragmatic îl desemnează drept omul providenţial într-o perioadă de tranziţie spre modernizarea instituţiilor sociale şi culturale. Pregătirea polivalentă în ştiinţe, arte şi literatură, orizontul enciclopedic deschis spre varii domenii – filologie, istoriografie, arhivistică, iconografie, geodezie, economie, matematică ş.a. – îi confirmă capacitatea de a îndeplini imperativele de grabnică asimilare a noilor structuri europene. În trei decenii, până la 1840, <span class="CharOverride-2">A.</span> pune bazele învăţământului naţional până la nivelul superior, ale presei şi teatrului românesc, dezvoltă producţia editorială şi pe cea grafică. Încă din 1813 este numit de domnitorul Scarlat Callimachi referendar la Departamentul Treburilor din Afară. În acelaşi an, sprijinit de Veniamin Costache, înfiinţează o clasă în limba română, pe lângă şcoala domnească grecizată, pentru pregătirea inginerilor hotarnici, cărora le-a predat, între 1813 şi 1818, matematica, geodezia şi arhitectura. Ca referendar al Epitropiei Învăţăturilor Publice, a fost, în fapt, conducătorul învăţământului din Moldova în perioada 1820–1849. În 1820, alături de Veniamin Costache, refăcea Seminarul de la Socola, aducând, din Ardeal, profesori de specialitate: I. Costea, I. Manfi, Vasile Fabian-Bob şi Vasilie Popp. <span class="CharOverride-2">A.</span> este cel care organizează prima reprezentaţie teatrală în limba română, la 27 decembrie 1816, în casa hatmanului Constantin Ghica din Iaşi, cu pastorala <span class="CharOverride-1">Mirtil şi Hloe</span>, prelucrare de Florian după Salomon Gessner. În timpul Eteriei se refugiază în Bucovina şi Basarabia, întorcându-se la Iaşi în 1822, când saluta „restatornicirea” domniilor pământene. Apreciat de Ioan Sandu Sturdza, este numit agent diplomatic la Viena (1822–1827). A fost căsătorit cu Elena Tayber, persoană instruită, cu pregătire muzicală. Dintre copiii lor, a ajuns la notorietate traducătoarea Ermiona Asachi (Quinet). Pentru activitatea sa culturală şi diplomatică a fost ridicat în rang, de la comis la vel agă, în 1827. Un moment de izbândă al lui <span class="CharOverride-2">A.</span>, sprijinit, în lupta contra tendinţelor elenizante din învăţământ, de Gh. Săulescu şi Vasile Fabian, este deschiderea, la 28 martie 1828, a Şcolii Normale şi a Gimnaziului Vasilian, căruia i se adaugă, în 1832, un colegiu cu secţii pentru bursieri. A contribuit la redactarea Regulamentului Organic, fiind secretarul delegaţiei moldovene ce a susţinut proiectul, la Bucureşti şi la Petersburg (1830). Sub conducerea lui se deschid şcoli „ţinutale”, şcoli săteşti şi pentru minorităţi (armeni, evrei). În 1834 ia fiinţă primul institut de educaţie a fetelor din Moldova şi, în 1841, şcoala de arte şi meşteşuguri din Iaşi, completându-se, astfel, sistemul de instrucţie conceput de el întru „propăşirea” prin ştiinţă şi cultură. Eforturile referendarului se văd încununate la 16 iunie 1835 prin inaugurarea Academiei Mihăilene, instituţie de învăţământ superior după model european, ce funcţiona cu trei facultăţi (filosofie, drept, teologie) şi două cursuri „extraordinare”. Prin clasele de pictură şi arhitectură, introduse la Academie, se anticipează crearea învăţământului artistic. La 15 noiembrie 1836 se înfiinţează Conservatorul Filarmonic–Dramatic prin strădania boierului Ştefan Catargiu, a spătarului Vasile Alecsandri, tatăl poetului, şi a lui <span class="CharOverride-2">A.</span>, ce va fi şi profesor de declamaţie. Conservatoriştii dau spectacole cu piese de August von Kotzebue, prelucrate de <span class="CharOverride-2">A.</span>, sau din dramaturgia originală a acestuia. Tot ei susţin la Iaşi prima reprezentaţie lirică în limba română cu opera <span class="CharOverride-1">Norma</span> de Vincenzo Bellini, la 20 februarie 1838. <span class="CharOverride-2">A.</span> a fondat la Iaşi, în 1832, Institutul Albinei pentru imprimarea de cărţi şi litografii. În acelaşi scop, va deschide o fabrică de hârtie la Piatra Neamţ (Petrodava), în 1841. Tot în 1832 pune bazele Arhivelor Statului din Iaşi, instituţie nouă, preţioasă pentru istoria naţională, la direcţia căreia s-a aflat până în 1849 şi, scurt timp, în 1857 şi 1858. Presa, ca factor de culturalizare în spiritul unui program de sorginte iluministă, este îndatorată mult lui <span class="CharOverride-2">A.</span>, întemeietorul publicaţiilor periodice din Iaşi. La 1 iunie 1829 editează „Albina românească”, prima gazetă politică şi literară din Moldova, ce sugera din titlu o deschidere spre ambele principate. Cu o apariţie întinsă pe două decenii, deşi cu întreruperi şi scăderi de formă şi, de la un timp, concurată de periodicele lui Mihail Kogălniceanu, gazeta a fost susţinută şi de suplimentele: „Foaia oficială” (1832), „Alăuta românească” (1837–1838) – de interes literar, „Foaia sătească a Principatului Moldovii” (1839–1840, 1846–1851) şi „Arhiva Albinei pentru arheologie română şi industrie”. Trăsăturile „Albinei româneşti” vor fi conservate, cu riscul unor defazări şi anacronisme în plan publicistic, de „Gazeta de Moldavia” (1850–1858) şi „Patria” (1858–1859). <span class="CharOverride-2">A.</span> a mai condus magazinele ştiinţifico-literare „Spicuitorul moldo-român” (1841), în ediţie bilingvă pentru francofoni, şi „Icoana lumei” (1840–1841, 1845–1846), titlu reluat şi de săptămânalul scos în 1865 şi 1866. A editat „Calendar pentru români” şi suplimentul literar „Almanah de învăţătură şi petrecere” (1847–1869), important prin publicarea unei mari părţi din opera proprie. Bogata colaborare la periodicele pe care le-a scos relevă preocupările multiple ale lui <span class="CharOverride-2">A.</span> pentru arhivistică, arheologie şi istoriografie (în care face operă de popularizare, uneori de pionierat, fără o documentaţie riguroasă de specialitate), pentru literatură şi toate genurile ei. Numeroase articole, multe nesemnate, conţin cronici literare şi artistice (despre spectacole muzicale şi teatrale din capitala Moldovei) – printre primele în epocă, cu valoare de document, intervenţii filologice în chestiuni controversate de limbă şi materiale pe teme politice. <span class="CharOverride-2">A.</span> nu părăseşte, decât rar, tonul moderat, atitudinea conservatoare, vag conciliantă, a unui oficial dispus doar la reforme, în spiritul mai vechii generaţii iluministe. Om, prin excelenţă, al Regulamentului Organic şi devotat domnitorului Mihail Sturdza, el face faţă mai multor schimbări de regim, de la fanarioţi la dinastia regală. Ca structură şi formaţie intelectuală, apare depăşit la momentul 1848, deşi prin vastul său program de reforme cultural-patriotice pregătise atmosfera favorabilă mişcării revoluţionare şi formării generaţiei paşoptiste. Aceasta, deşi îndatorată înfăptuirilor lui, nu ezită să-l critice. <span class="CharOverride-2">A.</span> însuşi, într-un moment de luciditate premonitorie, recunoştea ruptura de timpul său şi izolarea ce va urma (<span class="CharOverride-1">Meditaţia unui îmbătrânit poet</span>, 1839). Pensionat sub Grigore Ghica, primeşte, după 1850, doar funcţii onorifice: membru în comisia de pregătire a expoziţiilor de la Londra (1851) şi Paris (1855), cenzor (1851–1856) şi director (iulie 1856 – ianuarie 1857) la Departamentul Cultului şi Învăţăturilor Publice. Momentul Unirii Principatelor îl găseşte în tabăra separatiştilor, contrazicând parcă scrierile în care militase pentru idealul României unite. În izolarea orgolioasă, tot mai accentuată, a bătrâneţii, se va fi resimţit de o tristeţe frustrantă la omiterea sa din proaspăt înfiinţata Societate Literară Română (1866), ulterior Academia Română. Spre sfârşitul vieţii, la 81 de ani, mai porneşte într-o călătorie, aproape simbolică, la Lvov, pentru recuperarea manuscriselor lui Ion Budai-Deleanu.</p>
			<p class="Heuristica-BASE">O conştiinţă de ctitor animă opera scriitorului, deprins a cultiva şi inventaria prolific, şi uneori prolix, toate genurile şi speciile literare; cele poetice – oda, imnul, elegia, sonetul, meditaţia, legenda şi balada, satira şi fabula –, alături de proză şi dramaturgie. O creaţie întinsă pe jumătate de veac îl face pe <span class="CharOverride-2">A.</span> contemporan cu mai multe faze ale literaturii, de la „dimineaţa” anacreontică a poeziei române la lirismul clasicităţii, căruia, prin formaţie, temperament şi concepţie, i-a fost un exponent paradigmatic, de la explozia romantică, receptată de sensibilitatea sa artistică, la primele armonii preeminesciene. O ideologie literară explicată greoi, dar temeinic, în prefeţele volumelor tipărite, ca şi în risipa publicistică, trimite la ideea lui Giambattista Vico, teoretizată în romantism, privind întâietatea poeziei ca expresie spontană de „simţire”, ca primă formă de creaţie a spiritului uman. Concepţia subsumează eticismul Luminilor, cultivând „virtutea” ca ideal şi finalitate, crezului clasicist ce se revendică nu doar de la latinitatea horaţiană, ci, în mod declarat, de la „modelul” poetic italian, suprem reper estetic, „imitat” tematic şi prozodic. Marcând o diferenţiere faţă de gustul vremii ce frecventa spiritul francez, <span class="CharOverride-2">A.</span> introduce modele culturale italiene, atât din marea literatură: Dante, Ariosto, Tasso şi, mai ales, Petrarca, dar şi minori din Settecento (Vincenzo da Filicaja, Ludovico Savioli, Benedetto Menzini, Lorenzo Pignotti, Onofrio Minzoni) sau mai iluştrii Metastasio, Giuseppe Parini, Ugo Foscolo, Vittorio Alfieri, Vincenzo Monti. Motive şi teme literare, simple influenţe sau îndepărtate localizări, prelucrări apro&#173;piate originalului sau traduceri propriu-zise dezvăluie surse şi filiere ale culturii scriitorului (completate de excerptele făcute de acesta şi de lista bibliotecii sale): Antichitatea greacă (Anacreon, Moschos din Siracuza, Bion din Smirna) şi latină (Horaţiu, Catul, Properţiu), Renaşterea italiană, clasicismul francez (Boileau, La Fontaine), preromantici (Ossian, Gray, Gessner, Florian), romantici (Goethe, Schiller, Byron, Lamartine, Victor Hugo), scriitori din literatura slavă, apropiată formaţiei galiţiene a lui <span class="CharOverride-2">A.</span> (Adam Mickiewicz, Jan Krasicki, Vasili Jukovski), sau corespunzători perioadei vieneze – August von Kotzebue, H. Zschokke. Rezultă o operă literară în care intertextualitatea se insinuează permanent, dar originalitatea scriitorului se impune; el captează teme, idei, şabloane literare şi le topeşte formal, le „naţionalizează”. Artizan trudnic al limbii române, pe care o mânuia cu dificultate, <span class="CharOverride-2">A. </span>îşi proiecta singur instrumentarul poetic, lucrând, din 1813, la un <span class="CharOverride-1">Rimario moldavo</span>, dicţionar de rime şi îndreptar de versificaţie. Obsesia limpezirii filologice îi însoţeşte opera, adunând într-un „vocabulari” – la finele primei ediţii de poezii (1836) – arhaisme şi neologisme, nume proprii şi o importantă terminologie literară, cu definiţia speciilor poetice, vizând aceeaşi preocupare de a oferi reguli clasice de urmat. Începuturile poetice ale lui <span class="CharOverride-2">A.</span> au fost „uitate” în manuscrise – cel mai compact fiind <span class="CharOverride-1">Alăuta a lui Alvir Dachienu</span> (1819–1820) – de poetul-editor devenit un personaj oficial, chiar aulic, incompatibil cu revărsarea sentimentală a „cântecelor” de tinereţe. Scrise sub influenţa literaturii anacreontice şi a curentului arcadic, idilele pastorale, inspirate de muze artificiale (Filide, Silvia, Tirsi), având o imagistică bucolică şi convenţională, se contaminează de lirismul autohton al cântecelor de lume, de „alăută”. Nu lipsesc tânguirile la modă, suferinţele afectate, patimi exagerate („urgia” amorului), şantajul sentimental („dorita moarte”): <span class="CharOverride-1">Rugă cătră Amor</span>, <span class="CharOverride-1">Cântec </span>[<span class="CharOverride-1">O, suspine arzător</span>]<span class="CharOverride-1">, </span>[<span class="CharOverride-1">Ah, viaţă plin de jele</span>]<span class="CharOverride-1"> </span>ş.a. O surprinzătoare <span class="CharOverride-1">Meditaţie</span> din 1821, de fapt traducerea celebrei <span class="CharOverride-1">L’Isolement </span>(1820) de Alphonse de Lamartine, rămâne o mostră de sincronism asachian, fără ecou în plan literar. Piesele de rezistenţă ale liricii erotice ale lui <span class="CharOverride-2">A.</span> stau sub semnul sonetului petrarchist, ce inspiră, până la pastişă, ciclurile compuse la tinereţe, în italiană, <span class="CharOverride-1">La Leucaide</span> şi <span class="CharOverride-1">Raccolta delle Poesie</span>, asupra cărora poetul va reveni în variante româneşti, originale, mature. Iubirea, într-o viziune platonică, ia forma unei prietenii spirituale ce tinde spre eternizare. Sentimentul melancoliei, poetizat prima oară de Petrarca, se regăseşte la <span class="CharOverride-2">A.</span>, ce avansează, câteodată, acorduri preeminesciene, ca în <span class="CharOverride-1">Dorul întâlnirei</span> sau în <span class="CharOverride-1">Alvir cătră a sa miniatură</span> („şi mie lin luceafărul/ Din ceri va să-mi străluce,/ Când dulce-a fi d-o patimă,/ Aminte a-şi aduce”). Vechea Romă, dar şi splendorile Italiei moderne sunt beatificate poetic în compoziţii clasice: sonetul <span class="CharOverride-1">Cătră Tibru </span>sau oda <span class="CharOverride-1">La Italia</span>. Adoraţia peisajului sudic se răsfrânge în contemplarea măreţiei romane, a vestigiilor arheologice, transcrise într-o succesiune toponimică sonoră: Columna lui Traian – memento al nobleţei originilor, Capitoliul ş.a. Lirica ocazională – ode, imnuri, unele sonete şi meditaţii – înregistrează evenimentul istoric şi cultural, reuşitele constructive şi civilizatorii. Îndemnul programatic şi militant din <span class="CharOverride-1">Prolog. La Patrie</span> (1836) propovăduieşte funcţia melioristă a artei şi a cunoaşterii în transformarea obştii. În ton oratoric sau encomiastic sunt marcate etapele importante ale propăşirii naţionale: <span class="CharOverride-1">La moldoveni. La restatornicirea domnilor pământeni. 1822, La introducerea limbei naţionale în publica învăţătură, Restaurarea şcoalelor naţionale în Moldova, Paladiul moldovenilor</span> (la inaugurarea Academiei Mihăilene). Poezia patriotică nu rămâne doar declamativă şi conjuncturală, ci resuscită, alteori, figuri alegorice, clasicizante: motivul „bărcii”, „luntrea”, „vasul patriei plutitor” – preluat din Horaţiu. Spiritul religios şi sentimentalismul preromantic se întâlnesc în meditaţia asupra morţii din poezia sepulcrală a lui <span class="CharOverride-2">A.</span>, unde conştiinţa deşertăciunilor lumii este îndreptată spre sensul faptelor şi al virtuţilor ce se transmit urmaşilor, iar neliniştea extincţiei este atenuată de pietatea creştină: <span class="CharOverride-1">La moartea părintelui meu</span>, <span class="CharOverride-1">Mormântul</span>, <span class="CharOverride-1">Holera în Moldova</span>. Alteori poetul adoptă modele celebre – <span class="CharOverride-1">Elegie scrisă pe ţinterimul unui sat</span> (după Thomas Gray, prin intermediarul francez al lui M.-J. Chénier), cu o apostrofă originală împotriva nobilimii. Durerea părintelui este proiectată în două „viziuni” consolatoare, <span class="CharOverride-1">Fiicei mele Eufrosina</span> (transpunere după Petrarca) şi <span class="CharOverride-1">Eufrosina. Viziune pe râpele Ozanei</span>, cu ascendenţă literară în elegia lui Goethe, <span class="CharOverride-1">Euphrosyne</span>, şi în versificaţia populară. Circulaţia motivelor romantice din literatura europeană şi „programele” naţionale de la 1840, ce promovează originalitatea, istorismul, tradiţia folclorică, impulsionează filonul epic la <span class="CharOverride-2">A.</span>, care se îndreaptă spre balade şi legende. Tema trecutului, a eroismului medieval şi a strămoşilor războinici este introdusă de un „cânt osianic” – <span class="CharOverride-1">Milian şi Dina</span>. Balada Ştefan cel Mare înaintea cetăţei Neamţu amplifică retoric – într-un crescendo dramatic şi cu o „morală” patriotică – un episod preluat din Dimitrie Cantemir, consacrat ulterior de Dimitrie Bolintineanu. Într-o epocă de mitizări romantice <span class="CharOverride-2">A.</span> tinde spre crearea unei mitologii naţionale (în registru poetic şi fantezist), unind zeităţi eline şi tradiţii populare româneşti. Mitul etnogenezei, al întemeierii neamului, din <span class="CharOverride-1">Dochia şi Traian</span> (transpus destul de prozaic, dar cu euritmii populare), trimite la sacrificiul simbolic al fiicei lui Decebal pe muntele sacru Pion (Ceahlău). În <span class="CharOverride-1">Turnul lui But</span>, una dintre cele mai valoroase balade ale lui <span class="CharOverride-2">A.</span>, sunt asimilate motive romantice europene – din <span class="CharOverride-1">Lenore</span> a lui A.G. Bürger sau din <span class="CharOverride-1">Fuga </span>lui Adam Mickiewicz – şi bogate elemente folclorice româneşti. O atmosferă fantastică învăluie cavalcada nocturnă, tenebros-macabră, a perechii fantomatice, Ana şi But, spre muntele Pion. Legendele <span class="CharOverride-1">Jijia</span> şi <span class="CharOverride-1">Sirena lacului</span> cultivă misterul şi toposul romantic al poeziei „lakiştilor”. În Jijia se ascunde „schitul cufundat” (contaminare a motivului „cetăţii scufundate” sau <span class="CharOverride-1">Oraşul în mare</span>, la E.A. Poe), în care s-au salvat de pângărire fecioarele-călugăriţe. <span class="CharOverride-1">Sirena lacului </span>(variantă a <span class="CharOverride-1">Rusalkăi</span>) mizează pe credinţe străvechi despre metamorfozele între regnuri – zâna apelor, peşte, sirenă –, dar şi pe ideea sancţiunii aplicate bărbatului necredincios. În <span class="CharOverride-1">Moşii</span> mântuirea sufletelor dezlegate, într-o panoramă a fantasticului nocturn: ateistul, paricidul, sinucigaşul, „vânzătorul patriei sale”, se face prin practici ritualice populare. Disciplina poetică şi virtuozitatea tehnică în prelucrarea motivelor universale ale romantismului îl apropie pe <span class="CharOverride-2">A.</span> de capodoperă (<span class="CharOverride-1">Turnul lui But</span>) şi suplineşte, alteori, vizionarismul său limitat şi imaginaţia cuminte. Motive universale cultivă şi poezia lui didactică, grupată în cicluri de fabule retipărite în mai multe ediţii (1836, 1844, 1862). Nu inventivitatea „fabulografului” (termenul îi aparţine) primează, ci apelul la modelele clasice ale genului, în special La Fontaine, dar şi Fedru, Lorenzo Pignotti, Florian şi Krîlov, care servesc acţiunea moralistului. Sub vălul alegoriei sunt atacate vicii general-umane şi sociale, „străinomania” ce bântuie epoca. Pervertirea cos&#173;mopolită a educaţiei duce la inadaptare (<span class="CharOverride-1">Castorii</span>), iar impostura provoacă răsturnarea valorilor (<span class="CharOverride-1">Momiţa la bal masché</span>). Satirele, la rândul lor, sunt imitaţii: epigrama după Marţial, <span class="CharOverride-1">Satiră asupra omului</span> după Boileau, iar după I. Krasicki – <span class="CharOverride-1">Soţia de modă</span>. Ultima satiră dezvoltă un scenariu dialogat, susţinut de tânărul conservator, repede depăşit de pretenţiile exorbitante ale capricioasei lui soţii şi de ritmul schimbărilor („Iaca-a doua zi începe cu reforma radicală”), impus la conacul de la ţară. În fabule şi satire nu lipsesc expresivitatea formală şi pitorescul lingvistic. </p>
			<p class="Heuristica-BASE"><span class="CharOverride-2">A.</span> intră în istoria teatrului românesc odată cu prima reprezentaţie scenică în limba română, în 1816, a pastoralei <span class="CharOverride-1">Mirtil şi Hloe.</span> Reprezentaţia, cu o semnificaţie moral-educativă, s-a transformat într-un eveniment teatral şi patriotic de răsunet. Pentru crearea unui repertoriu, <span class="CharOverride-2">A.</span> apelează la traduceri din Racine, Voltaire (<span class="CharOverride-1">Alzira</span>), Goldoni (<span class="CharOverride-1">Camarierul di doi stăpâni</span>), Vittorio Alfieri (<span class="CharOverride-1">Saul</span>) sau din librete de operă (<span class="CharOverride-1">Norma, Attila</span>). Prelucrările sale din August von Kotzebue corespund gustului epocii pentru dramele larmoaiante, pentru comediile şi vodevilurile acestuia, jucate, în 1837, la Conservatorul ieşean: <span class="CharOverride-1">Lapeirus</span> (melodramă, în decor exotic, despre căpitanul La Péyrouse), <span class="CharOverride-1">Fiul pierdut, Văduva vicleană sau Temperamentele, Contrabantul sau Întunecimea de lună </span>şi <span class="CharOverride-1">Sărăcie şi fudulie</span>. Originalitatea, ce se observă în unele elemente de localizare a subiectelor, se afirmă, apoi, în prefeţe, prologuri, „cântecele” (pe muzica unor arii celebre) şi în comentarii publicistice despre rolul acestor spectacole în impunerea limbii române, în „declamaţie”. <span class="CharOverride-2">A.</span> debutează în literatura dramatică originală în 1834 cu scenete ocazionale, festiviste: <span class="CharOverride-1">Serbarea păstorilor moldoveni </span>şi <span class="CharOverride-1">Dragoş, întâiul domn suveran al Moldovii</span>. Valorifică filonul teatrului istoric într-o serie de piese scrise cu o imaginaţie dramatică precară, dar cu mesaj patriotic: <span class="CharOverride-1">Petru Rareş</span>, <span class="CharOverride-1">Voichiţa de Românie</span> (1863) – un simbol „unionist” ce răzbate din vălmăşagul Evului Mediu, <span class="CharOverride-1">Elena Dragoş de Moldavia</span> (1863) – o dramă a luptelor de succesiune la Curtea lui Ivan al III-lea, şi <span class="CharOverride-1">Petru I, ţarul Rusiei la Iaşi</span> (1868) – un episod schematic după D. Cantemir. Petru Rareş este subiectul a două drame istorice, una jucată în 1837, cealaltă tipărită în 1853 şi în 1863. Piesa reprezentată are o valoare documentară, ca prima dramă istorică românească, dar şi mai multă relevanţă dramatică. Ea este construită pe conflictul clasic dintre sentiment şi datorie, între dorinţa de răzbunare a bătrânului Căliman împotriva lui Petru Rareş şi ajutorul dat de oştean în luptă. O reuşită tipologică este Malaspina, intrigantul de speţă romantică. <span class="CharOverride-1">Turnul Butului</span> (1863) este o dramă hibridă, ce amestecă medievalităţi (lupta lui But la Marienburg, dispute cavalereşti) şi „tradiţii poporane”, departe însă de valoarea artistică a baladei. Scenetele comice ocazionale <span class="CharOverride-1">Înturnarea plăieşului din Anglia</span> (1851), ce absoarbe textul idilei <span class="CharOverride-1">Piatra Teiului</span> (în care jucase şi Matei Millo), şi <span class="CharOverride-1">Ţiganii</span> (1856, la momentul dezrobirii lor), care aduce un personaj insolit de ţigan bucătar trecut prin civilizaţia Parisului, sunt menite a risipi prejudecăţi sociale. Preocupat să servească un repertoriu naţional, <span class="CharOverride-2">A.</span> compune, eclectic, pastorale idilice, cu aer desuet şi interstiţii de agrement, şi drame istorice, ce preiau elemente de recuzită romantică (efecte tari, deghizări), amestecă monologuri prea ample şi dialoguri fără savoare, declamate de personaje artificiale. Pe de altă parte, în contextul literaturii române, nuvelele lui <span class="CharOverride-2">A.</span> par chiar la data apariţiei – în 1859 iese ediţia în limba franceză, în 1867 cea în limba română – depăşite şi greu clasabile. Pentru prozatorul îmbătrânit, aceste scrieri ample sunt mărturia unei mutaţii estetice, contorsionate şi dificile, de adaptare la doctrina romantică. Dorind a da un „uric strălucit”, desprins din „negura mitologiei şi a alegoriei”, el urmăreşte istoria Moldovei în cronologia evenimentelor semnificative, centrate în jurul unor personaje cu încărcătură mitică – <span class="CharOverride-1">Dragoş, Alexandru cel Bun, Svidrighelo, Elena Moldovei, Valea Albă, Bogdan Voievod, Petru Rareş, Mazepa în Moldova, Ruxanda Doamna </span>ş.a. Inserează în prozele sale largi excursuri informative (în care erorile nu lipsesc), veritabile „fişe” enciclopedice, extrase din cronici şi istoriografia străină (polonă, rusă), ce instruiesc în istoria Moldovei şi a popoarelor vecine. Documentaţia ostentativă nu devine artă şi, în lungi pasaje juxtapuse în ţesătura narativă, intenţia artistică pare absentă. Inventivitatea epică, redusă, reclamată de senzaţionalul subiectelor istorice, este stimulată de imaginarul legendar şi de poetica romantică. O Moldovă pastorală, a unui timp legendar, este „bruscată” de intervenţia „arheologului” <span class="CharOverride-2">A.</span>, ce caută urme antice şi sfârşeşte în elucubraţii etimologice (Prutul provine din Brutus, lacul Brateş din Brutis, movila Găiatei din Gaeta). Moldova arhetipală, a genezei prin exodul din Maramureş în „Dacia Transalpină”, este figurată în nuvela <span class="CharOverride-1">Dragoş</span>. Ev Mediu contaminat de trăsături occidentale: cavalerism, eros spiritualizat, frenezie religioasă, care se împărtăşeşte de virtuţi eroice, transpuse în romantism în slujba ideii patriotice. Ştefan cel Mare sau Petru Rareş ţin discursuri pătrunse de mesianism romantic, presărate, însă, de sintagme paşoptiste („unirea compatrioţilor”). Petru Rareş, erou exponenţial şi cavaler fără prihană, este recunoscut, într-o scenă de suspans, semnalând justiţia imanentă a istoriei, drept „clironom” (moştenitor) al dinastiei „Dragoşizilor” (Muşatinii). Domni sceleraţi, ca Ştefăniţă Vodă, se folosesc de intriganţi criminali: Malaspina, Griti. Atinşi de demonism, eroi aventuroşi şi războinici bântuie prin Moldova până îşi vor împlini destinul: Svidrighelo sau Mazepa (subiect celebru prin Byron). Eroinele, Elena Moldovei (comparată cu Elena Lacedemona) şi Doamna Ruxanda, par proiectate în linii clasice, de n-ar fi semnul fatalităţii – frumuseţea ce atrage nenorociri. În nuvele notabile sunt pictura unor tablouri giganteşti („urgia” elementelor în furtună) sau fantezia detaliilor, descrise de un ochi rafinat (etalarea de daruri princiare, ceremonii nupţiale sau îndoliate, arsenalul crimei romantice). Nuvelele istorice ale lui <span class="CharOverride-2">A.</span>, amestec nediferenţiat de erudiţie, elemente legendare cu ţinte mitice şi romanesc senzaţional, sunt relatate linear, într-o compoziţie minimală, de un narator unic, surprins de pusee jurnalistice (vorbind, anacronic, de „republici”, „deputaţi”, „vot”, „guvern naţional” ş.a.). Deşi valenţele artistice ale limbii scriitorului au fost totdeauna discutabile, <span class="CharOverride-2">A.</span> apare bine orientat teoretic în dezbaterile filologice. Într-un <span class="CharOverride-1">Referat asupra „Gramaticii” lui Gh. Săulescu</span> (1833), considera limba un bun comun al societăţii. Pentru îmbogăţirea ei, recomandă împrumuturi din limbile romanice şi resuscitarea arhaismelor, din fondul autohton al limbii vechi. Şi textele bisericeşti, unitare prin norma lor, pot fi valorificate de limba literară (<span class="CharOverride-1">Omul literat</span>). Soluţiile propuse ar asigura unitatea etnică prin cea lingvistică, limitându-se ereziile filologice. În articolul <span class="CharOverride-1">Câteva observaţii filologice </span>(1861) aducea argumente pentru folosirea unei ortografii bazate pe principiul fonetic, având ca model limba italiană. Dar limba operei sale prezintă multe inconsecvenţe ortografice şi un vocabular parţial rebarbativ, încărcat de cuvinte arhaice şi moldovenisme, grecisme şi bizare calcuri italo-latineşti. Pasionat de istorie şi de disciplinele auxiliare: epigrafia, genealogia, arheologia, <span class="CharOverride-2">A.</span> a publicat numeroase broşuri despre figuri istorice româneşti, biografii ale unor cronicari şi un studiu cronologic dintr-o proiectată istorie a Moldovei (1865), după ce, mai devreme (1832–1833), tradusese <span class="CharOverride-1">Istoria imperiii rosiene</span> de Ivan Kaidanov.</p>
			<p class="Heuristica_CITAT">În balade și legende Asachi s-a străduit să înjghebeze o mitologie literară română bizuindu-se pe tradiția populară. Asta va fi și preocuparea lui Alecsandri. Însă viziunea lui Asachi e, intențional, mai grandioasă și în termeni clasici. El urmărește să determine punctele mitice din teritoriul moldav și să facă lista divinităților, spre a putea transporta în Dacia sistemul mitologic elen.</p>
			<p class="Heuristica_CITAT_semnat">G. CĂLINESCU</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Poezii</span>, Iaşi, 1836; ed. 2 (<span class="CharOverride-1">Culegere de poezii</span>), Iaşi, 1854; ed. 3 (<span class="CharOverride-1">Culegere de poezii</span>), Iaşi, 1863; ed. îngr. şi pref. N. Iorga, Vălenii de Munte, 1908; <span class="CharOverride-1">Fabule alese</span>, Iaşi, 1836; ed. 3 (<span class="CharOverride-1">Fabule versuite</span>), Iaşi, 1844; ed. 4 (<span class="CharOverride-1">Fabule... adăogită cu viaţa lui Esop</span>), Iaşi, 1862; <span class="CharOverride-1">Dochia şi Traian dupre zicerile populare a românilor cu itinerarul muntelui Pionu</span>, Iaşi, 1840; <span class="CharOverride-1">Petru Rareş</span>, I–II, Iaşi, 1853–1863; <span class="CharOverride-1">Ţiganii</span>, Iaşi, 1856; <span class="CharOverride-1">Nouvelles historiques de la Moldo-Roumanie</span>, Iaşi, 1859; <span class="CharOverride-1">Notiţie biografică</span>, Iaşi, 1863; <span class="CharOverride-1">Elena Dragoş de Moldavia</span>, Iaşi, 1863; <span class="CharOverride-1">Turnul Butului</span>, Iaşi, 1863; <span class="CharOverride-1">Voichiţa de Românie</span>, Iaşi, 1863; <span class="CharOverride-1">Nuvele istorice a României</span>, I, ed. 3, Iaşi, 1867; <span class="CharOverride-1">Culegere de fabule</span>, Bucureşti, 1895; ed. 2, Bucureşti, 1905; <span class="CharOverride-1">Fabule</span>, I–II, Iaşi, 1896; <span class="CharOverride-1">Nuvele istorice</span>, îngr. şi introd. P. V. Haneş, Bucureşti, 1915; <span class="CharOverride-1">Dragoş</span>, Bucureşti, 1926; <span class="CharOverride-1">Mazepa în Moldova</span>, îngr. P. V. Haneş, Bucureşti, 1926; <span class="CharOverride-1">Alexandru cel Bun</span>, îngr. P. V. Haneş, Bucureşti, 1928; <span class="CharOverride-1">Ruxanda Doamna</span>, îngr. P. V. Haneş, Bucureşti, 1928; <span class="CharOverride-1">Svidrighelo</span>, îngr. P. V. Haneş, Bucureşti, 1928; <span class="CharOverride-1">Valea Albă</span>, îngr. P. V. Haneş, Bucureşti, f.a.; <span class="CharOverride-1">Bogdan Voievod</span>, îngr. P. V. Haneş, Bucureşti, f.a.; <span class="CharOverride-1">Scrieri literare</span>, I–II, îngr. şi pref. N. A. Ursu, Bucureşti, 1957; <span class="CharOverride-1">Opere</span>, I–II, îngr. şi introd. N. A. Ursu, Bucureşti, 1973–1981; <span class="CharOverride-1">Leucaida lui Alviro Corintio-Dacico</span>, tr., îngr. și introd. George Sorescu, București, 1974; ed. București, 1991; <span class="CharOverride-1">Opere,</span> I-II, îngr. şi pref. F. Levit, Chişinău, 1991; <span class="CharOverride-1">Ruxanda Doamna, </span>postfață Dan Horia Mazilu,<span class="CharOverride-1"> </span>București, 1992; <span class="CharOverride-1">Scrieri literare</span>, pref. N.A. Ursu, Iași, 2005.<span class="CharOverride-2"> Traduceri: </span>August von Kotzebue, <span class="CharOverride-1">Lapeirus, </span>Iaşi, 1837, <span class="CharOverride-1">Fiul pierdut</span>, Iaşi, 1839, <span class="CharOverride-1">Pedagogul,</span> Iaşi,1839; Florian, <span class="CharOverride-1">Mirtil şi Hloe</span>, Iaşi, 1850; [<span class="CharOverride-1">Traduceri</span>], în <span class="CharOverride-1">Opere</span>, I, Bucureşti, 1973.</p>
			<p class="Heuristica___m_RPR"><span class="CharOverride-2">Repere bibliografice:</span> V.A. Urechia, <span class="CharOverride-1">George Asaki</span>, București, 1890; Iorga, <span class="CharOverride-1">Ist. lit. XIX</span>,<span class="CharOverride-1"> </span>I, <span class="CharOverride-1">14–17</span>,<span class="CharOverride-1"> 45–47</span>,<span class="CharOverride-1"> 106–110</span>,<span class="CharOverride-1"> 178–187</span>,<span class="CharOverride-1"> 190–196</span>,<span class="CharOverride-1"> 276–282</span>,<span class="CharOverride-1"> </span>II, <span class="CharOverride-1">212–214</span>, III, <span class="CharOverride-1">120–125</span>; Ibrăileanu, <span class="CharOverride-1">Opere</span>, I, <span class="CharOverride-1">34–43</span>,<span class="CharOverride-1"> </span>VII, <span class="CharOverride-1">305–311</span>;<span class="CharOverride-1"> </span>C.I. Istrati, <span class="CharOverride-1">Din trecutul nostru. Una sută de ani de când Asachi s-a dus la Roma</span>, București, 1909; Hélène Bacaloglu, <span class="CharOverride-1">Preuves d</span>’<span class="CharOverride-1">amour</span>, București, 1914, <span class="CharOverride-1">1–52</span>; Densusianu, <span class="CharOverride-1">Opere</span>, IV, <span class="CharOverride-1">383–399</span>;<span class="CharOverride-1"> </span>D. Caracostea, <span class="CharOverride-1">Izvoarele lui G. Asachi</span>, București, 1928; Claudio Isopescu, <span class="CharOverride-1">Il poeta Giorgio Asachi in Italia</span>, Livorno, 1930; Ramiro Ortiz, <span class="CharOverride-1">Gheorghe Asachi e il petrarchismo rumeno, </span>în <span class="CharOverride-1">Varia romanica</span>, Florenţa, 1932; Lovinescu, <span class="CharOverride-1">Opere</span>, III, <span class="CharOverride-1">307–466</span>;<span class="CharOverride-1"> </span>Zarifopol, <span class="CharOverride-1">Pentru arta lit.</span>, II, <span class="CharOverride-1">78–88</span>;<span class="CharOverride-1"> </span>D. Caracostea, <span class="CharOverride-1">Le Préromantisme de G. Asaki</span>, Bucureşti, 1940; Călinescu, <span class="CharOverride-1">Ist. lit. </span>(1941), <span class="CharOverride-1">96–111</span>,<span class="CharOverride-1"> Ist. lit.</span> (1982), <span class="CharOverride-1">94–110</span>;<span class="CharOverride-1"> </span>Cioculescu–Streinu–Vianu,<span class="CharOverride-1"> Ist. lit.</span>,<span class="CharOverride-1"> 18–28</span>; Popovici, <span class="CharOverride-1">Studii</span>, II, <span class="CharOverride-1">125–144</span>,<span class="CharOverride-1"> 153–156</span>; H. Blazian, <span class="CharOverride-1">Gh. Asachi</span>, București, 1956; I. Massoff, <span class="CharOverride-1">Teatrul românesc</span>, I, București, 1961, <span class="CharOverride-1">68–77</span>,<span class="CharOverride-1"> 218</span>,<span class="CharOverride-1"> 219</span>, <span class="CharOverride-1">222–227</span>,<span class="CharOverride-1"> 229–231, 514</span>; N.C. Enescu, <span class="CharOverride-1">Gheorghe Asachi, organizatorul școlilor naționale din Moldova, </span>București, 1962; <span class="CharOverride-1">Ist. teatr. rom.</span>, I, <span class="CharOverride-1">169–173</span>; Brădățeanu, <span class="CharOverride-1">Istoria</span>, I, <span class="CharOverride-1">66–70</span>,<span class="CharOverride-1"> 89–93</span>, <span class="CharOverride-1">220–222</span>; F. Levit, <span class="CharOverride-1">Gheorghe Asachi.</span> <span class="CharOverride-1">Viaţa şi opera</span>, Chişinău, 1966; <span class="CharOverride-1">Ist. lit.</span>,<span class="CharOverride-1"> </span>II, <span class="CharOverride-1">354–372</span>; E. Pahonțu, <span class="CharOverride-1">Începuturile vieții artistice moderne în Moldova. Gh. Asachi și Gh. Panaiteanu</span>,<span class="CharOverride-1"> </span>București, 1967; Gh. Ungureanu, <span class="CharOverride-1">Figuri de arhiviști români: Gheorghe Asachi (1788–1869)</span>, București, 1969; George Sorescu, <span class="CharOverride-1">Gh. Asachi.</span> <span class="CharOverride-1">Viaţa şi opera</span>, Bucureşti, 1970; Anghelescu, <span class="CharOverride-1">Preromant. rom.</span>,<span class="CharOverride-1"> 143–144</span>,<span class="CharOverride-1"> 155</span>,<span class="CharOverride-1"> 189</span>,<span class="CharOverride-1"> 200</span>,<span class="CharOverride-1"> 210–211</span>,<span class="CharOverride-1"> 214–215</span>,<span class="CharOverride-1"> 219–220</span>,<span class="CharOverride-1"> 222</span>,<span class="CharOverride-1"> 257</span>;<span class="CharOverride-1"> </span>Păcurariu, <span class="CharOverride-1">Clas. rom.</span>, <span class="CharOverride-1">59–63</span>; Cornea, <span class="CharOverride-1">Originile</span>,<span class="CharOverride-1"> 320–343</span>;<span class="CharOverride-1"> </span>Piru, <span class="CharOverride-1">Varia, </span>I, <span class="CharOverride-1">52–60</span>; Al. Bistrițianu, <span class="CharOverride-1">Teorie și inspirație folclorică la predecesorii lui V. Alecsandri</span>, București, 1977, <span class="CharOverride-1">107–153</span>; <span class="CharOverride-1">Dicţ. lit.</span> <span class="CharOverride-1">1900</span>,<span class="CharOverride-1"> 55–60</span>;<span class="CharOverride-1"> </span>Al. Zub, <span class="CharOverride-1">A scrie și a face istorie</span>, Iași, 1981, <span class="CharOverride-1">passim</span>; Scarlat, <span class="CharOverride-1">Ist. poeziei</span>,<span class="CharOverride-1"> </span>I, <span class="CharOverride-1">223–234</span>,<span class="CharOverride-1"> 244</span>; Tacciu, <span class="CharOverride-1">Romant. rom.</span>, I–III, <span class="CharOverride-1">passim</span>; Zaciu, <span class="CharOverride-1">Viaticum</span>, <span class="CharOverride-1">11–28</span>; Roxana Sorescu, <span class="CharOverride-1">Gh. Asachi și mitul etnogenezei</span>, LL, 1984, 4; Al. Zub,<span class="CharOverride-1"> Între două lumi</span>, RL, 1988, 11; Cornea, <span class="CharOverride-1">Aproapele</span>, <span class="CharOverride-1">55−66</span>; Negoiţescu, <span class="CharOverride-1">Ist. lit.</span>,<span class="CharOverride-1"> </span>I, <span class="CharOverride-1">23–27</span>;<span class="CharOverride-1"> </span>Faifer, <span class="CharOverride-1">Semnele</span>, <span class="CharOverride-1">90–94</span>; Sorescu, <span class="CharOverride-1">Bibliotecă, 200–202; </span>Manolescu, <span class="CharOverride-1">Poeţi</span>,<span class="CharOverride-1"> 7–22</span>;<span class="CharOverride-1"> Dicţ. esenţial</span>,<span class="CharOverride-1"> 41–43</span>; Mircea Ghițulescu<span class="CharOverride-1">, Teatrul pedagogic al lui Gheorghe Asachi</span>,<span class="CharOverride-1"> </span>CL, 2006, 10; Manolescu, <span class="CharOverride-1">Istoria</span>, <span class="CharOverride-1">158–166</span>; Călinescu, <span class="CharOverride-1">Opere</span>, XII, <span class="CharOverride-1">663</span>,<span class="CharOverride-1"> 671–673</span>; Zamfir, <span class="CharOverride-1">Panorama</span>, I, <span class="CharOverride-1">119–128</span>. &#9;<span class="Semnatura">A.Sm. </span></p>
			<p class="Heuristica-PRIMUL"><span class="titlu-12">ASIMINEI</span><span class="titlu-12">, Constantin</span> (20.VII.1894, Epureni, j. Vaslui – 31.I.1947, Galaţi), poet. Este fiul Marandei şi al lui Dimitrie Asiminei, ţărani. Urmează cursurile primare în satul natal, Gimnaziul „Anastasie Panu” la Huşi, promoţia 1912, şi Liceul ,,Gh. Roşca Codreanu” în Bârlad, terminat în 1916, întreţinându-se cu ajutorul meditaţiilor şi al unui stipendiu din partea primarului din Bârlad. După ce a absolvit Facultatea de Litere şi Filosofie a Universităţii bucureştene (1923), funcţionează ca profesor titular de filosofie şi pedagogie la Şcoala Normală din Huşi (unde este şi director) şi, începând din 1942, la Galaţi, ca inspector general al şcolilor. Activitatea la catedră l-a determinat să elaboreze manuale de aritmetică, geografie şi psihologie. </p>
			<p class="Heuristica-BASE">Debutul literar al lui <span class="CharOverride-2">A.</span> se produce în revista ,,Gânduri bune” din Huşi, în 1915, cu poezia <span class="CharOverride-1">Sub vişini</span>, colaborările continuând şi în numerele următoare. Ca elev, a fost membru al Societăţii Literar-Ştiinţifice ,,Stroe Beloescu” şi coleg de clasă cu viitorul filosof Nicolae Bagdasar. Mai publică versuri, proză, cronici şi articole (semnând uneori C.A., Const. As., C.A. Siminei, Const. Asiminei) în „Drum drept”, „Neamul românesc”, „Luceafărul”, „Gazeta Transilvaniei”, „Gazeta ţăranilor” (unde a fost şi secretar de redacţie), „Adevărul literar şi artistic”, ,, Convorbiri literare” (unde a semnat cu pseudonimul C. Volbură), „Cuget clar” ş.a. Şi-a încercat condeiul şi pe tărâm dramatic, tipărind în 1915 piesa în două acte <span class="CharOverride-1">Cea din urmă noapte de robie.</span> A mai semnat trei volume de poezii: <span class="CharOverride-1">Visuri şi dureri</span> (1919), <span class="CharOverride-1">Volbura</span> (1921) şi <span class="CharOverride-1">Luminişurile anilor mei</span> (1937). Dintr-un amplu poem istoric (de fapt o încercare de epopee), intitulat iniţial <span class="CharOverride-1">Apa trece, pietrele rămân</span>, apoi <span class="CharOverride-1">Daciada sau Cântarea neamului românesc</span>, la care a lucrat unsprezece ani, nu i-au apărut, din cauza morţii premature, survenite în urma unei devastatoare suferinţe, decât unele fragmente în ,,Cuget clar”, apreciate de Nicolae Iorga. Lirica lui <span class="CharOverride-2">A.</span> atestă, prin diversitatea ei (elegii, ode, poeme, cântece în stil popular, pasteluri cu tentă sămănătoristă), un poet sensibil, exersat în arta versificaţiei, dar fără un timbru propriu, dominat, fără putinţă de scăpare, de diverse surse livreşti. Poeziile sale, ca şi încercarea neterminată a <span class="CharOverride-1">Daciadei</span>,<span class="CharOverride-1"> </span>lasă să transpară spleenul unei vieţi de provincie apăsătoare, un loc ,,unde nu se întâmplă nimic”, care îşi pune amprenta dezolantă asupra versului, în ciuda eforturilor poetului de a-l cosmetiza cu gingăşie. <span class="CharOverride-2">A. </span>a lăsat în presă şi câteva traduceri din Victor Hugo, Paul Verlaine şi Rabindranath Tagore.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Cea din urmă noapte de robie</span>, Bârlad, [1915];<span class="CharOverride-1"> Visuri şi dureri,</span> Huşi, 1919;<span class="CharOverride-1"> Volbura</span>, Bucureşti, 1921;<span class="CharOverride-1"> Luminişurile anilor mei</span>,<span class="CharOverride-1"> </span>Bucureşti, 1937, <span class="CharOverride-1">Religia</span> <span class="CharOverride-1">şi sufletul copiilor</span>,<span class="CharOverride-1"> </span>Huşi, 1935; <span class="CharOverride-1">Filosofia baladei</span> ,,<span class="CharOverride-1">Mioriţa</span>”, Bucureşti, 1942.</p>
			<p class="Heuristica___m_RPR"><span class="CharOverride-2">Repere bibliografice:</span> Cezar Papacostea, <span class="CharOverride-1">„Volbura”</span>, CL, 1921, 10–11; Lovinescu, <span class="CharOverride-1">Scrieri</span>, IV, <span class="CharOverride-1">412–413</span>, VI, <span class="CharOverride-1">80</span>;<span class="CharOverride-1"> </span>[<span class="CharOverride-1">Constantin Asiminei</span>], ADLTR, Ş – 6, Ş – 24; Ion N. Oprea, <span class="CharOverride-1">Huşul în presa vremii</span>, Iaşi, 2007,<span class="CharOverride-1"> 222–223</span>; Adrian Butnaru, <span class="CharOverride-1">Epureni. Timpuri şi oameni</span>, Iaşi, 2010, <span class="CharOverride-1">293–296.</span> &#9;<span class="Semnatura">C.Bz.</span></p>
			<p class="Heuristica-PRIMUL"><span class="titlu-12">ASLAN, Edgar Theodor</span> (3.II.1863, Iaşi – 2.XII.1918, Bucureşti), prozator, traducător. Este fiul Cleopatrei (n. Russo) şi al lui Theodor Aslan. A urmat liceul la Bucureşti, unde a absolvit şi Facultatea de Drept. A publicat schiţe, nuvele, prelucrări şi traduceri în „Convorbiri literare”, „Peleşul”, „Ateneul român”, „România liberă”, „Epoca”, „Revista idealistă” ş.a. </p>
			<p class="Heuristica-BASE"><span class="CharOverride-2">A.</span> e un analist, prozele lui din volumele <span class="CharOverride-1">Foc de paie</span> (1896) şi <span class="CharOverride-1">Marieta şi alte nuvele</span> (1912) vădind o nuanţată pătrundere psihologică. El are, de pildă, o bună intuiţie a sufletului infantil. Umorul, în aceste povestiri, e mai mult subînţeles, impulsurile satirice fiind dozate cu oarecare subtilitate. <span class="CharOverride-1">Fiica lui Radu</span> <span class="CharOverride-1">cel Frumos</span> (1905) este un roman de aventuri, plasat într-un cadru istoric real, populat de personaje care, cele mai multe, au existat aievea. Fără să manifeste o deosebită inventivitate, <span class="CharOverride-2">A.</span> este totuşi un bun povestitor. Stilul are o patină de vechime, iar limba, îngrijită, plăcută, vădeşte cultură. Tragedia <span class="CharOverride-1">Fernanda</span> („Peleşul”, 1887–1888), cu o versificaţie destul de sigură, dar cu o intrigă ciudată, pare o traducere. Ca traducător, <span class="CharOverride-2">A.</span> nu e preocupat de calitatea literară a textelor, versiunile româneşti pe care le realizează fiind destinate îndeosebi scenei. A tălmăcit din Sofocle (prin Jules Lacroix), Euripide (prin Ernest Legouvé), Shakespeare (tot după un intermediar francez), Racine, Molière, precum şi din François Coppée, Jules Lemaître, Jean-François Régnard, Armand Silvestre şi Eugène Morand, Georges Feydeau şi Maurice Desvallières, M-me Émile de Girardin, Eugène Scribe ş.a. În proză <span class="CharOverride-2">A.</span> a tradus un volum de poveşti şi legende al lui Washington Irving.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Ielele</span>, Bucureşti, 1892; <span class="CharOverride-1">Foc de paie</span>, Bucureşti, 1896; <span class="CharOverride-1">Fiica lui Radu cel Frumos</span>, Bucureşti, 1905; <span class="CharOverride-1">Marieta şi alte nuvele</span>, Bucureşti [1912]. <span class="CharOverride-2">Traduceri:</span> P.-J. Barbier, <span class="CharOverride-1">Vinceneta</span>, Bucureşti, 1888; Sofocle, <span class="CharOverride-1">Oedip rege</span>, Bucureşti, [1894] (în colaborare); Racine, <span class="CharOverride-1">Împricinaţii</span>, Bucureşti, 1901; Euripide, <span class="CharOverride-1">Medeea</span>, Bucureşti, 1907; Washington Irving, <span class="CharOverride-1">Poveşti şi legende</span>, Bucureşti, 1909.</p>
			<p class="Heuristica___m_RPR"><span class="CharOverride-2">Repere bibliografice:</span> V.A. Urechia, <span class="CharOverride-1">Sofocle</span>, <span class="CharOverride-1">„Oedip rege”</span>, AAR, partea administrativă, t. XVIII, 1894–1895; Predescu, <span class="CharOverride-1">Encicl.</span>, <span class="CharOverride-1">55</span>; Nicolae Şerban, <span class="CharOverride-1">Racine en Roumanie</span>, Bucureşti, 1940, <span class="CharOverride-1">126–131</span>; <span class="CharOverride-1">Dicţ. lit. 1900, </span><span class="CharOverride-1">60–61; </span>Sturdza,<span class="CharOverride-1"> Familiile, I, 143, 636–637. </span><span class="CharOverride-1">&#9;</span><span class="Semnatura">F.F.</span></p>
			<p class="Heuristica-PRIMUL"><span class="titlu-12">ASLAN, Isaia C.</span> (14.III.1888, Focşani – 15.X.1965, Bucureşti), dramaturg, publicist. Este fiul Dinuţei şi al lui Chircor Aslan, comerciant. După absolvirea Liceului Unirea din Focşani, face studii juridice, devenind avocat în Bucureşti. În timpul refugiului la Iaşi scrie, în 1917 şi 1918, piesa <span class="CharOverride-1">Odinioară</span>, urmată de comedii şi texte de revistă. Din 1923 este membru al Societăţii Autorilor Dramatici Români, iar din 1941 al Societăţii Scriitorilor Români. Publică versuri în revista „Duminica”, unde, elev fiind, a debutat în 1905, apoi în „Revista idealistă”, „Viaţa literară”, „Convorbiri critice”, „Timpul”, „Universul literar”, „Teatrul de mâine” (Iaşi), „Adevărul literar şi artistic”, „Lupta”, „Gazeta femeilor”. A fost redactor şi cronicar teatral la revista „Rampa” (1911–1912), unde semna şi Conu Leonida. Poeziile lui, fluente în versificaţie, conţin accente moraliste şi notaţii sentimentale. În publicistica teatrală, în cronici şi în interviuri, pledează pentru un repertoriu naţional, nuanţează condiţia criticului dramatic şi reţine înnoirile aduse de teatrul modern. Un eveniment teatral ca spectacolul <span class="CharOverride-1">Hamlet</span> cu Tony Bulandra în rolul principal concentrează virtuţile cronicarului. Reflectând la arta actorului, <span class="CharOverride-2">A.</span> conturează portretele unor mari artişti ai epocii: Marioara Voiculescu, Maria Filotti, Constantin Nottara, G. Ciprian ş.a.</p>
			<p class="Heuristica-BASE">Poemul dramatic <span class="CharOverride-1">Odinioară</span> (1919) descinde din tradiţia basmelor versificate şi îmbină elemente de feerie cu cele provenite din teatrul istoric. Încetinită de numeroase tirade, eroice sau sentimentale, acţiunea dramatică se precipită spre final, cumulând răpiri, travestiuri, lovituri de teatru. Unele contradicţii tipologice nu ocolesc figurile principale, altminteri bine individualizate: blândeţea împăratului se transformă în megalomanie sangvinară, sfetnici frivoli şi verbioşi se comportă eroic ş.a. Piesa, pusă în scenă de Constantin Nottara în stagiunea 1920–1921 la Teatrul Naţional din Bucureşti, s-a jucat şi la Craiova. Cea mai cunoscută comedie a lui <span class="CharOverride-2">A.</span>, şi singura tipărită, în 1938, rămâne <span class="CharOverride-1">Glumele destinului</span>, montată de Ion Şahighian la Studioul Teatrului Naţional din Capitală, reprezentată la Cluj, Iaşi şi Timişoara, dar şi în Germania. Folosind pigmentul de autenticitate al unui fapt divers, autorul combină elemente ale comediei de situaţie şi de moravuri cu cele de farsă bufă şi vodevil pentru a satiriza pe cei ce vor să provoace destinul în mod artificial. Fără semnificaţie dramatică deosebită, cele patru „tablouri” impun o tipologie de pitoresc provincial, într-o desfăşurare scenică alertă. Calităţi de comediograf vădesc şi revistele teatrale ale lui <span class="CharOverride-2">A.</span>: <span class="CharOverride-1">Ţara lui Hübsch</span>, jucată în 1919, <span class="CharOverride-1">Carul statului</span> (1923), <span class="CharOverride-1">Gura lumii</span> ş.a. Ironia, gluma şfichiuitoare din cuplete ţinteau realităţile zilei: demagogia politicienilor, lăcomia îmbogăţiţilor de război ş.a. <span class="CharOverride-2">A.</span> a dat bune traduceri din teatrul lui Edmond Rostand, respectând spiritul galic şi metaforismul avântat al originalului. Un fragment din <span class="CharOverride-1">Cyrano de Bergerac</span> s-a publicat în presă în 1916, iar <span class="CharOverride-1">L’Aiglon</span> (<span class="CharOverride-1">Puiul de vultur</span>), tradus în 1921, a fost reprezentat în 1923 de Compania Bulandra.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Odinioară</span>, Bucureşti, 1919; <span class="CharOverride-1">Cuplete</span> <span class="CharOverride-1">din revista</span> <span class="CharOverride-1">„Ţara lui Hübsch</span>”, Bucureşti, 1919; <span class="CharOverride-1">Glumele destinului</span>, pref. Teodor Scarlat, Bucureşti, 1938.</p>
			<p class="Heuristica___m_RPR"><span class="CharOverride-2">Repere bibliografice:</span> A.B. [Al. Busuioceanu], <span class="CharOverride-1">„Odinioară”</span>, „Dacia”, 1919, 281; F.A. [F. Aderca], <span class="CharOverride-1">Cronica dramatică</span>, CN, 1923, 29; Paul I. Prodan, <span class="CharOverride-1">Teatrul românesc contemporan</span>, Bucureşti, 1927, <span class="CharOverride-1">13–16</span>; Ion Anestin, <span class="CharOverride-1">„Glumele destinului”</span>, TIL, 1938, 1023; Dem. Theodorescu, <span class="CharOverride-1">„Glumele destinului”</span>, CU, 1938, 3167; Romicus [Romulus Seişanu], „<span class="CharOverride-1">Glumele destinului”</span>, U, 1938, 70; Ion I. Cantacuzino, „<span class="CharOverride-1">Glumele destinului”</span>, BVS, 1938, 313; Călinescu, <span class="CharOverride-1">Ist. lit</span>. (1941), <span class="CharOverride-1">641</span>, <span class="CharOverride-1">Ist. lit.</span> (1982), <span class="CharOverride-1">722</span>; Massoff, <span class="CharOverride-1">Teatr. rom., </span>VIII, <span class="CharOverride-1">176, 194, 214</span>. &#9;<span class="Semnatura">A.Sm.</span></p>
			<p class="Heuristica-PRIMUL"><span class="titlu-12">ASLAN</span><span class="titlu-12">, Theodor</span><span class="CharOverride-2"> </span>(8.I.1837, Iaşi – 12.I.1899, Bucureşti), traducător. Este fiul Elenei (n. Hurmuzachi) şi al paharnicului Teodor Aslan. De profesie avocat, <span class="CharOverride-2">A.</span> a făcut studii universitare la Paris. În ţară, a fost aghiotant al domnitorului Alexandru Ioan Cuza. După ce în 1868–1869 activase în comitetul care administra Teatrul de la Copou, între anii 1871 şi 1876 i se încredinţează conducerea Teatrului Naţional din Iaşi şi, chiar dacă nu găseşte întotdeauna cele mai bune soluţii, se dovedeşte un director întreprinzător: decide împrospătarea trupei, inaugurează o stagiune de operetă cu care repurtează un mare succes de public, aduce maşinişti şi decoratori din străinătate, dar angajează şi o trupă franceză, ceea ce stârneşte nemulţumirea unor actori, şi aşa afectaţi de situaţia materială precară. Căsătorit cu Cleopatra Russo, sora scriitorului Alecu Russo, <span class="CharOverride-2">A.</span> era unchiul actorului Petre Sturdza.</p>
			<p class="Heuristica-BASE">Teatrul, pentru <span class="CharOverride-2">A.</span>, reprezintă o „oglindă fidelă” a realităţii, un mijloc eficient şi agreabil de a înrâuri moravurile şi „a iscusi mintea”. În ce priveşte interpretarea scenică, el se declară împotriva oricăror excese, cerând actorilor un spor de naturaleţe. Susţinător al traducerilor, menite să compenseze lacunele din repertoriul original, <span class="CharOverride-2">A.</span> înţelege să-şi pună teoria în practică. Astfel, transpune în româneşte piese de Victor Hugo, A. D’Ennery, Victorien Sardou, Henri Monnier, Édouard Pailleron, Philippe Dumanoir, Eugène Scribe şi Mélesville, Théodore Barrière şi Léon Beauvallet, dar în special vodeviluri de Eugène Labiche, Delacour, François-Antoine Jolly, Paul-Bernard Rosier, Paul Siraudin, Gustave Vaez, Varin ş.a. Lăsate în manuscris, multe se păstrează la Arhivele Statului din Iaşi. A mai transpus libretele unor opere şi operete. </p>
			<p class="Heuristica___mici"><span class="CharOverride-2">Traduceri:</span> [Autor neidentificat], <span class="CharOverride-1">Coaliţia</span>, Iaşi, 1860; A. Ghislanzoni, <span class="CharOverride-1">Celesta</span>, Bucureşti, 1891.</p>
			<p class="Heuristica___m_RPR"><span class="CharOverride-2">Repere bibliografice:</span> Massoff, <span class="CharOverride-1">Teatr. rom</span>., II, <span class="CharOverride-1">352–358</span>,<span class="CharOverride-1"> 364–368</span>;<span class="CharOverride-1"> Dicţ. lit. 1900</span>,<span class="CharOverride-1"> 61–62; </span>Sturdza,<span class="CharOverride-1"> Familiile, I, 143.</span> &#9;<span class="Semnatura">F.F.</span></p>
			<p class="Heuristica_PRIMUL_Semnat"><span class="titlu-12">ASMODEU</span>, revistă umoristică apărută la Bucureşti, săptămânal, de la 14 martie la 30 septembrie 1871 şi de la 24 martie la 2 iunie 1874. Deşi nu există indicaţii precise asupra redactorului sau a redactorilor, <span class="CharOverride-2">A.</span> pare să facă parte din seria publicaţiilor satirice ale lui N.T. Orăşanu, semnatar al majorităţii textelor, mai ales cu pseudonimul Nicor. Datoria unui jurnal umoristic, se arată în <span class="CharOverride-1">Profesiunea de credinţă</span>, este de a sancţiona viciile şi ridicolul cu ajutorul râsului. Săgeţile satirice sunt îndreptate împotriva Palatului şi a reacţiunii politice, ţintele obişnuite ale lui N.T. Orăşanu. Politicienii junimişti (P.P. Carp, Titu Maiorescu) şi liberalii (Ion Ghica) sunt criticaţi deopotrivă. Junimismul („noua direcţie negruţiană în literatură”) este, de asemenea, atacat. Revista are şi o rubrică intitulată „Mofturi politice, sociale şi de tot felul”, la care, probabil, a colaborat I.L. Caragiale, ca şi la rubricile „Asmodii”<span class="CharOverride-1"> </span>şi<span class="CharOverride-1"> </span>„Cronica”<span class="CharOverride-1">.</span><span class="CharOverride-1"> &#9;</span><span class="Semnatura">R.Z</span><span class="Semnatura">. </span></p>
			<p class="Heuristica_PRIMUL_Semnat"><span class="titlu-12">ASOCIAŢIA CULTURALĂ INTERNAŢIONALĂ </span><span class="titlu-12">A ETNIEI ROMÂNE (ACIER)</span>, societate înfiinţată la Viena în 6 septembrie 1983, cu prilejul reuniunii intelectualilor români de peste hotare la simpozionul internaţional multidisciplinar „Românii – apărătorii Europei”. Preşedinte este Mihail Steriade, iar copreşedinte Augustin Orajensek (preşedintele comunităţii românilor din Austria). După cum se afirmă în mesajul şi în statutul noului for, asociaţia, neangajată politic, „a fost înfiinţată în scopul păstrării, afirmării şi răspândirii valorilor spirituale şi naţionale create de români de-a lungul timpului, apărării acestora faţă de oricare încercare de a le falsifica sau interpreta în mod denaturat, menţinerii specificului românesc în rândul originarilor din România, sprijinirii comunităţilor laice şi religioase”. Se are în vedere realizarea „unor activităţi demne de renumele înaintaşilor”, „de prestigiul şi capacitatea creatoare a intelectualităţii româneşti”. Printre punctele esenţiale din programul pe anii 1983–1984 figurează, de pildă, sărbătorirea a 65 de ani de la realizarea Marii Uniri şi a 125 de ani de la Unirea din 1859, comemorarea a cincizeci de ani de la moartea lui Vasile Goldiş şi a două sute de ani de la răscoala lui Horea, Cloşca şi Crişan, ridicarea unui monument dedicat lui Dinu Lipatti la Geneva, organizarea unui simpozion, la Toronto, cu tema <span class="CharOverride-1">Contribuţia etniei româneşti la dezvoltarea culturii canadiene</span>, în sfârşit editarea, sub egida asociaţiei, a unor lucrări ştiinţifice destinate afirmării pe plan internaţional a istoriei, culturii şi spiritualităţii româneşti. Atenţia se îndreaptă îndeosebi către activarea şi susţinerea românilor din diaspora şi mai puţin pentru sprijinirea românilor din ţară. Între cărţile publicate poate fi citată o lucrare a lui Nicholas Bucur (membru în comitetul de conducere), <span class="CharOverride-1">Adevărul despre Transilvania</span>. Cu prilejul şedinţei de analiză a activităţii în perioada 1983–1984, se organizează la Viena, în iunie 1984, simpozionul internaţional „Ştefan cel Mare” şi se hotărăşte sărbătorirea cen&#173;tenarului naşterii scriitorilor V. Voiculescu şi Panait Istrati, precum şi a o sută de ani de la apariţia revistei „Tribuna”. Suspiciunea faţă de conlucrarea conducerii asociaţiei cu oficialităţile române, pe de o parte, dar mai ales animozităţile create de dorinţa acesteia de a-şi subordona toate nucleele române din străi&#173;nătate, pe de altă parte, au condus la izolarea ei treptată şi, în cele din urmă, la autodizolvare.  <span class="CharOverride-1">&#9;</span><span class="Semnatura">I.O.</span></p>
			<p class="Heuristica-PRIMUL"><span class="titlu-12">ASOCIAŢIA CULTURALĂ ROMÂNEASCĂ</span>, organizaţie înfiinţată la Madrid în 1957 din iniţiativa unui grup de scriitori şi intelectuali români din exil: Ion Protopopescu, George Uscătescu, Vasile Iasinschi, Vladimir Petrovici, Aureliu Răuţă, Mihai Florin Enescu, Vintilă Horia şi Horia Stamatu. Adunarea constitutivă din 15 aprilie 1957 a alcătuit statutul şi a ales comitetul de conducere, din care, iniţial, au făcut parte, între alţii, scriitorii Vintilă Horia, Horia Stamatu, George Uscătescu şi Aureliu Răuţă. Activitatea este prioritar culturală, dar nu lipseşte din preocupările asociației interesul pentru situaţia generală a României. În adunarea constitutivă s-au stabilit atribuţiile principale, menite să contribuie la continuitatea şi dezvoltarea culturii româneşti în lume şi la menţinerea şi strângerea relaţiilor tradiţionale dintre cultura română şi cultura lumii libere. Totodată, societatea îşi propunea să coopereze la acţiunea de valorizare a poziţiei româneşti în context european, prin demersuri destinate opiniei publice internaţionale şi forurilor competente, în care să se insiste asupra importanţei deosebite pe care o reprezintă libertatea şi suveranitatea României pentru Europa, ținând seamă de schimbările de structură din sistemul comunist din România; în fine, dezideratul foarte important de a-şi aduce propria contribuţie la eforturile de unificare spirituală a românilor: „Scopul nostru nu este de a realiza o himerică unire între toţi românii din exil, nici acela de a ascunde sub o formă spirituală macroscopice intenţii politice şi nici acela de a servi drept trambulină ambiţiilor personale ale unuia sau altuia [...]. Singurul gând care ne animă e acela de a aduce o fărâmă de lumină şi de origine românească în întunericul de tentaţii şi de îndoieli care ne înconjoară [...]. Apele se vor linişti mai curând sau mai târziu, însă din marele cataclism vor supravieţui numai valorile care vor fi ştiut să reprezinte esenţa permanentă a neamurilor. Aceasta e de ordin cultural şi nu politic”. Prin statut s-a stabilit înfiinţarea unui cerc de studii şi cercetări, având obligaţia să elaboreze programul de activitate, să organizeze o arhivă documentară şi să editeze „Buletinul Asociaţiei Culturale Româneşti”, al cărui prim număr a apărut tot în 1957. Prima acţiune de răsunet a fost „Săptămâna românească”, desfăşurată între 10 şi 17 mai 1957 la Madrid, la care au participat prinţul Nicolae şi principesa Ileana. Mese rotunde, conferinţe pe diverse teme, concerte au constituit programul „săptămânii” care, de asemenea, a cooptat dintre personalităţile prezente şi alţi membri – Mircea Popescu, St. Teodorescu, Gh. Racoveanu, Virgil Mihăilescu, D.C. Amzăr ş. a.</p>
			<p class="Heuristica___m_RPR"><span class="CharOverride-2">Repere bibliografice: </span>Popa, <span class="CharOverride-1">Ist. lit.</span>, I, <span class="CharOverride-1">1093–</span><span class="CharOverride-1">1094.&#9;</span><span class="Semnatura">M.P.-C. </span></p>
			<p class="Heuristica_PRIMUL_Semnat"><span class="titlu-12">ASOCIAŢIA FRANŢA–ROMÂNIA – ASSOCIATION</span><span class="titlu-12"> FRANCE–ROUMANIE</span>, organizaţie înfiinţată la Paris la 10 mai 1945, ca o instituţie de prietenie şi solidaritate pentru susţinerea şi promovarea culturii celor două ţări. Iniţiatorii aparţin unui cerc de personalităţi franceze şi de intelectuali români stabiliţi în Franţa. În principal, activitatea asociației consta în organizarea de conferinţe şi spectacole şi avea drept scop final – cum se specifica în statutul ei – susţinerea unui complex program editorial din care nu lipsea publicarea de reviste culturale. Preşedintele asociaţiei a fost ales M.J. Paul-Boncour, iar printre vicepreşedinţi se număra şi Elena Văcărescu, secretar general fiind M. Darras. Din comitetul de conducere făceau parte C. Levaditti, Traian Vuia, Francisc Jourdain şi Mario Roques. <span class="CharOverride-2">A.F.-R.</span> dispunea de patru secţii, structurate în conformitate cu specializarea membrilor săi fondatori: grupul politic, grupul universitar, grupul scriitorilor şi artiştilor, grupul oamenilor de presă, toate antrenate în stabilirea de relaţii culturale cu România. De o largă audienţă s-a bucurat ciclul de conferinţe şi prelegeri cu privire la literatura română susţinut de Mario Roques, în cadrul celei de-a doua secţiuni a asociaţiei, la sediul acesteia din Rue de Vézelay 16 Paris. Alt ciclu de prelegeri a fost consacrat problemei Transilvaniei, istoricului şi specificităţii sale esenţial româneşti, concomitent cu discuţiile purtate în jurul Păcii de la Paris după cel de-al Doilea Război Mondial. Pe parcursul activităţii sale, din 1946 până în toamna lui 1947, <span class="CharOverride-2">A.F.-R.</span> a publicat „Cahiers France–Roumanie”, de fapt un buletin informativ, dar şi un mijloc de reproducere fragmentară sau abreviată a celor mai semnificative conferinţe sau prelegeri ce s-au ţinut în cadrul manifestărilor organizate de secții. Inge Katharina Binder apreciază că publicaţia „Cahiers France– Roumanie” a avut „o înaltă ţinută şi un înalt nivel în tot cursul existenţei” (<span class="CharOverride-1">Exilul ca experienţă culturală. Asociaţii şi instituţii româneşti în Apus</span>. <span class="CharOverride-1">1945–1989</span>, Münster, 1993). <span class="CharOverride-2">A.F.-R.</span> îşi încetează practic activitatea în anul 1949, odată cu apariţia Centrului Român de Cercetări de la Paris, instituţie culturală mult mai complexă, ce i-a preluat în bună măsură şi la un nivel superior dezideratele. &#9;<span class="Semnatura">N.F.</span></p>
			<p class="Heuristica-PRIMUL"><span class="titlu-12">ASOCIAŢIA LITERARĂ A ROMÂNIEI</span>, societate înfiinţată la Bucureşti în 1845 în scopul încurajării literaturii naţionale. Procesul verbal de constituire, datat 14 februarie şi alcătuit de Nicolae Bălcescu, a fost iscălit de Ion Ghica, Dimitrie Brătianu, C.A. Rosetti, Dimitrie Bolintineanu, I. Em. Florescu, Cezar Bolliac, Ştefan Golescu, C.G. Filipescu, Ioan Voinescu II, Al. G. Golescu, A.T. Laurian, care pot fi consideraţi membri întemeietori. Societatea a luat naştere din iniţiativa cercurilor revoluţionare muntene. Se pare că la adăpostul ei activa şi asociaţia politică secretă Frăţia. Organizarea a fost pregătită îndelung, atât prin încercarea de constituire a unei societăţi literare în 1836, cu aproape aceiaşi membri, cât şi prin întruniri sporadice anterioare anului 1845. În asociaţie nu a fost acceptat, deşi se pare că la unele lucrări pregătitoare a participat, Ion Heliade-Rădulescu. Din Moldova au fost invitaţi Costache Negruzzi, Vasile Alecsandri, C. Negri şi Gh. Asachi, iar din Transilvania – G. Bariţiu, Timotei Cipariu şi Pavel Vasici. În 1846 sunt cooptaţi ca membri Iancu Văcărescu, Radu Rosetti, C.N. Brăiloiu, Ioan Voinescu I, Grigore Alexandrescu, iar în 1847 Florian Aaron, I.D. Negulici, Petrache Poenaru, C. Moroiu, Ştefan Ferechide, I.A. Filipescu. În 1847 asociaţia şi-a reorganizat structura şi, probabil pentru a se pune la adăpost de suspiciuni, a acceptat patronajul domnitorului Gheorghe Bibescu. Un obiectiv important a fost să înlesnească tipărirea de cărţi în limba română, încurajându-se astfel activitatea autorilor originali şi a traducătorilor. S-a cumpărat şi o tipografie, vândută apoi lui C.A. Rosetti şi lui Enrich Winterhalder, care au imprimat unele dintre tipăriturile societăţii. Au apărut, astfel, cu sprijinul societăţii, volume de poezii de D. Bolintineanu şi Iancu Văcărescu, <span class="CharOverride-1">Meropa</span> de Voltaire în traducerea lui Grigore Alexandrescu, un manual şcolar (<span class="CharOverride-1">Prietenul tinerimii</span>) tradus de C.A. Rosetti şi E. Winterhalder. Se plănuia tălmăcirea unor scrieri de A.G. Baumgarten, Cesare Beccaria, Silvio Pellico. Au fost sprijiniţi băneşte, pentru a putea traduce, Radu Rosetti, I. Brezoianu, N.D. Racoviţă şi, pentru scrieri originale, Nicolae Bălcescu, Mihail Kogălniceanu, Ion Ghica, Ştefan Golescu, C. Bălcescu. Asociaţia a făcut cea dintâi încercare, la noi, de organizare a retribuirii scriitorilor şi traducătorilor, pas important pe calea profesionalizării acestor îndeletniciri. În întruniri s-a discutat problema înlocuirii alfabetului chirilic cu cel latin, unii membri scriind numai cu litere latine. În 1847, sub patronajul asociaţiei, în mod deosebit al lui I. Ghica, apare publicaţia „Album ştiinţific şi literar”, concepută ca o continuare a „Propăşirii”. Cunoscută uneori şi sub denumirea Asociaţia pentru Înaintarea Literaturii, societatea a fost un însemnat mijloc de creare a unui spirit literar unitar în Ţara Românească, Moldova şi Transilvania, contribuind totodată şi la pregătirea atmosferei revoluţionare dinainte de 1848.</p>
			<p class="Heuristica___m_RPR"><span class="CharOverride-2">Repere bibliografice:</span> <span class="CharOverride-1">Statutele Asociaţiei Literare a României</span>, în <span class="CharOverride-1">Anul 1848 în Principatele Române</span>, I, Bucureşti, 1902, <span class="CharOverride-1">44–61</span>;<span class="CharOverride-1"> Dicţ. lit. 1900, 62</span>; Cornelia Bodea, <span class="CharOverride-1">1848 la români</span>, I, Bucureşti, 1998, <span class="CharOverride-1">285–286</span>. &#9;<span class="Semnatura">D.M. </span></p>
			<p class="Heuristica_PRIMUL_Semnat"><span class="titlu-12">ASPRO (</span><span class="titlu-12 CharOverride-7">AsociaŢia Scriitorilor Pro&#173;fesionişti din România)</span><span class="CharOverride-10">,</span><span class="CharOverride-2"> </span>organizaţie profesională scriitoricească fondată la 11 iulie 1994, activă îndeosebi în primul deceniu de la înfiinţare. Dintre membrii fondatori, majoritatea aparţin generaţiilor ’80 şi ’90 – de la Mircea Nedelciu, Gheorghe Crăciun şi Mircea Cărtărescu la Ştefan Borbély, Viorel Marineasa, Magda Cârneci şi Liviu Antonesei –, dar sunt şi nume consacrate în deceniile anterioare, precum Paul Cornea, Radu Cosaşu, Adrian Marino, Costache Olăreanu, Mircea Horia Simionescu ş.a. Preşedinte de la fondare: Ion Bogdan Lefter; vicepreşedinţi, de-a lungul anilor: Gheorghe Crăciun, Dan Alexandru Condeeescu, Călin Vlasie. Concepută, în intenţia iniţiatorilor săi, ca o alternativă la structurile organizatorice scriitoriceşti anterioare, asociaţia îşi propune, în câteva articole şi declaraţii-program, să dinamizeze viaţa culturală şi literară de după 1989 printr-o abordare mai flexibilă şi, în acelaşi timp, mai incisivă (în sens polemic) a problemelor de fond ale istoriei spirituale şi ale vieţii literare de la noi. În viziunea preşedintelui asociaţiei, expusă într-un catalog de prezentare pentru Târgul Internaţional de Carte de la Frankfurt din 1997, aceasta este „prima formă de reacţie instituţionalizată a autorilor români la provocările noii pieţe editoriale şi culturale în general. Intenţia noastră a fost aceea de a lansa proiecte care să promoveze imaginea scriitorului în România de astăzi: festivaluri, premii, dezbateri publice şi aşa mai departe. Am considerat că într-un mediu concurenţial trebuie să fii dinamic, inventiv, pragmatic”. Asociaţia<span class="CharOverride-2"> </span>acordă din 1996 premii anuale – cu intenţia sesizabilă de a compensa eventualele injustiţii ale nominalizărilor la distincţiile Uniunii Scriitorilor –, premii grupate în trei categorii şi care îşi propun să acopere cele două nivele ale consumului cultural: cel elitar şi cel larg, „de masă”. Astfel, au apărut Premiul ASPRO pentru cea mai bună carte a anului, Premiul ASPRO pentru experiment şi Premiul ASPRO pentru cea mai populară carte a anului, dar şi Marele Premiu ASPRO. &#9;<span class="Semnatura">L.H.</span></p>
			<div class="_idGenObjectLayout-1">
				<div id="_idContainer014">
					<div id="_idContainer012" class="_idGenObjectStyleOverride-1">
						<p class="Titlu-Nume-H"><span class="titlu-12">ASTALOŞ, George</span> </p>
						<p class="Titlu-mic-DATE">(4.X.1933, Bucureşti – 27.IV.2014, Bucureşti), dramaturg, poet, eseist, traducător. </p>
					</div>
					<div id="_idContainer013" class="_idGenObjectStyleOverride-1">
						<img class="_idGenObjectAttribute-1" src="06_Argintaru_Az_372-467-web-resources/image/george-astalos--s1931[1].jpg" alt="" />
					</div>
				</div>
			</div>
			<p class="Heuristica-PRIMUL">„Bucureştean de origine pură germană”, <span class="CharOverride-2">A.</span> s-a născut în cartierul Hala Traian, „coté jardin”, cum îi plăcea să precizeze. Tatăl poetului, Gustav Astalosch, etnic german din Vatra Dornei, a fost deportat, în 1945, la minele din Donbas împreună cu alţi membri ai familiei. Mama, Marioara (n. Tănăsescu), a lucrat în redacţia ziarului „Ardealul”, cotidian al Partidului Naţional Ţărănesc. <span class="CharOverride-2">A.</span> face Liceul Catolic „Sf. Andrei” din Bucureşti, pe care îl termină în 1951, şi în acelaşi an intră la Şcoala Militară de Topografie din Bucureşti. Absolvent în 1953, lucrează la Institutul Geografic Militar, ajunge la gradul de căpitan în 1964, când demisionează definitiv din armată, dedicându-se exclusiv preocupărilor literare. Debutase în 1948 cu versuri publicate în revista şcolară „Falanga” a Liceului „Mihai Viteazul”. Tot atunci un <span class="CharOverride-1">Imn</span> sportiv îl consacră ca „poet preferat al cartierului”, după propria expresie. Adevăratul debut îl constituie piesa <span class="CharOverride-1">Vin soldaţii</span>, pusă în scenă la Studioul de Teatru Casandra din Bucureşti (stagiunea 1968–1969) şi publicată în volumul <span class="CharOverride-1">Vin soldaţii şi alte piese </span>(1970), pentru care i se acordă Premiul Uniunii Scriitorilor. Tot în 1970 îi apare şi primul volum de poezii, <span class="CharOverride-1">Şodron</span>, apreciat de Eugen Schileru pentru luciditatea cu care autorul descoperă „imperfecţiunile vieţii”, dar şi pentru „prospeţimea” şi „cuceritoarea puritate” a versurilor. Relevabile sunt, încă de la acest început, umorul şi autoironia care caracterizează scrisul lui <span class="CharOverride-2">A.</span>, capacitatea de a se distanţa de sine însuşi, „niciodată concesiv”. <span class="CharOverride-1">Poeme retorice</span>, datând dintr-o etapă anterioară (1958–1968), dar publicat în România abia în 1991, precum şi cele din alt ciclu, <span class="CharOverride-1">Blue Jeans</span>, poeme cu mare priză la studenţi, dar cunoscute, în epocă, numai de publicul restrâns al recitalurilor de poezie, anunţă un spirit protestatar. În aceeaşi perioadă <span class="CharOverride-2">A. </span>alcătuieşte un dicţionar de argou român modern care, la prima încercare de a fi publicat („fişe pentru un dicţionar posibil”, în revista „Săptămâna”), nu depăşeşte cenzura. Este una dintre „utopiile” scriitorului, ce datează, ca şi toate celelalte, dintr-o perioadă anterioară debutului efectiv. În 1971 participă la Congresul PEN-Clubului International ţinut la Piron, în Slovenia, unde cunoştinţa cu Pierre Emmanuel, de la Academia Franceză, îi aduce o bursă la Paris. În acelaşi an se stabileşte definitiv în Franţa. Convingerea că pe scriitorul ce ia calea exilului „bunul simţ îl obligă să scrie în limba ţării de adopţiune” şi că „ieşirea din cercul de cretă al originilor lui nu creează un spaţiu conflictual particular, ci degajă o mai mare forţă de creaţie, a cărei energie e profitabilă tuturor” (<span class="CharOverride-1">Fie pâinea cât de rea, tot mai bine-i la Paris</span>), determină opţiunea lui <span class="CharOverride-2">A. </span>pentru limba franceză. În 1972 participă la Bienala Internaţională de Poezie din Belgia. Léopold Sédar Senghor îi propune funcţia de redactor-şef al revistei plurilingve de artă, litere şi ştiinţă „Nouvelle Europe”, unde va ţine şi rubrica de critică literară. Articolele, studiile şi eseurile publicate aici, începând din 1972, vor constitui pentru el „clasele primare” ale limbii franceze. Până în 2002, când va părăsi funcţia,<span class="CharOverride-2"> </span>acordă un spaţiu publicistic considerabil literaturii române. Un grupaj de versuri (din <span class="CharOverride-1">Poeme retorice</span>, volum predat în 1971, la Cartea Românească, „dintr-o pornire perversă spre actul gratuit”), apare în „Il Giornale dei poeti” din Roma. Prima carte publicată în Occident este un eseu care poartă numele proiectului teoretic pe care îl va promova cu asiduitate, <span class="CharOverride-1">Le Théâtre floral spatial</span> (1972), urmată de două volume de poeme: <span class="CharOverride-1">La lingua del canarino</span>, ediţie bilingvă italiano–română (1974), şi <span class="CharOverride-1">Bordel à merde</span> (1975), ambele cuprinzând texte din suita <span class="CharOverride-1">Poeme retorice. </span>În 1976 primeşte cetăţenia franceză. Este Cavaler al Ordinului Les Palmes Académiques (2000) şi în ţară a fost distins cu Meritul Cultural în grad de Ofiţer (2003).</p>
			<p class="Heuristica-BASE">La <span class="CharOverride-2">A. </span>discursul liric, expresie a stilului comportamental nonconformist şi rebel, în perpetuă opoziţie, ţinteşte să „recupereze” libertăţile pierdute. Poetul respinge, aşadar, sistematic eternele interdicţii „nu e bine” sau „nu se poate” (<span class="CharOverride-1">Prima recuperare, A doua recuperare, </span>în <span class="CharOverride-1">Poeme retorice</span>), chiar dacă uneori, depăşit de oprelişti, constată tocmai amarnica „inutilitate a efortului”: „Totul este inutil, iubito/ Citim în soarele care ne sâcâie,/ în lumina răsturnată a zăpezii/ în gerul care ne înţeapă buza…” (<span class="CharOverride-1">Inutil, iubito</span>). Giancarlo Vigorelli, prefaţatorul celei de-a doua ediţii a volumului <span class="CharOverride-1">La lingua del canarino</span>, apărută în 1983, a observat că <span class="CharOverride-2">A.</span> nu-şi „francizează” poezia, „păstrându-i intacte rădăcinile româneşti”. Demersurile dramaturgice ale scriitorului sunt şi ele determinate de vocaţia poetică, relaţia dintre poezie şi teatru fiind „ombilicală” în cazul lui. Dar caracterul „eminamente poetic”, relevat de Mircea Iorgulescu în piesele de mare succes ale debutului dramaturgic al lui <span class="CharOverride-2">A.</span>, este subminat chiar din pornire de tentaţia confruntării dintre grupurile de personaje antagoniste: în <span class="CharOverride-1">Vin soldaţii</span> grupul militarilor, dominaţi de spirit războinic, în opoziţie cu aspiraţiile îndrăgostiţilor (Annabella şi Tânărul cu pantaloni albaştri). Temele istorice – <span class="CharOverride-1">Eşafodul</span>,<span class="CharOverride-1"> Robespierre</span>,<span class="CharOverride-1"> Napoleon</span>, din suita provocată de aniversarea bicentenarului Revoluţiei franceze (piese cu amplă documentare), ca şi <span class="CharOverride-1">Moartea lui Dracula sau Procesul nu a avut loc – </span>sunt elaborate şi ele spre „renovarea” genului prea „declamativ”, „retoric”, „reacţionar” şi repunerea lui într-o altă formulă scenică, cea numită de câţiva comentatori ai pieselor lui <span class="CharOverride-2">A. </span>(Angelo Aybar, Pino Mariano) „teatrul intruziunii”. Expresiv ilustrată şi în <span class="CharOverride-1">Ceaiul nostru cel de toate zilele</span> (intrusul este aici ochiul puterii) sau în <span class="CharOverride-1">O rugăciune de prisos</span>, intruziunea ajunge la desăvârşire în <span class="CharOverride-1">Robespierre</span>. „Adevărata libertate a omului e dreptul la delaţiune” este sloganul sub care se petrece acţiunea acestei tragicomedii cu patru personaje şi un papagal vorbitor şi desfăşurată de-a lungul a două zile din viaţa lui Robespierre. Un capitol important în dramaturgia lui <span class="CharOverride-2">A.</span> îl reprezintă teatrul politic, inaugurat în 1967 cu <span class="CharOverride-1">Song pentru Anamaria</span>. Acţiunea piesei, transpusă ulterior în <span class="CharOverride-1">Ce ne facem fără Willi</span>, din volumul de „teatru politic” <span class="CharOverride-1">Politikon</span>, apărut la Editura Cartea Românească în 1996, se desfăşoară într-un lagăr de concentrare. Tripticul dramatic <span class="CharOverride-1">Amprenta exilului</span> (<span class="CharOverride-1">Sarea exilului, Caviar, vodkă şi bye bye</span>, <span class="CharOverride-1">Întoarcerea la matcă</span>), scris la Paris în 1995 şi tradus în limba română de autor, este o temă cu variaţiuni construită pe eşafodajul dezbaterii asupra condiţiei exilatului. Traversând epoci şi spaţii diferite, personajele trăiesc aceeaşi dramă a dezrădăcinării, perspectiva fiind numai aparent schimbată. Reunite într-un volum publicat în 1997 la Bucureşti, <span class="CharOverride-1">Utopii</span>, eseurile lui <span class="CharOverride-2">A.</span> sunt însoţite de fragmente autobiografice, remarcabile pentru verva ce le animă, capacitatea evocatoare şi talentul memorialistic. Greu încadrabilă într-un gen, această carte – amestec insolit de teorii, anecdote, amintiri, jocuri de cuvinte şi de idei care ţâşnesc de sub condei – relevă, în persoana scriitorului stabilit la Paris, în primul rând poetul ce-şi etalează, cu sau fără voie, originea danubiano-pontică.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Vin soldaţii şi alte piese</span>, pref. Al. Paleologu, Bucureşti, 1970; <span class="CharOverride-1">Şodron</span>, pref. Eugen Schileru, Bucureşti, 1970;<span class="CharOverride-1"> Le Théâtre floral spatial</span>, Luxemburg, 1972; <span class="CharOverride-1">La Pluridimensionalité du théâtre</span>, Bruxelles, 1973; <span class="CharOverride-1">La lingua del canarino</span>, pref. Pasquale Morabito,<span class="CharOverride-1"> </span>Reggio Calabria, 1974; ed. 2, pref. Giancarlo Vigorelli, Reggio Calabria, 1983; <span class="CharOverride-1">Bordel à merde</span>, Paris, 1975; <span class="CharOverride-1">Global Vision of the Art</span>, Strasbourg, 1976; <span class="CharOverride-1">Théâtre – art référentiel</span>, Strasbourg, 1976; <span class="CharOverride-1">Aqua Mater, </span>ed. bilingvă, pref.<span class="CharOverride-1"> </span>Mario Luzi, Reggio<span class="CharOverride-1"> </span>Calabria, 1984; <span class="CharOverride-1">Symétries</span>, pref. Jean-Claude Renard, Luxemburg, 1986; ed. (<span class="CharOverride-1">Simetrii</span>), Constanţa, 1991; <span class="CharOverride-1">Poeme retorice.</span> <span class="CharOverride-1">Interzise.</span> <span class="CharOverride-1">1958–1968</span>, pref. Petre Răileanu, Bucureşti, 1991; ed. 3 (<span class="CharOverride-1">Retorice – Rhétoriques</span>), ed. bilingvă, Bucureşti, 2000; <span class="CharOverride-1">Parcurs</span>, Bucureşti, 1991; <span class="CharOverride-1">Robespierre</span>, Turnu Severin, 1991; ed. Bucureşti, 2002; <span class="CharOverride-1">Magma</span>, ed. bilingvă, tr. Ronald Bogue, pref. Petre Răileanu, Lecce (Italia), 1992; ed. Bucureşti, 1998; <span class="CharOverride-1">Chants de révolte</span>, Paris, 1992; <span class="CharOverride-1">Musique de parole</span>, Paris, 1993; <span class="CharOverride-1">O rugăciune de prisos – Une Prière de trop</span>, ed. bilingvă, Craiova, 1994; <span class="CharOverride-1">Mirosul banilor</span>, tr. Aurelia Ulici, Bucureşti, 1995; ed. (<span class="CharOverride-1">Si le Fisc m’était conté</span>), Bucureşti, 2001; <span class="CharOverride-1">Fie pâinea cât de rea, tot mai bine-i la Paris</span>, vol. I, Bucureşti, 1996, vol. II, Iaşi, 1998; <span class="CharOverride-1">Ecuaţia tăcerii</span>, Bucureşti, 1996; <span class="CharOverride-1">Politikon</span>, Bucureşti, 1996;<span class="CharOverride-1"> Utopii</span>, tr. Ileana Cantuniari, Bucureşti, 1997; ed. (<span class="CharOverride-1">Utopies</span>), Bucureşti, 2004; <span class="CharOverride-1">Poeme–Poèmes</span>, ed. bilingvă, Bucureşti, 1997; <span class="CharOverride-1">Pe muche de şuriu. Cânturi de ocnă</span>, tr. Ileana Cantuniari, cu desene de Constantin Piliuţă, Bucureşti, 1999; <span class="CharOverride-1">De l’Argot</span>, Marsilia, 2000; <span class="CharOverride-1">Ceainăria de argint</span>, Bucureşti, 2001; <span class="CharOverride-1">Excelenţa sa sportul. Breviare şi interviuri</span>, Bucureşti, 2001; <span class="CharOverride-1">Exil. Memoriile unei memorii</span>, I–II, Bucureşti, 2003; <span class="CharOverride-1">Epistolar parizian</span>, I, Bucureşti, 2003; <span class="CharOverride-1">Herr Hauptmann. L’invraisemblable épopée guerrière d’un marginal juif de génie</span>, Bucureşti, 2003;<span class="CharOverride-1"> Historikon</span>,<span class="CharOverride-1"> </span>pref. Alain Vuillemin, Bucureşti, 2004;<span class="CharOverride-1"> Les Anges du pouvoir</span>, Bucureşti, 2004;<span class="CharOverride-1"> L’Insoumission</span>, pref. Alain Vuillemin,<span class="CharOverride-2"> </span>Bucureşti, 2004; <span class="CharOverride-1">L’Empreinte de l’exil</span>,<span class="CharOverride-1"> </span>Bucureşti, 2004; <span class="CharOverride-1">Dracula et ses doubles</span>, Bucureşti, 2004; <span class="CharOverride-1">Rouge pair et passe</span>,<span class="CharOverride-1"> </span>pref. Alain Vuillemin, Bucureşti, 2004; <span class="CharOverride-1">Sans Issue</span>, pref. Alain Vuillemin, Bucureşti, 2004; <span class="CharOverride-1">Satires express</span>, pref. Alain Vuillemin, Bucureşti, 2004; <span class="CharOverride-1">Amintiri rebele. Din cartea de aur a unei arme de elită</span>, Bucureşti, 2006; [<span class="CharOverride-1">Teatru</span>], vol. I: <span class="CharOverride-1">Roşu pair et passe. Teatrul revoltei</span>, vol. II: <span class="CharOverride-1">Historikon. Teatrul punctual</span>, vol. III: <span class="CharOverride-1">Fără ieşire. Teatrul alienării</span>, vol. IV: <span class="CharOverride-1">Amprenta exilului. Teatrul politic</span>, vol. V: <span class="CharOverride-1">Satire express. Comedii</span>, vol. VI: <span class="CharOverride-1">Îngerii puterii. Teatrul intruziunii</span>, vol. VII: <span class="CharOverride-1">Nesupunerea. Reverii scenice</span>, vol. VIII: <span class="CharOverride-1">Dracula şi dublurile. Teatrul istoric</span>, Bucureşti, 2006.<span class="CharOverride-1"> </span><span class="CharOverride-2">Traduceri: </span><span class="CharOverride-1">Éthique et esthétique. Anthologie de poésie roumaine</span>, îngr. trad., Pas-de-Calais, 1996; <span class="CharOverride-1">Voix de la Roumanie</span>, Marsilia, 1997;<span class="CharOverride-2"> </span>Léo Ferré, <span class="CharOverride-1">Chants de révolte – Cânturi de revoltă</span>, ed. bilingvă, Oradea, 1997;<span class="CharOverride-2"> </span><span class="CharOverride-1">Spectre lyrique</span>, îngr. şi introd. trad., Bucureşti, 1999; <span class="CharOverride-1">Versant lyrique. Séléction anthologique de la poésie bessarabienne contemporaine</span>, îngr. trad., Bucureşti, 2000; <span class="CharOverride-1">Héritage lyrique. Sélection anthologique de la poésie israélienne d’expression roumaine</span>, îngr. şi pref. trad., Bucureşti, 2002; <span class="CharOverride-1">Racines liriques. Sélection anthologiquee de la poésie bucovinienne</span>, îngr. trad., Bucureşti, 2002; <span class="CharOverride-1">Derrière les barreaux. Anthologie de poésie écrite par les détenus politiques roumains</span>, îngr. trad., Bucureşti, 2003 (în colaborare cu Georgeta Astaloş); M. Eminescu, <span class="CharOverride-1">Mélancolie</span>, Bucureşti, 2004 (în colaborare cu Paul Miclău); <span class="CharOverride-1">Dualité lyrique: extra et intra muros. Poésie roumaine d’expression fran</span><span class="CharOverride-1">ç</span><span class="CharOverride-1">aise</span>, îngr. trad., Bucureşti, 2009 (în colaborare); <span class="CharOverride-1">Echo lyrique: extra muros. Serbie: poésie serbe d’expession roumaine</span>, îngr. trad.,<span class="CharOverride-1"> </span>Bucureşti, 2009.</p>
			<p class="Heuristica___m_RPR"><span class="CharOverride-2">Repere bibliografice:</span> Constantin, <span class="CharOverride-1">Despre poeţi</span>, <span class="CharOverride-1">225–22</span>6; Ciobanu, <span class="CharOverride-1">Panoramic</span>,<span class="CharOverride-1"> 255–257</span>; Dumitru Ichim, <span class="CharOverride-1">„La lingua del canarino”</span>, „Cuvântul românesc”, 1983, 82; M. Kapetanovich, <span class="CharOverride-1">Portret literar. Georges Astaloş sau Aventura lucidă a creaţiei</span>, „Cuvântul românesc”, 1984, 102; Claudiu Constantinescu, <span class="CharOverride-1">Astaloş, Talos şi Thales</span>, RL, 1992, 21; Marina Constantinescu, <span class="CharOverride-1">Numai constrângerea eliberează</span>, RL, 1995, 1; Anca-Maria Rusu, <span class="CharOverride-1">George Astaloş la „Pluriel”</span>, CRC, 1995, 4; Mircea Iorgulescu,<span class="CharOverride-1"> George Astaloş</span>, în <span class="CharOverride-1">Dicţ. scriit. rom.</span>,<span class="CharOverride-1"> </span>I,<span class="CharOverride-1"> 131–133</span>; Grete Tartler, <span class="CharOverride-1">Astaloş (dar nu Măgureanu)</span>, RL, 1996, 31; Gheorghe Grigurcu, <span class="CharOverride-1">Lirism neptunic</span>, RL, 1997, 2; Ioan Ţepelea, <span class="CharOverride-1">Cartografierea valorilor şi impunerea locului propriu</span>, TR, 1997, 12; Mircea A. Diaconu, <span class="CharOverride-1">George Astaloş sau Ecuaţia tăcerii</span>, CL, 1997, 4; Ionel Savitescu, [<span class="CharOverride-1">George Astaloş</span>], CRC, 1999, 4, 9, 2000, 2, ATN, 1999, 1; Ghiţulescu, <span class="CharOverride-1">Istoria</span>, <span class="CharOverride-1">286–290</span>;<span class="CharOverride-1"> George Astaloş – 70. Poetul, dramaturgul, omul</span>, Bucureşti, 2003; Ştefănescu, <span class="CharOverride-1">Istoria</span>, <span class="CharOverride-1">815–818</span>; Holban, <span class="CharOverride-1">Ist. lit.</span>, III, <span class="CharOverride-1">106–112</span>; Titu Popescu, <span class="CharOverride-1">Astaloş. Valoarea stilistică a întregului</span>, Bucureşti, 2006; Alain Vuillemin, <span class="CharOverride-1">Essais sur la poésie et le théâtre de Georges Astalos</span>, Cordes-sur-Ciel – Cluj-Napoca, 2007; Popa, <span class="CharOverride-1">Ist. lit.</span>, II, <span class="CharOverride-1">890–893</span>; Manolescu,<span class="CharOverride-1"> Enciclopedia, 56–58</span>. &#9;<span class="Semnatura">M.P.-C.</span></p>
			<p class="Heuristica-PRIMUL"><span class="titlu-12">ASTRA (</span><span class="titlu-12 CharOverride-7">AsociaŢiunea Transilvană</span><span class="titlu-12 CharOverride-7"> pentru literatura română şi cul&#173;tura poporului român</span><span class="titlu-12">)</span>, instituţie întemeiată la Sibiu în 1861 şi desfiinţată în 1950. Ideea unei forme de manifestare organizată a vieţii culturale din Transilvania, înscrisă în spiritul Şcolii Ardelene, dar şi în programul Revoluţiei de la 1848, duce la constituirea <span class="CharOverride-2">A.</span>, societate care, printr-un program larg, mobil, de preocupări şi înfăptuiri culturale, sociale şi economice, s-a orientat către afirmarea individualităţii naţionale şi întărirea solidarităţii românilor din Transilvania şi din alte ţinuturi. La elaborarea statutelor au participat George Bariţiu, Ioan Puşcariu, Timotei Cipariu şi Andrei Şaguna, constituirea asociaţiei având loc la Sibiu, în zilele de 23–26 octombrie 1861. Primul preşedinte al ei a fost Andrei Şaguna, vicepreşedinte Timotei Cipariu, iar secretar George Bariţiu. De-a lungul anilor au mai fost desemnaţi preşedinţi Vasile Ladislau Pop, Iacob Bologa, Timotei Cipariu, George Bariţiu, Ioan Micu Moldovanu, Alexandru Mocsonyi, Iosif Sterca Şuluţiu, Andrei Bârseanu, Vasile Goldiş, Iuliu Moldovanu şi Nicolae Popoviciu. Asociaţia a primit între membrii ei, alături de românii transilvăneni, organizaţi în 1869 pe „despărţăminte”, şi reprezentanţi ai culturii din Banat, Crişana, Maramureş, Bucovina. Din 1925 s-a pregătit înfiinţarea unei regionale în Basarabia (comisar general Onisifor Ghibu), iar în 1927 a luat fiinţă o regională în Dobrogea. Ca membri onorifici au fost desemnaţi, încă din primii ani, dar şi mai târziu, numeroşi cărturari de peste munţi (C. Hurmuzachi, A.I. Odobescu, Mihail Kogălniceanu, G. Sion, Titu Maiorescu, B.P. Hasdeu, Vasile Alecsandri, N. Iorga ş.a.), la adunările generale participând, de asemenea, invitaţi din toate ţinuturile locuite de români. Între membrii de onoare figurează şi personalităţi precum Jan Urban Jarník, Gustav Weigand, Elena Văcărescu, Mario Roques, Emmanuel de Martonne, Wilhelm Meyer-Lübke. Activitatea <span class="CharOverride-2">A.</span> a fost structurată iniţial în trei secţii, propuse în 1864 şi activate în 1877 (filologică, istorică, de ştiinţe fizico-naturale), cărora li s-au adăugat în 1900 secţiile şcolară şi economică, pentru ca ulterior numărul lor să crească (au apărut secţiile medicală, de ştiinţe sociale, tehnică-industrială, artistică, etnografică-geografică), după Unirea din 1918 producându-se şi alte modificări. Programul asociaţiei, o chemare la demnitate şi unitate, stipula „înaintarea” prin intermediul culturii, progresul prin elaborarea şi editarea unor studii diverse – lucrări istorice, etnografice, folclorice, ştiinţifice etc. –, prin instituirea de premii şi stipendii pentru astfel de studii. Între deziderate, formulate încă în 1862, se aflau stabilirea unei ortografii unitare, adoptarea alfabetului latin, unificarea limbii şi editarea unui dicţionar (idei preluate de Societatea Literară Română, viitoarea Academie Română, la a cărei fondare cărturarii ardeleni au un rol însemnat), înfiinţarea unei biblioteci de carte veche românească (Timotei Cipariu), crearea unei catedre pentru cultivarea artelor plastice (George Bariţiu), elaborarea unui studiu despre familiile nobile româneşti din Transilvania (Ioan Puşcariu, care, de altfel, va împlini această idee ca autor al lucrării în două volume <span class="CharOverride-1">Date istorice privitoare la familiile nobile române</span>, 1892–1895). Asociaţia a optat însă treptat pentru o activitate cu caracter de „luminare”, susţinând adecvat un anume tip de acţiuni: organizarea de conferinţe, prelegeri populare, serbări, reuniuni, expoziţii etnografice, industriale şi agricole, înfiinţarea unei biblioteci centrale la Sibiu, a unor biblioteci şi cămine culturale la sate, întemeierea de şcoli (între care Şcoala Civilă de Fete, deschisă la Sibiu în 1886, precum şi un număr important de şcoli ţărăneşti), universităţi populare, editarea de manuale, iniţierea unor cursuri de alfabetizare, de educaţie practică, economică ş.a.m.d. În 1905 a fost inaugurat Muzeul Istoric şi Etnografic de la Sibiu, în cadrul Palatului Asociaţiunii, care mai cuprindea biblioteca, birourile editurii, săli de conferinţe. Sub auspiciile <span class="CharOverride-2">A. </span>au funcţionat două conservatoare de muzică, la Braşov (1928–1940, condus de Tiberiu Brediceanu) şi la Sighet (1936–1940). Din fondurile asociaţiei au primit burse generaţii de elevi şi studenţi, printre ei numărându-se Andrei Bârseanu, G. Bogdan-Duică, Victor Babeş, Ioan Lupaş, Octavian Goga, I.U. Soricu, Aron Cotruş, Iuliu Haţieganu, Vasile Bologa ş.a. Societatea a dispus de reviste proprii – „Transilvania” (1868–1945), „Ţara noastră” (scoasă în 1907 de Octavian Goga), „Revue de Transylvanie” (editată în 1934 şi condusă de Silviu Dragomir şi D.D. Roşca), „Foaia poporului” (1943–1947), analele <span class="CharOverride-2">A.</span> fiind editate din 1880, iniţial separat şi apoi incluse în „Transilvania”. A patronat de asemenea o editură unde, în colecţii precum „Biblioteca poporală a Asociaţiunii” sau „Biblioteca tineretului”, au apărut mai cu seamă scrieri literare destinate cititorilor de la sate (Vasile Alecsandri, Petre Ispirescu, Ion Creangă, Ion Pop-Reteganul, Petre Dulfu, George Coşbuc, Ioan Slavici, Octavian Goga, Ion Agârbiceanu), biografii pilduitoare, monografii istorice, broşuri de îndrumare practică, almanahuri, calendare, în timp ce în „Biblioteca Astra” intrau lucrări de specialitate, destinate intelectualilor. Cu fondurile şi sub egida asociaţiei s-a elaborat <span class="CharOverride-1">Enciclopedia română</span>, coordonată de Corneliu Diaconovici şi structurată în trei volume, apărute la Sibiu în 1898–1904. Instituţie reprezentativă a culturii româneşti, <span class="CharOverride-2">A.</span> a avut rolul ei, însemnat, în menţinerea unităţii naţionale, dincolo de diferenţele confesionale ori de stratificarea socială, şi a pregătit sistematic, perseverent emanciparea politică şi Unirea din 1918, participând, în etapa următoare, la consolidarea acestor realizări. Reactivată parțial în 1990, asociaţia funcţionează în mai multe despărţăminte, cu o activitate culturală în spiritul tradiţiei, dar fără impactul din perioadele anterioare.</p>
			<p class="Heuristica___m_RPR"><span class="CharOverride-2">Repere bibliografice:</span> <span class="CharOverride-1">Actele privitoare la urzirea și înființarea Asociațiunii Transilvane pentru Literatura Română și Cultura Poporului Român</span>,<span class="CharOverride-1"> </span>Sibiu, 1862; ed. anastatică, Sibiu, 2005; Eugen Hulea, <span class="CharOverride-1">Astra</span>, Sibiu, 1944; Curticăpeanu, <span class="CharOverride-1">Mişc. cult.</span>,<span class="CharOverride-1"> 59–139</span>;<span class="CharOverride-1"> Dicţ. lit. 1900</span>,<span class="CharOverride-1"> 62–64</span>;<span class="CharOverride-1"> </span>Pamfil Matei, <span class="CharOverride-1">Astra</span>, Cluj-Napoca, 1986; <span class="CharOverride-1">Astra. 1861–1950, </span>coordonator Victor V. Grecu, Sibiu, 1987; Mihai Sofronie, <span class="CharOverride-1">Aspecte ale activităţii Asociaţiunii Transilvane (ASTRA) până la 1918</span>, Sibiu, 1996; <span class="CharOverride-1">Muzeul Astra</span>,<span class="CharOverride-1"> </span>coordonator Corneliu Bucur, pref. Mircea Tomuş, Sibiu, 2002; Valer Moga, <span class="CharOverride-1">Astra și societatea. 1918–1930</span>, pref. Marcel Știrban, Cluj-Napoca, 2003; <span class="CharOverride-1">Astra ieri și azi</span>, I–III, coordonatori Gheorghe Pop și Teodor Ardelean, Baia Mare, 2005; Pamfil Matei, <span class="CharOverride-1">Asociațiunea în lumina documentelor (1861–1950). Noi contribuții</span>, Sibiu, 2005; Teodor Ardelean, <span class="CharOverride-1">Limba română și cultivarea ei în preocupările ASTREI</span>, pref. Victor V. Grecu, Cluj-Napoca, 2009; Popa, <span class="CharOverride-1">Uleiul</span>, <span class="CharOverride-1">5–144</span>; <span class="CharOverride-1">Asociaţionism şi naţionalism cultural în secolele XIX–XX</span>, Cluj-Napoca, 2011, <span class="CharOverride-1">passim</span>; Silviu Borş, <span class="CharOverride-1">Biblioteca Centrală a Asociaţiunii. 1861–1950</span>, Sibiu, 2011; Elena Macavei, <span class="CharOverride-1">Asociaţiunea Astra şi adunările generale</span>, Sibiu, 2011; Silvia Pop, Claudia Oancea-Raica, Maria-Daniela Pănăzan, <span class="CharOverride-1">ASTRA 1961–2011</span>, Blaj, 2011. &#9;<span class="Semnatura">G.D. </span></p>
			<p class="Heuristica_PRIMUL_Semnat"><span class="titlu-12">ASTRA</span>,<span class="CharOverride-2"> </span>revistă de familie apărută la Bucureşti între 1915 şi 1918, cu subtitlul „Literară. Artistică. Ştiinţifică”, sub egida Editurii Ig. Hertz. Redactor: Ion Gorun. Periodicitatea variază între bilunar, de trei ori pe lună şi săptămânal până la sfârşitul lui 1917, când îşi întrerupe apariţia, pentru a reveni în 1918 cu titlul „Astra ilustrată”, fără subtitlu, cu numărul de pagini în continuă diminuare (până la 32), dar în condiţii poligrafice superioare – trece de la hârtie de ziar la velină – şi fără să renunţe la coperta şi la planşele de interior color, ce reproduc opere de artă ale marilor maeștri europeni Andrea Mantegna, Tischbein, Velázquez, Tiţian, Rubens şi, mai rar, portretele membrilor familiei regale române. În 1922 și 1923 redacția trece printr-o nouă restructurare, determinată și de condițiile generale statornicite după încheierea războiului, înfățișată și în titlul devenit „Astra nouă”. Scopul şi structura sumarului sunt expuse de editor în numărul 2: „Un frumos volum de 128 pagini, cu o copertă distinsă şi ilustraţiuni colorate, o materie literară, artistică, instructivă şi ştiinţifică redactată şi condusă de cunoscutul scriitor Ion Gorun, alcătuită încât să dea materie care să intereseze fără deosebire toate cercurile de cititori, asta e publicaţiunea de faţă. […] Fiecare număr cuprinde câte o nuvelă, schiţe, dări de seamă literare, articole de popularizare ştiinţifică, sfaturi practice pe toate terenurile, glume, cugetări etc. «Astra» e astfel alcătuită, încât, prin varietatea şi bogăţia textului, precum şi prin luxul execuţiei sale e menită a pătrunde repede în casa bogatului ca şi a săracului” (<span class="CharOverride-1">Programul nostru</span>). <span class="CharOverride-2">A. </span>publică nuvele, schiţe, povestiri din literatura străină – unele localizări – fără să specifice traducătorul (menţionarea lui G. I. Ionnescu-Gion sub proza <span class="CharOverride-1">Fericiţii </span>şi sub o selecţie din cugetările reginei Carmen Sylva este singura excepţie), de Mark Twain, Alphonse Daudet, Maxim Gorki, Tristan Bernard, V. Garşin, H. Sudermann, Matilde Serao, Balzac, Georges Courteline, Kostis Palamas, H.G. Wells, Jan Neruda ş.a. Din când în când îşi face loc şi o pagină de folclor cu câte o poveste chinezească, orientală, sârbească, turcească, cu legende ruseşti ori din folclorul autohton (<span class="CharOverride-1">Păsăruica lainică </span>– basm cules de Dumitru Stăncescu, <span class="CharOverride-1">Florica cea vitează – </span>povestire din Ardeal de Nalboc Vălniceanu, probabil una din sumedenia de alte identităţi folosite de Alexandru I. Hodoş). Singurii prozatori români care îşi fac loc în <span class="CharOverride-2">A. </span>cu nuvele sunt redactorul Ion Gorun, cu <span class="CharOverride-1">Aur adevărat</span>, Laura Vampa, cu <span class="CharOverride-1">Mama </span>şi cu <span class="CharOverride-1">Copilul</span>, Ion Dragoslav, cu <span class="CharOverride-1">Marinarul</span>,<span class="CharOverride-1"> </span>şi V. Demetrius-Iaşi (V. Demetrius), cu „fantezia astronomică” <span class="CharOverride-1">O tragedie în infinit</span>, schiţă SF. La sfârşit de stagiune apare o „Cronică teatrală” cu enumerarea pieselor jucate în principal pe scena Naţionalului bucureștean şi la Teatrul „Regina Maria” şi descrierea sumară a subiectului, evitând declarat orice consideraţii de valoare asupra jocului actorilor, a realizării artistice ori a succesului de public, ca şi a <span class="CharOverride-1">box-office</span>-ului. Alte rubrici par să fie introduse numai când există material care să le susţină. Aşa sunt „Cronica literară” – cu o scurtă, dar documentată istorie a cărţii româneşti de la primele tipărituri ale diaconului Coresi până la literatură scrisă de Nicolae Gane şi Ioan Slavici, adică sfârşitul secolului al XIX-lea – şi „Cronica ştiinţifică”, cu noutăţi din toată lumea, de la descoperiri de planete în sistemul solar până la frumuseţea/valoarea pietrelor preţioase şi la cutremure. „Curiozităţi ştiinţifice” şi „Caleidoscop” conţin informaţii culese din toate domeniile vieţii sociale, moravuri, obiceiuri etnice, întâmplări din viaţa oamenilor celebri, bizarerii. Pentru divertisment sunt anecdotele, glumele, vorbele de duh adunate uneori sub genericul „Scântei”, însoţite de caricaturi şi desene. Ies din profilul revistei medalioanele <span class="CharOverride-1">Alexandru Marghiloman</span>,<span class="CharOverride-1"> Constantin Stere </span>şi, la dispariţia lui George Coşbuc, tipărirea poeziei acestuia,<span class="CharOverride-1"> O istorie veche. </span>Coperta a patra e destinată sumarului şi reclamelor la volume apărute în Editura Ig. Hertz: <span class="CharOverride-1">Carte de bucate</span>, <span class="CharOverride-1">Cura de apă </span>a pastorului neamţ Sebastian Kneipp, albumul <span class="CharOverride-1">Napoleon</span>, fascicolele cu aventurile lui Sherlock Holmes. &#9;<span class="Semnatura">R.P. </span></p>
			<p class="Heuristica_PRIMUL_Semnat"><span class="titlu-12">ASTRA</span>,<span class="CharOverride-2"> </span>revistă care a apărut la Braşov, lunar între 20 iunie 1966 şi aprilie 1974, trimestrial între mai 1974 şi mai 1982 și din nou lunar până în decembrie 1989. Din 1990 reapare, neregulat, în mai multe serii noi: lunar sau cu numere multiple între ianuarie 1990 și iunie 1993, sporadic din septembrie 1995 până în decembrie 1997, lunar între septembrie 1998 și septembrie 2000, iarăși sporadic din decembrie 2006 până în decembrie 2009, anual în 2010 sau semestrial în 2011 și 2012. Între 1966 şi 1974 are subtitlul „Lunar politic–social–cultural”, care este schimbat, odată cu prima serie postcomunistă, în „Revistă de cultură”, apoi, între 1998 și 2000, în „Revista Asociațiunii Transilvane pentru Literatura Română și Cultura Poporului Român”. De-a lungul timpului, redactori-şefi ai publicației sunt Ion Lupu (1966–1972), Dan Tărchilă (1972–1973), Mihai Nadin (1974), Ion Ciutacu (1975–1976), Nicolae Stoie (1977–1980 și 2006–2009), Daniel Drăgan (1980–1989), Aurel Ion Brumaru (1990 și 1995–1997), Vasile Gogea (1990–1993), Ion Itu (1998–2000), Nicolae Pepene (2010–2012). Patru dintre seriile revistei au fost conduse de Alexandru Surdu (1995–1997 și 1998–2000), Doru Munteanu (2006–2009) și Daniel Nazare (2010–2012). Preluând titlul simbol al societăţii înfiinţate în 1861 la Sibiu de Andrei Şaguna, Timotei Cipariu şi George Bariţiu, <span class="CharOverride-2">A.</span> îşi propune să stimuleze „activitatea culturală şi publicistică originală”, să participe activ „la schimbul de opinii şi la confruntarea de idei în problemele ştiinţei, artei şi culturii româneşti”. Apariţia revistei este salutată de Tudor Arghezi (<span class="CharOverride-1">O bună dimineaţă pe viaţa întreagă </span>– tabletă), de Ion Pas, Zaharia Stancu şi Eugen Jebeleanu. <span class="CharOverride-2">A.</span> publică versuri şi proză, cronici literare şi artistice, eseuri, texte inedite, traduceri, reportaje, anchete, dezbateri pe teme politice, sociale, de istorie naţională, mese rotunde, ştiri culturale. Sunt consemnate manifestări artistice (festivaluri muzicale, concursuri de interpretare, recitaluri), organizate în cadrul unor seri tradiţionale ale vechii societăţi sibiene. Între 1966 şi 1973 literatura beneficiază de un spaţiu mai întins. Colaborează cu versuri Ana Blandiana, Tiberiu Utan, Aurel Baranga, Victor Eftimiu, D. Gherghinescu-Vania, Ştefan Aug. Doinaş, Haralambie Ţugui, Olimpiu Boitor, Adrian Munţiu, cu proză Eugen Barbu, Paul Constant, Dan Tărchilă, Radu Theodoru, cu articole de istorie şi critică literară Edgar Papu, Al. A. Philippide, N. Carandino, Voicu Bugariu, Mihai Nadin. Se publică texte inedite de Sextil Puşcariu, Radu Stanca, Cincinat Pavelescu (1968), Al. Vlahuţă (1970), convorbiri cu istorici, scriitori şi oameni de ştiinţă (Const. Daicoviciu, Gabriel Dimisianu, Ştefan Aug. Doinaş, Nicolae Manolescu, Valeriu Râpeanu, Radu Tudoran, Mihai Beniuc, Grigore Moisil), mese rotunde, ca <span class="CharOverride-1">Mihai Eminescu şi conştiinţa românească</span>, la care participă Şerban Cioculescu, Al. Dima, Constantin Noica, Sergiu Al-George, Alexandru Piru, Ion Biberi, sau <span class="CharOverride-1">Blaga filosof</span>, cu participarea lui Al. Tănase şi A. Boboc. Sumarele revistei pe anii 1968–1982 indică o tematică variată, începând cu literatura română – poezie, proză, teorie, critică şi istorie literară, etnografie şi folclor, continuând cu traduceri din literatura universală, până la probleme de cultură generală, istorie şi arheologie, şcoală, învăţământ etc. Critica literară este reprezentată de Adrian Marino, Nicolae Manolescu, Emil Manu, Mihai Neagu Basarab, A.I. Brumaru. O rubrică interesantă este „Genul proxim”, în care Aurel Tănăsescu, Ion Hobana şi Tudor Popescu abordează problemele literaturii de anticipaţie şi de aventuri. <span class="CharOverride-2">A.</span> repune în circulaţie numele unor scriitori care au debutat înaintea celui de-al Doilea Război Mondial (V. Copilu-Cheatră, <span class="CharOverride-1">Testamentul lui Horia</span>), publică texte inedite (<span class="CharOverride-1">O scrisoare a lui Liviu Rebreanu</span>), organizează Serile „Astrei”, în care se discută despre <span class="CharOverride-1">Noua calitate în gândirea artistică</span> sau despre <span class="CharOverride-1">Romanul uzinei şi uzina subiect de roman</span>, la care îşi spun cuvântul A.I. Brumaru, M.N. Rusu şi Mihai Ungheanu. În paginile revistei M.N. Rusu oferă fragmente din <span class="CharOverride-1">Dicţionarul scriitorilor braşoveni</span>, Ion Itu semnează articolul <span class="CharOverride-1">George Bariţiu, patriot, istoric şi publicist</span>, Adolf Meschendörfer dă versuri originale, traduse de Adrian Hamzea. Alţi colaboratori: Dumitru Borţun, Anatol Ghermanschi, Ion Frunzetti, Dan Grigorescu, Viorel Cosma, Vasile Oltean, Adrian Păunescu, Ovidiu Moceanu, Florin Şindrilaru, Marius Pop, Ion Ungureanu, Dan Orghidan. Începând cu iulie 1982, <span class="CharOverride-2">A.</span> renunță la lozinca „Proletari din toate țările, uniți-vă!”, înlocuind-o cu titulatura „Asoci&#173;ațiunea Transilvană pentru Literatura Română și Cultura Poporului Român – ASTRA, 1861”. Colegiul de redacţie din această perioadă, compus din redactorul-şef Daniel Drăgan, din secretarul de redacţie Dumitru E. Popescu și din redactorii Constantin Catina, Ion Itu, Eftimie Modâlcă și Dan Tărchilă, promovează o deschidere estetică salutară, materializată fie prin publicarea câtorva articole teoretice fundamentale ale generației optzeciste (Alexandru Mușina,<span class="CharOverride-1"> Poezia cotidianului</span> și <span class="CharOverride-1">Poezia – o șansă...</span>, Gheorghe Crăciun,<span class="CharOverride-1"> Autenticitatea ca metodă de lucru</span> și <span class="CharOverride-1">Trup și literă</span>), fie prin editarea unor antologii de proză realistă, satirică, umoristică sau fantastică (<span class="CharOverride-1">Trenul de noapte</span>, <span class="CharOverride-1">Tigru monden</span>, <span class="CharOverride-1">Se căsătoresc dovleceii</span>, <span class="CharOverride-1">Meandre</span> etc.). După 1989, chiar dacă o parte din vechii redactori sau colaboratori participă activ la realizarea revistei, <span class="CharOverride-2">A.</span> suferă atât de multe schimbări ale echipei și ale politicii redacționale, încât fiecare serie nouă pare a impune o publicație distinctă. În primii trei ani atitudinea anticomunistă este tutelară, caracterizând nu doar articolul-program <span class="CharOverride-1">O cultură a gândirii și a construirii</span>, semnat de A.I. Brumaru, ci și seria de dialoguri inițiate de Vasile Gogea cu Monica Lovinescu, Virgil Ierunca și Vladimir Tismăneanu sau chiar poeziile publicate de Mariana Marin, <span class="CharOverride-1">Dictatură pentru minte, inimă și literatură</span>, ori de Lucian Perța, <span class="CharOverride-1">Rondelul amânatului proces</span>. În aceeași logică se înscrie un eseu al lui Virgil Nemoianu, <span class="CharOverride-1">Despărțirea de eminescianism</span>, „poetul național” fiind asociat tutu&#173;ror extremismelor politice românești. Revista dezvoltă și un amplu demers de recuperare a culturii ocultate în timpul comunismului prin includerea unor rubrici dedicate autorilor de peste Prut („ProBasarabia”, unde debutează Dumitru Crudu), precum și scrierilor mistico-religioase (articole de sau despre Mircea Eliade, Petre Țuțea, N. Steinhardt, Dumitru Stăniloaie, Nae Ionescu ș.a.), celor cenzurate (Liviu Antonesei, <span class="CharOverride-1">Urlu. Despărțirea de lume. Un testament</span>, Vasile Gogea, <span class="CharOverride-1">Dicționar de sentimente</span>,<span class="CharOverride-1"> </span>Dan Petrescu, <span class="CharOverride-1">Dimov și Nietzsche</span>) sau compuse de deținuți politici în închisoare (rubrica „Arhipelagul M.A.I”). În serial apar și o seamă de texte inedite: V. Voiculescu, <span class="CharOverride-1">Demoniacul din Gadara</span>, Constantin Noica, <span class="CharOverride-1">Modelul Cantemir în cultura noastră</span>, Ioan Petru Culianu, <span class="CharOverride-1">Alergătorul tibetan</span>, Tudor Arghezi, o scrisoare în care își exprimă dorința de a se muta în Brașov și poezia <span class="CharOverride-1">Instigatorul</span>. În toate numerele din intervalul 1990–1993 reprezentanții generației ’80 beneficiază de un sprijin consistent, care continuă și în 1995, primul an al seriei noi coordonate de Alexandru Surdu. Din 1996 paginile cu tematică literară se diminuează considerabil, <span class="CharOverride-2">A.</span> devenind tot mai mult un magazin cultural, istoric, social, cu o ideologie pe linie tradiționalistă. Cinstirea memoriei marilor personalități brașovene și transilvănene, ocrotirea valorilor naționale în contextul integrării europene, susținerea monarhismului și a ecumenismului devin noile constante ale publicației. Aceste idei structurează și seria condusă între 1998 și 2000 tot de Alexandru Surdu, susținut de redactorul-șef Ion Itu, consilierul editorial Eduard Huidan și secretarul de redacție Liviu Comșa. Rubrici ca „Școală și națiune”, „Repere ale spiritualității românești”, „Cultura română în lumea contemporană” etc. includ mai ales articole de filosofie, religie și istorie sau transcrieri ale intervențiilor din cadrul colocviilor academice. Fiecare număr conține cel puțin un panegiric închinat lui M. Eminescu, Avram Iancu, Andrei Șaguna, George Barițiu, Papei Ioan Paul al II-lea ș.a. Preocuparea deficitară pentru fenomenul literar contemporan, precum și animozitățile de natură politică stârnesc o reacție imediată, din 25 octombrie 1998 până în 10 august 2000 apărând la Brașov, în paralel cu aceea deja existentă, o altă revistă cu numele <span class="CharOverride-2">A.</span>, condusă de Costel Ionescu, funcția de redactor-șef fiind îndeplinită de Aurel Ion Brumaru. Editată de Consiliul Județean, noua publicație este susținută de un consiliu de redacție din care fac parte Adrian Marino, Andrei Bodiu și Alexandru Mușina. Inițial, principiul enunțat în articolul-program al acesteia, <span class="CharOverride-1">„Astra” și reforma în domeniul culturii</span>, anume reconectarea la actualitatea culturală prin promovarea creațiilor originale și a dialogului cu direcțiile artistice occidentale, este respectat, o dovadă fiind interviurile cu Mircea Zaciu și Ion Stratan, serialul lui Constant Călinescu despre poezia lui Ioan Flora, microstudiul lui Adrian Lăcătuș <span class="CharOverride-1">Europa Centrală și kitsch-ul</span> ori eseul lui Ciprian Șiulea <span class="CharOverride-1">Cât de postmodernă e poezia optzecistă?</span>. Ulterior, în timp ce articolele de geopolitică, politologie, sociologie, filosofie sau antropologie tratează problematici tot mai largi, rubricile de literatură, „Litere” și „Nota literelor”, au un aer provincial, cuprinzând exclusiv poezii, proze și recenzii ale autorilor locali. Două noi serii, ambele legitimându-se prin asumarea și continuarea tradiției <span class="CharOverride-2">A.</span>, apar din decembrie 2006 și din 2010. Publicația condusă de Doru Munteanu îi reactivează pe vechii redactori Nicolae Stoie, Daniel Drăgan și Aurel Ion Brumaru, organizează colocvii ale revistelor literare, reușește să obțină colaborări valoroase (Ion Vlad, Ioana Ieronim, Angela Marinescu, Constantin Abăluţă, Octavian Soviany, Adrian Popescu, Şerban Foarţă, Vasile Igna ș.a.), inițiază o rubrică de interviuri unde Doru Munteanu dialoghează cu Nicolae Breban, Dumitru Radu Popescu, Augustin Buzura, Eugen Simion, Nicolae Manolescu, Romul Munteanu ș.a., însă numeroase alte secțiuni aglomerează contribuții mediocre sau elogii adresate unor scriitori minori. Din 2010 <span class="CharOverride-2">A.</span>, coordonată de Daniel Nazare și de Nicolae Pepene, devine magazin istoric. Fiecare număr, cu aspect vădit comercial, înglobează dosare tematice despre familia regală, Dacia medievală (1/2010), 150 de ani de la înființarea ASTRA (1–2/2011), portul popular, Tratatul de pace de la Paris din 1947, Junii Brașovului etc. Celorlalte forme de manifestare a culturii li se dedică, tot din 2010, suplimentul „Astra. Literatură, arte și idei”.&#9;<span class="Semnatura CharOverride-6">I.H., Cs.B.</span></p>
			<p class="Heuristica_PRIMUL_Semnat"><span class="titlu-12">ASTRA. LITERATURĂ, ARTE ȘI IDEI</span>, supliment al revistei „Astra” din Brașov, care apare, anual sau semestrial, începând cu 21 decembrie 2010. Redactor coordonator: Dina Hrenciuc Pișcu; redactor asociat: Rodica Ilie; redactor responsabil de secțiunea „Arte” și de prezentarea grafică: Bianca Osnaga. Menită a suplini caracterul unilateral al seriei noi a „Astrei” inițiate în 2010 și conduse de istoricii Daniel Nazare și Nicolae Pepene, publicația se remarcă prin sfera largă a preocupărilor culturale. În afara unor eseuri și cronici, recenzii literare, fiecare număr conține rubrici de critică teatrală, plastică, muzicală, dezbaterea ideilor filosofice sau sociologice. Totodată, paginile dedicate literaturii acoperă cele mai diverse genuri, stiluri și generații. Urmând modelul revistei „Vatra” din Târgu Mureș, a cărei copie fidelă pare a fi uneori, suplimentul <span class="CharOverride-2">A.</span> se deschide cu „Poemul de azi”, unde semnează Alexandru Mușina (<span class="CharOverride-1">Superbunicii</span>),<span class="CharOverride-1"> </span>Andrei Bodiu (<span class="CharOverride-1">Spre capătul lui 6</span>), Floarea Țuțuianu (<span class="CharOverride-1">Poetul și poezia sa</span>), Angela Marinescu (<span class="CharOverride-1">Drept înainte</span>), Nicolae Prelipceanu (<span class="CharOverride-1">Un nor</span>). Sumarul cuprinde apoi secțiunile de comentarii critice, dintre care se distinge rubrica lui Al. Cistelecan „Tendresse oblige”, destinată unor savuroase cronici despre lirica feminină contemporană. Demne de menționat sunt atât contribuțiile tinerilor recenzenți brașoveni Adriana Bărbat, Evelina Cîrciu, Ramona Hărșan sau Dan Țăranu, ale căror texte sunt lipsite de complexe provinciale, cât și varietatea cărților analizate: proză, poezie, eseu, memorialistică, istorie, critică și teorie literară, literatură universală, debut. Anchetele ingenioase coordonate de Bogdan Coșa, la care răspund scriitori precum Florin Iaru, Ovidiu Nimigean, Simona Popescu, Dan Sociu, dar și alții foarte tineri, aflați abia în pragul debutului editorial, dosarele despre Gheorghe Crăciun și Ion Mureșan, interviurile cu Gabriela Adameșteanu, Dan Lungu și Dan C. Mihăilescu, rubrica Rodicăi Ilie, „Dicționarul avangardelor”, ori cea a lui Alexandru Matei, „Te(r)orie”, versurile lui Matei Vișniec, Nichita Danilov, Marius Ianuș, Liviu Ioan Stoiciu ș.a. completează imaginea unei reviste vii, capabilă în bună măsură să evite <span class="CharOverride-1">parti-pris</span>-urile ideologice sau localiste. &#9;<span class="Semnatura CharOverride-11">Cs.B.</span></p>
			<p class="Heuristica_PRIMUL_Semnat"><span class="titlu-12">ASTRA MARAMUREŞULUI</span>, publicaţie a despărţământului Maramureş al Astrei apărută la Sighet, în două serii: săptămânal din 4 februarie 1927 până în 30 iunie 1928; redactori la prima serie: V. Ilea şi V. Bergheanu; seria a doua, cu titlul „Astra” şi cu subtitlul „Organ al despărţământului Maramureş”, a apărut bilunar şi lunar de la 1 ianuarie 1933 până în 1934 şi în 1937, sub conducerea unui comitet. Revista este un fel de arhivă spirituală a Maramureşului, publicând în mod sistematic documente şi incursiuni în istoria ţinutului (<span class="CharOverride-1">Din vechile diplome maramureşene</span> de Ion Bilţu-Dăncuş; <span class="CharOverride-1">Maramureşul</span> de Ov. V. Mihăilescu; <span class="CharOverride-1">Oameni din Maramureş</span>,<span class="CharOverride-1"> Scriitori maramureşeni: Artemiu Homorodeanu</span>, semnate de V. Bergheanu; <span class="CharOverride-1">Doina Maramureşului</span>,<span class="CharOverride-1"> Legenda Rozavlei</span>,<span class="CharOverride-1"> Muzeul etnografic al Maramureşului </span>de Emil Al. Micle etc.). Articole pe subiecte asemănătoare semnează şi Mihai Bologa, V. Lazăr, Toma Murgoi-Jiboteanu, Andrei Radu, M. Iosivaş, C. Ionescu-Olt ş.a. Literatura este foarte bine reprezentată, fie printr- un adevărat contingent de scriitori locali, fie prin atragerea unor colaboratori valoroşi. Dintre scriitorii locali sunt de amintit Mircea Bosânceanu, C. Ionescu-Olt, V. Bergheanu, G. Grecea, G. Şt. Cazacu, I. Gr. Slujeru, I. Berinde, care semnează atât poezie, cât şi proză şi comentarii critice. Astfel, V. Bergheanu scrie despre V. Alecsandri şi G. Coşbuc, C. Ionescu-Olt despre I. Al. Brătescu-Voineşti şi N. Bălcescu, M. Frunză despre Alexandru şi Pavel Al. Macedonski, Dragomir Zavostin despre Eminescu, M. Iosivaş comentează <span class="CharOverride-1">Răscoala</span> lui Liviu Rebreanu, albumul <span class="CharOverride-1">Privelişti româneşti</span> al lui A. Bădăuţă, <span class="CharOverride-1">Lupii </span>lui Dinu Nicodin, Ion Ion se opreşte la romanul lui G.M. Zamfirescu <span class="CharOverride-1">Maidanul cu dragoste </span>sau la nuvelistica lui Ioan Slavici. La rubrica „Antologie” sunt reproduse poezii de Barbu Nemţeanu, Ion Minulescu, Demostene Botez, Al. O. Teodoreanu, Camil Baltazar, Oreste, Artur Enăcescu (Enășescu), A. Toma, Alfred Moşoiu, V. Russu-Şirianu, Al. Mateevici. Se mai publică sau, cel mai frecvent, se republică versuri de Nichifor Crainic (<span class="CharOverride-1">Amintirile</span>, <span class="CharOverride-1">În taină</span>), Ion Pillat (<span class="CharOverride-1">Moş Gheorghe jitarul</span>,<span class="CharOverride-1"> Ştrul Leiba</span>,<span class="CharOverride-1"> Ilinca lui Ion</span>, <span class="CharOverride-1">Anisia</span>, <span class="CharOverride-1">Părintele Niculai</span>,<span class="CharOverride-1"> Vlad plugarul</span>), G. Topîrceanu (<span class="CharOverride-1">Balada popii din Rudeni</span>), Otilia Cazimir (<span class="CharOverride-1">Lumini şi umbre</span>), Mihai Codreanu (<span class="CharOverride-1">Nemurirea</span>, <span class="CharOverride-1">Poveste veche</span>), Ada Umbră (<span class="CharOverride-1">Voi plopi înalţi…</span>, <span class="CharOverride-1">Noapte de vară</span>,<span class="CharOverride-1"> Strofe mici din vremuri mari</span>), Pavel Al. Macedonski (<span class="CharOverride-1">Singurătate</span>), reproducerile fiind şi din lirica lui Eminescu (<span class="CharOverride-1">Cu mâne zilele-ţi adaogi</span>…), George Coşbuc (<span class="CharOverride-1">Pe deal</span>, <span class="CharOverride-1">Cântecul junelui</span>), Al. Macedonski (<span class="CharOverride-1">Pădurea</span>), I. Al. Brătescu-Voineşti (schiţa <span class="CharOverride-1">Rătăcire</span>) etc. Sunt reluate articole de Ioan Lupaş, G. Bogdan-Duică, Ion Breazu şi chiar articole ce dezbat specificul avangardei, precum A<span class="CharOverride-1">rta modernă şi publicul: cubismul şi expresionismul </span>de Tasso Marchini. Revista îşi atinge apogeul în 1933 şi îşi pierde importanţa prin 1937, devenind tot mai mult un oficiu de publicare a comunicatelor Astrei. &#9;<span class="Semnatura">M.Pp.</span></p>
			<p class="Heuristica_PRIMUL_Semnat"><span class="titlu-12">ASTRA NOUĂ</span>, revistă apărută la Bucureşti, bilunar, între 1922 şi 1924, cu subtitlul „Literatură. Artă. Știință”. În 1925 e editat un număr intitulat „Astra. Calendar pe anul 1925”. Redactată de Ion Gorun şi continuând revista „Astra” (1915–1917), devenită „Astra ilustrată” (1918), <span class="CharOverride-2">A.n.</span> este destinată unui public larg, principalul ei scop constituindu-l popularizarea literaturii universale. Schiţele, povestirile şi nuvelele din cuprinsul ei sunt selectate însă, în general, nu după criteriul valorii, ci după acela al accesibilităţii. Apar, în traduceri mediocre, nesemnate, puţini autori celebri (A.P. Cehov, Jókai Mór, Maxim Gorki, Guy de Maupassant), cele mai multe texte fiind adaptări după scriitori obscuri sau pur şi simplu proze anonime cu titluri comerciale precum <span class="CharOverride-1">Căutaţi femeia!</span>, <span class="CharOverride-1">Dragoste pe nevăzute</span>, <span class="CharOverride-1">Coconiţa schiloadă</span>. Pe lângă acestea, revista mai publică articole despre viaţa unor personalităţi, maxime, anecdote, sfaturi medicale şi gospodăreşti. &#9;<span class="Semnatura">I.M.</span></p>
			<p class="Heuristica-PRIMUL"><span class="titlu-12">ATANASIU, D.I. </span>(8.IX.1888, Burdujeni, azi în Suceava – ?), prozator, gazetar. Fiu al unui institutor din Dorohoi, <span class="CharOverride-2">A.</span> a absolvit liceul, apoi a avut o perioadă de peregrinări, cu slujbe temporare, prin ţară, când, din 1906, a şi colaborat la câteva periodice. Din 1919 devine ziarist profesionist, odată cu numirea sa ca redactor la ziarul „Unirea” (Bălţi), apoi la „Gazeta Bălţilor” (1920). La Craiova este director la „Vremea nouă” (1921–1924, 1927), redactor şi director–proprietar (împreună cu Al. Iacobescu) la „Dreptatea” (1925). Stabilit în Bucureşti, va fi redactor la „Curentul” (1928–1929), „Izbânda” (1934–1935), „Ordinea” (1936–1944, unde a fost şi prim-redactor), „Tribuna românească” (1946–1947). A mai colaborat şi la „Slove”, „Lectura”, „Rampa”, „Ramuri”. „Frontul Mărăşeşti ilustrat” ş.a. Semnând şi A., At, D.A., Dan, D.I.A., D.I. Amian, Nyusu, el a scris mii de articole pe cele mai diferite teme, de la faptul divers la comentarii culturale şi artistice. Pentru <span class="CharOverride-2">A.</span>, gazetăria era expresia imediată a unei reacţii emotive la evenimente şi a dorinţei de ameliorare a existenţei sociale.</p>
			<p class="Heuristica-BASE">Proza lui <span class="CharOverride-2">A.</span> este în bună măsură, prin teme şi interpretare, o continuitate a scrisului jurnalier. Eroul din <span class="CharOverride-1">Nyusu</span> (1937) este un ziarist a cărui biografie (asemănătoare cu a autorului) ilustrează ideea centrală a romanului – viaţa omului este supusă fatalităţii. Alternarea relatării naratorului cu confesiunile personajului principal, tonul general, ritmul precipitat dau un oarecare dramatism textului epic. Interesant este şi profilul personajului-narator, purtătorul de mesaj în privinţa sensului şi eficienţei literaturii. <span class="CharOverride-1">Femeia, eterna poveste…</span> (1945) este o încercare nereuşită de a demonstra cum, din uşurinţă şi inconştienţă, o femeie poate provoca ratarea şi moartea unui bărbat. Alte texte din periodice au un caracter de proză memorialistică – <span class="CharOverride-1">Întâmplări din vacanţă</span>, <span class="CharOverride-1">Generalul Stan Poetaş</span> – sau sunt mici „fantezii”, crochiuri, portrete lirice, pamflete. Povestea unei vieţi nefericite era şi subiectul „dramei în 4 acte” <span class="CharOverride-1">Străinul</span>, jucată la Calafat în 1923. <span class="CharOverride-2">A.</span> a publicat şi câteva broşuri – <span class="CharOverride-1">Puncte de întuneric şi lumină în trecutul neamului românesc</span> (1919), <span class="CharOverride-1">Amillcar Săndulescu, fiul eroului necunoscut</span> (1924), <span class="CharOverride-1">Cei trei muşchetari</span> (1938) –, care se înscriu în abundenta sa producţie gazetărească.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Nyusu</span>, Bucureşti, 1937; <span class="CharOverride-1">Femeia, eterna poveste…</span>, Bucureşti, 1945.</p>
			<p class="Heuristica___m_RPR"><span class="CharOverride-2">Repere bibliografice:</span> Geo A. Borzea, <span class="CharOverride-1">„Nyusu”</span>,<span class="CharOverride-1"> </span>„Mişcarea”, 1937, 1830; Al. Iacobescu,<span class="CharOverride-1"> „Nyusu”</span>, CTC, 1937, 7–8. &#9;<span class="Semnatura">C.T.</span></p>
			<p class="Heuristica-PRIMUL"><span class="titlu-12">ATANASIU, Gheorghe</span><span class="CharOverride-2"> </span>(14.VIII.1902, Făurei, j. Vrancea – 19.VII.1974, Timişoara), prozator. Fiu al Anetei Atanasiu, „maestră de lucru de mână”, şi al lui Iftimie Atanasiu, notar, <span class="CharOverride-2">A.</span> a urmat şcoala primară în satul natal, apoi Şcoala Normală la Bârlad. A frecventat în continuare, până în 1927, cursul medico-pedagogic la Universitatea din Cluj. Concomitent, a funcţionat ca învăţător suplinitor în comuna putneană Soveja, ca învăţător în comuna natală, apoi în comuna Răpsig (din judeţul Arad). Timp de câteva decenii (până în 1967) a fost profesor, director şi director de studii la Aşezământul pentru Ocrotirea Surdo-muţilor (şcoala profesională specială de surdo-muţi) din Timişoara. Ca profesor în domeniul medico-pedagogic, a publicat numeroase manuale, studii şi articole în revistele de specialitate. A fost membru fondator şi secretar general al Asociaţiei Scriitorilor Români din Banat Altarul Cărţii.</p>
			<p class="Heuristica-BASE">Activitatea literară a însemnat pentru <span class="CharOverride-2">A.</span> o prelungire a celei didactice, atât în ce priveşte scopul, cât şi, uneori, mijloacele. Participant la anchete sociologice în sate bănăţene, a cunoscut îndeaproape realităţile sociale, etnice şi folclorice ale împrejurimilor Timişoarei, pe care le-a făcut apoi cunoscute în numeroase articole. De altfel, satul românesc (bănăţean, în speţă) i-a îndemnat în mod obişnuit condeiul când a fost vorba să se încerce şi în literatură. Debutând în 1925, la „Tribuna nouă”, cu o schiţă din viaţa învăţătorilor de la ţară, va continua să publice, constant, până după 1945, în „Ţara”, „Vestul”, „Progres şi cultură”, „Graniţa”, „Banatul literar”, „Ştirea”, „Luceafărul”, „Colţ de ţară”, „Biruinţa”, „România de Vest”, „Fruncea”, „Provincia”, „Banatul” ş.a. În genere, optica schiţelor şi povestirilor este a intelectualului sătesc îndatorat unui sămănătorism întârziat. Greu de separat de lecţia de morală sunt şi romanele lui <span class="CharOverride-2">A.</span> <span class="CharOverride-1">Adelina</span> (1934), roman confesiv, intenţiona să fie o replică la <span class="CharOverride-1">Adela</span> lui G. Ibrăileanu, prin acreditarea ideii că iubirea trupească nu este un păcat. Amazoană fără gingăşie, protagonista rămâne un personaj confuz într-un roman minor. Nici <span class="CharOverride-1">Dezmoşteniţii</span> (1935) nu are alt merit decât acela al insolitului tematicii (lumea infirmilor). Predilecţia pentru situaţii-limită ajunge aici la paroxism şi generează pagini tipice de melodramă. <span class="CharOverride-1">Moara Roşie</span> (1939) este o frescă a satului bănăţean dinainte şi de după Unirea din 1918. Paginile despre revolta locuitorilor din Moara Roşie şi înăbuşirea ei, precum şi acelea despre maşinaţiunile politicienilor după Unire au rigoarea documentului şi deseori concizie sugestivă şi convingătoare. <span class="CharOverride-2">A.</span> este şi autorul piesei <span class="CharOverride-1">S-a spovedit un om</span>, reprezentată în 1943 de Teatrul Naţional din Cluj. Recenzent sârguincios, el a colaborat la mai toate periodicele bănăţene din epocă, dovedind, dacă nu un gust deosebit, cel puţin profesarea unor principii etice ireproşabile. A fost îngăduitor cu scriitorii locali (Dridri Goroniţă, Al. Ţinţăriu, Dorian Grozdan, Ilie Enea ş.a.), prezentaţi elogios, fără discernământ critic. Sensibil totuşi la literatura de valoare, a consacrat cronici de oarecare calitate unor scrieri ale lui Tudor Arghezi, Liviu Rebreanu, Mihail Sadoveanu, G. Ibrăileanu. Deşi a colaborat şi la periodice din Bucureşti sau din alte oraşe, <span class="CharOverride-2">A.</span> rămâne un autor strict provincial. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Adelina</span>, Timişoara, 1934; <span class="CharOverride-1">Dezmoşteniţii</span>, Timişoara, 1935; <span class="CharOverride-1">Moara Roşie</span>, Bucureşti, [1939]; <span class="CharOverride-1">S-a spovedit un om</span>, Timişoara, 1943.</p>
			<p class="Heuristica___m_RPR"><span class="CharOverride-2">Repere bibliografice:</span> Romulus Demetrescu, <span class="CharOverride-1">„Dez&#173;moşteniţii</span>”, PLI, 1936, 3–4; Paul I. Papadopol, <span class="CharOverride-1">Un nou romancier: Gh. Atanasiu</span>, „Cuget clar”, 1937, 597–598; G.M. Ivanov, <span class="CharOverride-1">Simfonie literară în Banat</span>, RML, 1940, 39; Ţirioi, <span class="CharOverride-1">Premise</span>, <span class="CharOverride-1">33</span>,<span class="CharOverride-1"> passim</span>; Grigore Popiţi, <span class="CharOverride-1">Pe cărările tinereţii</span>, Timişoara, 1979, <span class="CharOverride-1">48</span>,<span class="CharOverride-1"> passim</span>; Ungureanu, <span class="CharOverride-1">Imediata</span>, I, <span class="CharOverride-1">181–186</span>; Dan Mănucă, <span class="CharOverride-1">Johann Müller als Sprachrohr seines Autors Gheorghe Atanasiu</span>, „Beiträge zur deutschen Kultur” (Freiburg), 1986, 4; Mănucă, <span class="CharOverride-1">Analogii</span>, <span class="CharOverride-1">250–260</span>. &#9;<span class="Semnatura">D.M. </span></p>
			<p class="Heuristica_PRIMUL_Semnat"><span class="titlu-12">ATENEU</span>, revistă care apare la Bacău, lunar din august 1964 până în ianuarie 1975, trimestrial din februarie 1975 până în mai 1982, şi din nou lunar din iunie 1982. Redactor-şef: Radu Cârneci; secretar general de redacţie: Stelian Nanianu; comitetul de redacţie iniţial: Iulian Antonescu, George Bălăiţă, Victor Enăşoaie, Iulia Hălăucescu, Olimpia Hrişcă, Victor Kernbach, Alexandru Radian; prezentare grafică: Cicerone Cernegura. Până în 1989 redactori-şefi au mai fost Constantin Călin (1973–1974), Dumitru Mitulescu (1974–1979), Petru Filioreanu (1979–1982), George Genoiu (1982–1989), iar după 1989 Sergiu Adam (1990–2001) și Carmen Mihalache (din 2002; directoare începând cu numărul 3/2012). Din colegiul de redacţie au mai făcut parte de-a lungul vremii: Mihai Sabin, Vasile Sporici (Vlad Sorianu), Ovidiu Genaru, Ioanid Romanescu, Gheorghe Popovici, Horia Gane, Eugen Uricaru, Calistrat Costin, Eugen Verman, Victor Mitocaru, Ștefan Radu, Adrian Jicu, Marius Manta, Dan Perșa, Violeta Savu ş.a. De la numărul 1/1972 pe frontispiciu este menționat ca fondator G. Bacovia, căruia de la numărul 6/1983 i se adaugă Grigore Tăbăcaru, publicația revendicându-și astfel continuitatea cu „Ateneul cultural” (1925–1927) și implicit cu tradiția presei literare locale. De la numărul 1/1974 până după 1990, subtitlul „Revistă de cultură” devine „Revistă social-culturală”. În articolul-program din primul număr, <span class="CharOverride-1">Cu sentimentul demnităţii</span>, se arată că <span class="CharOverride-2">A.</span> îşi propune să fie o publicaţie „cu un profil multilateral, oglindind creaţii literar-artistice şi ştiinţifice, precum şi aspecte ale culturii de masă”. Recunoscându-se drept „rod al revoluţiei culturale”, <span class="CharOverride-2">A.</span> promite că va fi „o tribună de afirmare a noii vieţi spirituale”. Mai accentuat după 1974, servilismul ideologic nu va afecta prea mult partea literară, alături de nenumăratele editoriale şi reportaje cu caracter propagandistic continuând să se publice o literatură variată de calitate. Îmbrăţişând domenii felurite şi beneficiind de aportul unor colaboratori talentaţi, <span class="CharOverride-2">A.</span> a încercat să fie o tipăritură echilibrată, în care să-şi găsească locul atât tradiţia, cât şi actualitatea şi în care să poată fi citiţi autori din toate generaţiile şi texte de toate genurile. Această opţiune pentru echilibru şi diversitate este evidentă, de pildă în cazul poeziei putând fi citite creaţii inedite ale unor importanţi poeţi interbelici: V. Voiculescu (<span class="CharOverride-1">Epidaur</span>,<span class="CharOverride-1"> Maturitate</span>, <span class="CharOverride-1">Palatul de marmură neagră</span>,<span class="CharOverride-1"> Aur</span>,<span class="CharOverride-1"> Gheţarul</span>,<span class="CharOverride-1"> Chiparosul din Lido</span>, <span class="CharOverride-1">Deznădăjduirea Oceanului</span>), Ion Vinea (<span class="CharOverride-1">Ispită</span>,<span class="CharOverride-1"> Retorsus</span>) ş.a. Se tipăresc grupaje lirice, uneori ample, ale unor poeţi din aşa-zisa „generaţie a războiului”, precum Ion Caraion, Ştefan Aug. Doinaş, Virgil Teodorescu, şi, mai ales, poeme ale unor autori aflaţi în plină afirmare în anii ’60 şi ’70: Nichita Stănescu, Marin Sorescu, Ana Blandiana, Marius Robescu, Mircea Ciobanu, Petre Stoica, Leonid Dimov, Emil Brumaru, Mihai Ursachi, Constanţa Buzea, Gheorghe Tomozei, Radu Cârneci. Nu lipsesc nici optzeciştii Mircea Cărtărescu, Ion Stratan, Liviu Ioan Stoiciu, Gellu Dorian, Dorin Popa, Magda Cârneci. De observat că, deşi evită în genere regionalismul cultural şi literar, <span class="CharOverride-2">A.</span> conferă spaţiu de exprimare unor poeţi originari din Moldova, între aceştia Ovidiu Genaru, Ioanid Romanescu, Mihai Sabin ş.a., iar rubrica „Lyceum” găzduiește versuri ale unor tinere talente locale. La fel de variată şi adesea de ridicat nivel artistic este proza publicată de revistă. Cu schiţe, povestiri sau scurte nuvele colaborează, între alţii, Dumitru Ţepeneag, Ga&#173;briela Adameşteanu, Sorin Titel, Mircea Nedel&#173;ciu, Cristian Teodorescu, Petru Cimpoeşu, iar cu fragmente de roman Eugen Barbu (<span class="CharOverride-1">Princepele</span>), Eugen Uricaru (<span class="CharOverride-1">Vladia</span>), care de altfel a debutat în <span class="CharOverride-2">A.</span> (1/1966), Dana Dumitriu (<span class="CharOverride-1">Prinţul Ghica</span>), Bedros Horasangian (<span class="CharOverride-1">Sala de aşteptare</span>), Gheorghe Schwartz (<span class="CharOverride-1">Cei o sută</span>), Petru Popescu, Norman Manea, Bujor Nedelcovici, Corneliu Ştefanache. Nu este neglijată nici proza nonficţională, ilustrată de Petru Comar&#173;nescu (<span class="CharOverride-1">Jurnal de călătorie</span>) sau de George Bălăiţă, ale cărui tablete epico-eseistice au apărut constant, începând din 1974, la rubrica „Rondul de noapte”. Deși i se acordă un spaţiu mai redus, dramaturgia este prezentă în sumar prin câteva titluri: drama istorică <span class="CharOverride-1">Dimitrie Cantemir</span> de Eusebiu Camilar (inedită, 11/1973), poemul dramatic <span class="CharOverride-1">Steaua Zim&#173;brului</span> de Valeriu Anania şi în special o serie de fragmente din piesele lui George Genoiu (<span class="CharOverride-1">În colivie</span>, <span class="CharOverride-1">Casa noastră</span>, <span class="CharOverride-1">Conversaţie în oglindă</span>). Un loc privilegiat îl deţin critica şi istoria literară, interesul îndreptându-se, pe de o parte, spre o permanentă punere în discuţie şi evaluare a literaturii contemporane, pe de alta, spre o continuă recuperare şi valorificare a tradiţiei. Cea dintâi preocupare e vădită nu numai de tematica anchetelor lansate periodic (<span class="CharOverride-1">Poezia tinerilor în reviste</span>, <span class="CharOverride-1">Ce e nou în poezia românească?</span>, <span class="CharOverride-1">Condiţia criticului tânăr</span>,<span class="CharOverride-1"> Situaţia „prozei scurte” </span>etc.), ci şi de abundenţa şi calitatea criticii practicate aici, fie că e vorba de cronica literară ţinută, în decursul anilor, de Constantin Călin, Vlad Sorianu, Al. Protopopescu, Ion Pop, Emil Nicolae, Vasile Spiridon, Adrian Jicu, Carletta-Elena Brebu ş.a., fie că e vorba de articolele semnate de Gheorghe Grigurcu şi Cristian Livescu (la rubrica „Varietăţi critice”), de Nicolae Manolescu (titular între 1984 şi 1990 al rubricii „Aperto libro”) sau de Eugen Simion, care comentează, de exemplu, poezia lui Gellu Naum şi pe cea a lui Mircea Dinescu. Cealaltă intenţie a revistei, de reactualizare critică a literaturii anterioare, este demonstrată de numerele omagiale consacrate scriitorilor clasici, de evocarea sistematică a unor autori din prima jumătate a veacului al XX-lea şi de restituirea unor texte inedite ale acestora. Printre contribuţiile istorico-literare şi exegetice, nu puţine, figurează cele ale lui Vladimir Streinu (<span class="CharOverride-1">Sadoveanu</span>), Al. Piru (<span class="CharOverride-1">Viaţa lui Vasile Alecsandri</span>), Mihai Drăgan (<span class="CharOverride-1">Programul critic al lui Ibrăileanu</span>), I. Constantinescu (comentarii eminesciene subsumate rubricii „Confluenţe”), Ion Rotaru (fragmente din <span class="CharOverride-1">O istorie a literaturii române</span>). Tot o expresie a ataşamentului faţă de valorile trecutului este cultul lui G. Bacovia pe care revista îl întreţine încă de la apariţie în numere consacrate parţial sau integral poetului (10/1966, 9/1973, 3/1975, 3/1977, 9/1991, 10/1992, 8–9, 10/2011), prin publicarea unor postu&#173;me inedite (<span class="CharOverride-1">Divagări utile</span> etc.), a unor versuri dedicate lui de poeţi contemporani şi a unor traduceri din opera sa (cele în franceză datorate lui Romulus Vulpescu şi lui Emanoil Marcu), prin iniţierea unor rubrici speciale („Bacoviana”, „Bacovia după Bacovia”, „Teme bacoviene”), unde sunt găzduite aproape număr de număr comentarii ce abordează creaţia scriitorului din unghiuri multiple. O men&#173;țiune aparte merită serialele exegetice ale lui Constantin Călin (<span class="CharOverride-1">Reveniri la Bacovia</span>, 2009; <span class="CharOverride-1">Trecere în revistă</span>, 2010; <span class="CharOverride-1">Jurnal despre Bacovia</span>, 2011 ş.a.). Căutând să fie o publicaţie cât mai completă, <span class="CharOverride-2">A.</span> acordă atenţie şi literaturii universale, aşa cum o atestă numeroasele rubrici de recenzii şi comentarii critice („Cronica traducerilor” de Laurenţiu Ulici și de Ionel Savitescu, „Scriitori străini contemporani” de Leonard Gavriliu, „Permanenţe” de Al. Husar, „Litera&#173;turbahn” de Marius Manta, „Lumi anglo-saxone” de Elena Ciobanu, „Cogito” de Ion Fercu) sau de traduceri („Orfeu”, „Accente”, „Meridiane literar-artistice”, „Din poezia lumii”, unul dintre colaboratorii consecvenţi fiind Ştefan Aug. Doinaş). În ce priveşte traducerile, ele sunt de găsit şi în afara acestor rubrici şi reprezintă cele mai diverse literaturi, epoci şi genuri. Din lungul lor şir se pot reţine scrieri celebre precum <span class="CharOverride-1">Cântarea Cântărilor </span>(versiunea lui Radu Cârneci), <span class="CharOverride-1">Imnurile </span>orfice (Ion Acsan), versuri de Petrarca, Omar Khayyam, Hölderlin, John Keats, Georg Trakl, Rainer Maria Rilke, Federico García Lorca, Konstantinos Kavafis, Paul Celan, Rabindranath Tagore, T.S. Eliot, Czesław Miłosz, proze ale unor autori moderni, ca James Joyce, Hermann Broch, Franz Kafka, Elias Canetti, William Faulkner, Samuel Beckett, Albert Camus, Michel Tournier, Umberto Eco, sau fragmente din opera unor scriitori români din exil: Mircea Eliade, Eugen Ionescu, Emil Cioran. În plus, se cuvin semnalate cele câteva încercări de transpunere în alte limbi din <span class="CharOverride-1">Luceafărul </span>lui Eminescu (în franceză: George Pruteanu şi Emil Vasiliad; în engleză: Ştefan Avădanei şi Al. Pascu). Profilul revistei e întregit și de câteva rubrici rezervate eseisticii filosofice („Starea de grație” de Victor Mitocaru) sau meditativ-memorialistice („Gaură-n cer” de C.D. Zeletin), literaturii și problemelor ei („Proximități” de Al. Călinescu, „Digresiuni” de Irina Petraș), culturii locale („Personalități băcăuane” de Cornel Galben, „Din Basarabia” de Leo Butnaru), limbii („Cum vorbim, cum scriem” de Ioan Dănilă) ori artelor („Mondo musica” de Liviu Dănceanu). Alţi colaboratori: Romulus Vulpescu, Valentin Silvestru, D. Vatamaniuc, Constantin Cubleşan, Al. Săndulescu, Mircea Popa, Mircea Tomuş, Nae Antonescu, H. Zalis, Florin Mihăilescu, Florian Potra, M.R. Iacoban, Florin Mugur, Ion Apetroaie, Saşa Pană, Mihail Grădinaru, Dan Mănucă, George Munteanu, Ion Biberi, Constantin Ciopraga, Matei Călinescu, I.D. Lăudat, Adrian Marino, Liviu Petrescu, Emil Manu, Liviu Leonte, C. Trandafir, Al. Zub, Elena Piru, Elvira Sorohan, Mihai Cimpoi, Z. Ornea, Ioan Holban, Mircea Dinutz, Gheorghe Iorga, Ștefan Munteanu. &#9;<span class="Semnatura">I.M. </span></p>
			<p class="Heuristica_PRIMUL_Semnat"><span class="titlu-12">ATENEUL CULTURAL</span>, revistă apărută la Bacău, lunar, între martie 1925 şi 1927, sub îngrijirea lui Grigore Tăbăcaru şi G. Bacovia, cu subtitlul „Literatură, artă, ştiinţă”; de la numărul 4/1925 îşi schimbă titlul în „Ateneul literar”, numărul 10 poartă titlul „Ateneul”, iar la numărul 13 revine la titlul iniţial. Deşi marcată de un oarecare provincialism datorat în primul rând lipsei unor colaboratori de prestigiu, <span class="CharOverride-2">A.c.</span> se distinge totuşi prin amprenta inconfundabilă lăsată asupra ei de poetul George Bacovia. Acesta, împreună cu celălalt redactor, i-a imprimat un caracter modern, definit de opţiunea limpede pentru estetica simbolistă. Asumarea acesteia transpare fără echivoc atât din câteva texte critice semnate de Grigore Tăbăcaru (<span class="CharOverride-1">Asupra originii simbolismului</span>, <span class="CharOverride-1">Despre Bacovia</span>), cât mai ales din literatura publicată. Se disting, înainte de toate, o seamă dintre poemele lui G. Bacovia însuşi. Între altele, <span class="CharOverride-1">Note de primăvară</span>, <span class="CharOverride-1">Singur</span>, <span class="CharOverride-1">Scântei galbene</span>, <span class="CharOverride-1">Umbra</span>, <span class="CharOverride-1">Amurg</span>, <span class="CharOverride-1">Toamnă</span>, <span class="CharOverride-1">Nocturnă</span>, <span class="CharOverride-1">Plumb de iarnă</span>, <span class="CharOverride-1">Fanfară</span>. Se tipăresc, de asemenea, câteva poezii inedite ale simbolistului Ştefan Petică (<span class="CharOverride-1">Cântece de seară</span>, <span class="CharOverride-1">Între luptă şi vis</span>) şi versurile unor poeţi minori, având toţi, afinităţi cu orientarea simbolist-modernistă: Ion Amaru (Ion Iordăchescu), Agatha Grigorescu, G.D. Apostol, Mihail D. Stamate, I. Negură, Gh. Ionescu, Eugeniu Ştefănescu-Est, G. Şt. Cazacu, Ed. Sbiera. Deşi privilegiază lirica, revista acordă suficient spaţiu şi prozei. În paginile ei se reiau câteva proze scurte ale lui G. Bacovia: <span class="CharOverride-1">Nuvelă </span><span class="CharOverride-1">din trecut</span>, <span class="CharOverride-1">Când cad frunzele</span>, <span class="CharOverride-1">Târziu</span>, <span class="CharOverride-1">În cafeu, În zadar</span>, <span class="CharOverride-1">Dintr-un text comun</span>, <span class="CharOverride-1">Ninsoare</span>, <span class="CharOverride-1">Cântec târziu</span>. Tot cu proze scurte colaborează George Burcel, Alex. Şendrea (schiţa „rurală” <span class="CharOverride-1">Două suflete</span>), Agatha Grigorescu (textele sentimental-fantastice <span class="CharOverride-1">Viziuni</span>, <span class="CharOverride-1">Macul roşu</span>), N. Anghel (<span class="CharOverride-1">Locul de întâlnire</span>). Printre preocupările publicaţiei se numără şi restituirile istorico-literare. În mai multe numere Gr. Tăbăcaru dă la iveală (sub titlul <span class="CharOverride-1">Amănunte necunoscute din viaţa şi opera poetului</span>) fragmente inedite din manuscrisele lui Ştefan Petică. Din sumar nu lipsesc traducerile, selecţia acestora oglindind şi ea predilecţia redactorilor pentru curentul simbolist: versiuni româneşti ale unor texte de Paul Verlaine (<span class="CharOverride-1">Green</span>), Jean Moréas (<span class="CharOverride-1">Sonet</span>,<span class="CharOverride-1"> Nocturnă</span>), Rémy de Gourmont (<span class="CharOverride-1">Maxime</span>) ş.a. &#9;<span class="Semnatura">I.M.</span></p>
			<p class="Heuristica_PRIMUL_Semnat"><span class="titlu-12">ATENEUL ROMÂN</span>, revistă „literară, ştiinţifică şi artistică” apărută la Iaşi, săptămânal de la 15 septembrie 1860 până în aprilie 1861 şi lunar din mai până în decembrie 1861. Această foaie, promite articolul-program, „va deveni pentru generaţiunea actuală, de orice vârstă, de orice sex, o carte de învăţătură, de educare şi de delectare, şi pentru cititor un tablou fidel, în care se vor studia progresele, nevoile, speranţele şi, cu un cuvânt, tot ce constituie societatea română de acum. Spre a realiza acest scop […] va cuprinde următoarele părţi: Curier ştiinţific, Curier artistic, Curier literar […], Cursuri de arte (muzica, pictura, sculptura etc.), Cursuri de literatură română, Acte oficiale relative la şcoli, arte şi ştiinţe, Literatura de delectare (romanuri originale, novele, anecdote etc.), Poezii originale”. Redactorii sunt mai toţi profesori: Gh. Mârzescu, I. Strat, I. Missail, Z. Columb şi V. Alexandrescu (V.A. Urechia), la 20 februarie 1861, acesta din urmă rămânând redactor unic al revistei, devenită organul societăţii literar-artistice şi ştiinţifice omonime. V.A. Urechia tipăreşte aici, sub titlul <span class="CharOverride-1">Poezia</span>, fragmente din cursul său, <span class="CharOverride-1">Schiţări de literatură română</span>. O cercetare a fabulei (<span class="CharOverride-1">Fabulişti români</span>), lucrarea <span class="CharOverride-1">Pasiunile şi simţimintele la românii vechi şi moderni</span>, alta consacrată teatrului popular (<span class="CharOverride-1">Irozii</span>) îi aparţin tot lui V.A. Urechia, care a mai susţinut rubricile „Curierul literar” (recenzii la V. Alecsandri, Al. Pelimon, A.T. Laurian, I. Missail) și „Bele-arte”, unde apar comentarii legate de primele manifestări ale picturii la noi. Cronica ştiinţifică aduce informaţii din epocă. Mai solide, prin colaborările lui B.P. Hasdeu, sunt preocupările de istorie ale revistei. Hasdeu a dat portretele unor autori ce au lăsat observaţii asupra vieţii românilor în trecut (ragusanul Ştefan Raicevich, agent consular austriac și secretar particular al lui Alexandru Ipsilanti, bulgarul Spiridone Palauzov, cronicar de ocazie), o disertaţie despre marele logofăt Luca Stroici, un fragment din <span class="CharOverride-1">Chronicon Putnense</span>, documente privind autonomia politică a României. Al. Papadopol-Calimah semnează articolul <span class="CharOverride-1">Originile censului şi legile agrare la români</span>, iar I. Missail se ocupă de Unirea Principatelor. Revista a publicat descrieri ale unor cărţi rare (<span class="CharOverride-1">Critil şi Andronius</span> sau <span class="CharOverride-1">Prologul tuturor sânţilor </span>de mitropolitul Dosoftei), acte oficiale. Literatura beletristică este reprezentată de scrierile minore ale lui Romulus Scriban, încă elev, debutant cu versuri în <span class="CharOverride-2">A.r.</span>, de Ion Ianov, Dimitrie Ralet, Gh. Tăutu, G. Sion, cu producţii ce se înscriu în sfera poeziei patriotice, de versurile lui B.P. Hasdeu, Th. Şerbănescu, I.V. Adrian şi Gh. Nichitachi, – fabulist, imitator al lui Alecu Donici. Aici V. Pogor traduce din Anacreon, P.-J. Cantel, P. Dupont, iar V.A. Urechia din satirele lui Iuvenal şi, din poemul <span class="CharOverride-1">De rerum natura</span> de Lucreţiu. &#9;<span class="Semnatura">S.C. </span></p>
			<p class="Heuristica_PRIMUL_Semnat"><span class="titlu-12">ATENEUL ROMÂN</span>, revistă culturală apărută la Bucureşti, lunar, de la 15 ianuarie 1894 până la 15 decembrie 1895. <span class="CharOverride-2">A.r.</span> continuă, sub direcţia lui T. G. Djuvara, la un interval de 25 de ani, mensualul „Atheneul român” (1866–1869). În articolul-program, <span class="CharOverride-1">Ateneul român</span>. <span class="CharOverride-1">Precuvântare</span>, C. Esarcu le reaminteşte cititorilor revista predecesoare şi realizările ei, subliniind că noua publicaţie ţinea, de asemenea, „să instruiască şi să moralizeze poporul”, pentru „a crea în ţară un curent educativ”, iar în al doilea rând, să ofere publicului operele originale şi „transcendente”, intenţionând să publice, în acest scop, scriitori cunoscuţi, dar şi debutanţi. Programul schiţat conţine, comparat cu acela din 1866, şi câteva elemente noi. Mai întâi, o pronunţată nuanţă naţională. „Piatra angulară” trebuia să fie „amorul naţionalităţii române”, „infiltrarea lui în toate fibrele româneşti”. Apoi, se arăta interes pentru emanciparea femeii şi, în sfârşit, se dădea o mare atenţie laturii estetice a educaţiei şi culturii. <span class="CharOverride-2">A.r.</span> nu a reuşit să joace, în câmpul literaturii române, un rol pe măsura ambiţiilor redactorilor. În acelaşi timp, ideile şi intenţiile literare nu erau formulate clar, într-o epocă de serioase frământări şi polemici ideologice sau estetice, în care orice scriitor se vedea obligat să adopte o poziţie estetică, să se alăture unei reviste sau unui cerc literar. Cu versuri au colaborat Th. Şerbănescu, Al. Vlahuţă, Duiliu Zamfirescu, Th. M. Stoenescu, D.C. Ollănescu-Ascanio, H.G. Lecca şi T.G. Djuvara (sub pseudonimul T. Ezneanu). Aici Şerbănescu traduce poezii din H. Heine şi Ada Negri, Duiliu Zamfirescu din Leopardi şi Carducci, T.G. Djuvara din Heine. Ciru Oeconomu publică romanul istoric, cu subiect din vremea Imperiului Bizantin, <span class="CharOverride-1">Răzbunarea lui Anastase</span>, iar Duiliu Zamfirescu dă însemnări de călătorie străbătute de o subtilă ironie. Cu un vodevil intitulat <span class="CharOverride-1">În pragul scenei</span> colabora I.D. Malla. Scarlat I. Ghica traduce tragedia <span class="CharOverride-1">Iuliu Cezar</span> a lui Shakespeare. Un fragment din studiul monografic <span class="CharOverride-1">Vasile Alecsandri</span> de Nicolae Petraşcu apare la rubrica „Litere”, alături de articole scrise de Léo Bachelin (despre literatura populară), Anghel Demetriescu, T.G. Djuvara, profesorul botoşănean N. Răutu (<span class="CharOverride-1">Satira literară la români</span>), Lazăr Şăineanu (<span class="CharOverride-1">Din basmele românilor</span>), Gh. Adamescu (<span class="CharOverride-1">Viaţa militară în poezia poporului român</span>). V.A. Urechia, N. Kretzulescu şi G.I. Ionnescu-Gion participau cu lucrări dedicate unor probleme de istorie. Lui N. Bălcescu i se publică testamentul, inedit până atunci, iar lui M. Kogălniceanu o scrisoare, de asemenea inedită, adresată în 1837 lui Gh. Asachi. Atenţia dată folclorului este, de asemenea, însemnată. Se publică şi câteva recenzii, printre altele la <span class="CharOverride-1">Poezii populare din Transilvania </span>(1893), culegerea lui I.G. Bibicescu, şi la <span class="CharOverride-1">Alte basme culese din gura poporului </span>(1893), volum al lui D. Stăncescu. Recenzia la cartea lui Bibicescu subliniază valoarea estetică a folclorului, precum şi aspectul educativ şi patriotic al culegerii literaturii populare. Dintre cărţile apărute recent mai sunt recenzate <span class="CharOverride-1">Isprăvile lui Păcală</span> de Petre Dulfu, nuvela <span class="CharOverride-1">Ion al Marandei</span> de Panaite Zosin, epigramele lui Radu D. Rosetti din 1894, <span class="CharOverride-1">Iubita</span> (1895) de Traian Demetrescu, <span class="CharOverride-1">Rustice</span> (1893) de N.G. Rădulescu-Niger etc. &#9;<span class="Semnatura">R.Z.</span> </p>
			<p class="Heuristica_PRIMUL_Semnat"><span class="titlu-12">ATHENEUL</span>, revistă „enciclopedică” apărută la Galaţi, lunar între 1 ianuarie şi 31<span class="CharOverride-2"> </span>iulie 1884. Iniţiatorul şi redactorul publicaţiei, învăţătorul Gr. Petrovanu, nu urmărea să facă din <span class="CharOverride-2">A. </span>un difuzor de literatură originală,<span class="CharOverride-2"> </span>ci să trezească interesul tineretului pentru lecturile bune, instructive. Semnalând, în articolul <span class="CharOverride-1">Câteva cuvinte</span>, predilecţia pentru scrierile frivole, în limbi străine sau traduse într-o „limbă plină de barbarisme”, care „strică limba şi lăţesc cangrena morală a societăţii noastre”, Gr. Petrovanu îşi propunea să activeze pentru îmbunătăţirea moravurilor şi a obiceiurilor politice, pentru cultivarea limbii şi pentru a atrage cititorii către o literatură corespunzătoare sub raport etic şi estetic. S-au publicat şi multe încercări literare ale poeţilor locali. Lista versificatorilor care au colaborat la <span class="CharOverride-2">A.</span> îi cuprinde pe A. Antoniady, C. Camiliu, C. Constantinescu, A. Ionescu, N.B. Muntenescu, G. Rarincescu şi G. Veveriţă. Totodată, C. Constantinescu şi A. Antoniady erau şi autorii unor poeme în proză naive, iar ultimul mai tipăreşte o nuvelă pesimistă, sumbră. Dintre scriitorii consacraţi, cel mai frecvent publicat era V. Alecsandri. De o popularitate aproape egală se bucura Dimitrie Petrino, ale cărui versuri erau reproduse probabil din volumul <span class="CharOverride-1">Lumini şi umbre</span>. Gr. Petrovanu şi C. Camiliu aveau şi veleităţi de critici literari. Primul, într-un studiu cam didactic, dar deosebit de informat, consacrat fabulei, urmărea istoria speciei în Antichitate şi în clasicismul francez. Articolul <span class="CharOverride-1">Fabula „Curcile” de V. Alecsandri</span>, al celui de-al doilea, pleca de la analiza fabulei cu acest titlu pentru a încerca să stabilească locul pe care poetul îl ocupă în literatura română. Trăsătura dominantă a poeziei lui Alecsandri ar fi fost duioşia; simţul naturii şi observaţia socială erau celelalte elemente principale care îi caracterizau literatura. <span class="CharOverride-2">A.</span> tipăreşte traduceri din <span class="CharOverride-1">Istoria naturală</span> a lui Buffon, din<span class="CharOverride-1"> Istoria lui Carol al XII-lea </span>a lui Voltaire, din scrierile lui Fénelon şi Marmontel, din versurile lui Lamartine. Lui Goethe i se dă o atenţie deosebită, iar traducătorul său, A. Antoniady, dovedeşte posibilităţi mult mai mari decât în încercările literare proprii. S-au mai tălmăcit fabule ale lui Esop şi câteva fragmente din scrierile ştiinţifice ale lui Ludwig Büchner. &#9;<span class="Semnatura">R.Z.</span></p>
			<p class="Heuristica_PRIMUL_Semnat"><span class="titlu-12">ATHENEUL ROMÂN</span>, revistă apărută la Bucureşti, lunar de la 1 iunie 1866 şi neregulat din martie 1867 până în august 1869, ca organ al Societăţii pentru Construirea Ateneului Român. Comitetul de redacţie: V.A. Urechia, C.I. Stăncescu, B. P. Hasdeu, C. Esarcu, Nicolae Nicoleanu; în 1894–1895 <span class="CharOverride-2">A.r. </span>cunoaște o a doua perioadă de apariție sub conducerea publicistului Trandafir Djuvara. Rubricile erau „Programul conferinţelor Ateneului”, „Cronica Ateneului”, „Educaţiune–instrucţiune”, „Belle-arte” şi „Maxime”. Se publicau şi lucrări literare originale sau traduceri. Scopul publicației, enunţat în mai multe editoriale, era de a participa la instruirea poporului şi la îmbunătăţirea moravurilor, prin publicistică şi conferinţe care să difuzeze cunoştinţe ştiinţifice şi filosofice. Spre deosebire de alte reviste ale timpului, care tipăreau de cele mai multe ori reproduceri din literatura scriitorilor consacraţi şi rar scrieri inedite, <span class="CharOverride-2">A.r. </span>a<span class="CharOverride-2"> </span>obţinut versuri noi de la poeţi ca D. Bolintineanu, G. Creţeanu, N. Nicoleanu şi G. Sion. Lui C. Stamati i s-au reprodus poezii din volumul <span class="CharOverride-1">Muza românească</span> (1868), iar I. Heliade-Rădulescu şi-a republicat aici multe versuri şi articole critice mai vechi. Revista obişnuia să colaboreze direct cu autorii, încercând să-i grupeze în jurul ei, după modelul „Convorbirilor literare”. Această iniţiativă nu a avut însă rezultatul aşteptat. B.P. Hasdeu şi-a tipărit în <span class="CharOverride-2">A.r.</span> câteva studii istorice, iar G. Missail un amplu articol despre datini, moravuri şi despre literatura folclorică, precum şi un altul în care analizează muzica populară. În afară de cronici plastice, C. Esarcu a mai scris şi comentarii la spectacolele Teatrului Naţional din Bucureşti, prilej de a comenta menirea primei instituţii scenice româneşti şi structura repertoriului. Tot de situaţia teatrului românesc se ocupă şi Ştefan Vellescu într-o conferinţă ţinută la Ateneul Român şi ulterior tipărită în revistă. Şt. Vellescu semnalează printre primii influenţa negativă pe care „drama de bulevard” o are asupra moravurilor, în acelaşi timp remarcând situaţia dramaturgiei autohtone, obligată, pentru a rezista concurenţei, să abandoneze subiectele naţionale şi să imite modelele străine. „Teatrul românesc – susţine Vellescu – trebuie să devină un instrument de cultură şi educaţie, care să se adreseze tuturor claselor sociale şi să trezească în conştiinţele spectatorilor cele mai frumoase sentimente patriotice, precum şi iubirea de libertate.” Articole de critică literară au mai publicat V.A. Urechia şi C. Aristia. În <span class="CharOverride-2">A.r.</span> Aristia a tipărit şi câteva fragmente din traducerea <span class="CharOverride-1">Iliadei </span>de Homer. &#9;<span class="Semnatura">R.Z. </span></p>
			<p class="Heuristica_PRIMUL_Semnat"><span class="titlu-12">ATHENEUM</span>,<span class="CharOverride-2"> </span>revistă apărută la Iaşi, trimestrial de la 1 februarie 1935 până în decembrie 1936, apoi la Bucureşti, tot trimestrial, din ianuarie 1937 până în iunie 1940. Director: general Dumitru Marţian (februarie – decembrie 1935), colonel Ion S. Dumitrescu (februarie 1935 – decembrie 1936) și colonel Ion Stănescu (martie 1935 – decembrie 1936); redactor-şef: Mihai Uţă (februarie 1935 – decembrie 1936); secretar de redacţie: D. Popovici (februarie – decembrie 1935), Constantin Stelian (ianuarie – iulie 1937), T. Bărcănescu (ianuarie 1939 – decembrie 1939). Odată cu mutarea la Bucureşti, subtitlul „Revistă de ideologie şi ştiinţă a liceelor militare” devine „Revista învăţământului liceelor militare” şi este condusă de un comitet de direcție format din Ion Ionescu Bujor, N. Pandelea, P. Marinescu, M. Moldovan, V.M. Șerbănescu (în ianuarie 1940) și are un comitet de redacție alcătuit din Mihai Uță, T.N. Nițescu, Ioachim Constantin, Al. Bubulac, T. Nicolae (ianuarie–martie 1937), N. Vlădulescu (iulie–decembrie 1937).<span class="CharOverride-2"> </span>Din ianuarie 1937 se precizează că apare „sub patronajul domnului general I.S. Demetrescu”, iar din ianuarie 1939 „sub președinția d-lui general Ioan S. Demetrescu”. Urmărind programatic să facă din şcoală „un factor de cultură cu o rază de acţiune mai cuprinzătoare”, <span class="CharOverride-2">A.</span> acordă o atenţie specială mişcării ideologice, literare şi ştiinţifice din ţară şi din străinătate. Nu publică literatură propriu-zisă, în schimb studiile de pedagogie, filosofie, estetică, istorie şi istorie literară sunt bine reprezentate şi au ţinută academică. Printre cei selectaţi să intre în sumar s-au numărat câţiva autori de prestigiu, ca Ion Pillat (<span class="CharOverride-1">Tradiţie şi modernism</span>, <span class="CharOverride-1">Specificul românesc în lirica noastră modernă</span>, <span class="CharOverride-1">Poezia pură la Eminescu</span>), Tudor Vianu (eseul <span class="CharOverride-1">Artă şi natură</span>), clasicistul D.M. Pippidi (<span class="CharOverride-1">Preciziuni despre catharsis la Aristotel și la Abatele Brémond</span>), istoricii literari D. Popovici (<span class="CharOverride-1">Vico și Heliade</span>, <span class="CharOverride-1">Orientarea socialistă a lui I. Heliade Rădulescu</span>), Ovidiu Papadima (<span class="CharOverride-1">Viziunea folclorică</span>), Mircea Mancaş (<span class="CharOverride-1">Poezia primitivă</span>), Aug. Z.N. Pop (<span class="CharOverride-1">Contribuții eminesciene</span>, <span class="CharOverride-1">Cincizeci de ani după Eminescu</span>), şi gazetarii G. Ivaşcu (recenzii la studiul <span class="CharOverride-1">Ideologia literară a lui I. Heliade Rădulescu </span>de D. Popovici și la romanul <span class="CharOverride-1">Proces </span>de I. Biberi), Mihail Chirnoagă (<span class="CharOverride-1">Patru poeți tineri: Ștefan Baciu, Aurel Marin, Traian Chelariu și E. Ar. Zaharia</span>), M. Botez, Dionisie Petrovan. &#9;<span class="Semnatura">I.M.</span></p>
			<p class="Heuristica_PRIMUL_Semnat"><span class="titlu-12">AURORA</span>,<span class="CharOverride-2"> </span>revistă „pentru literatură, ştiinţă şi artă” apărută la Craiova, bilunar, între 20 mai 1903 şi 29 martie 1904. Director: D.D. Marcu; secretar de redacţie: Marius de la Stroia (Const. G. Brădăţeanu). De la numărul 9/1904 trece în proprietatea lui Jean Cuţana, conducerea e limitată la menţionarea prim-redactorului, iar în numărul 10 lipseşte orice indicaţie referitoare la responsabilii revistei. Editată „pe ruinele castelului de visuri clădit de poetul Traian Demetrescu, pe potecile bătute de melancolica-i privire, câţiva admiratori ai artei ne-am decis a scoate revista de faţă, «Aurora». […] Toate penele literare sunt bine primite în coloanele revistei noastre. Poveşti, basme şi literatură populară publicăm şi le vom da deosebită atenţie”. În puţine cuvinte, un articol inaugural enunţă sorgintea şi intenţiile elegantei tipărituri. <span class="CharOverride-2">A. </span>publică multă poezie minoră sub semnăturile D.D. Marcu (Marcu, Dumitru Marcu; <span class="CharOverride-1">Pe-aceeaşi bancă</span>), Const. G. Brădăţeanu (<span class="CharOverride-1">Amicii</span>) ş.a., câteva nuvele neinspirate (Mihail C. Demetrescu, <span class="CharOverride-1">După flori</span>; I.C. Drăgescu, <span class="CharOverride-1">Amor şi datorie</span>; Jean Cuţana, <span class="CharOverride-1">Dezmoşteniţii</span>), epigrame cu adresă politică (Petre Danielescu, <span class="CharOverride-1">Evoluţie socială</span>, <span class="CharOverride-1">Evoluţie umană</span>), cugetări extrase din versetele biblice, din Schiller, Cicero, Terenţiu, Schopenhauer, Walter Scott, folclor din Dolj (balada <span class="CharOverride-1">Dobrişan</span>, <span class="CharOverride-1">Descântece de ursită</span>), Teleorman şi Mehedinţi, cules de Şt. St. Tuţescu. Impresiile de călătorie ale lui Traian Demetrescu (<span class="CharOverride-1">Pe Dunăre</span>) şi versurile lui N. Burlănescu-Alin – avocat şi poet local cu oarecare notorietate, autor de sonete (<span class="CharOverride-1">Briliante</span>, <span class="CharOverride-1">Iubirea</span>) – se detaşează întrucâtva din beletristica originală minoră tipărită de <span class="CharOverride-2">A.</span> Din dorinţa de a construi un sumar variat, redacţia include şi traduceri: <span class="CharOverride-1">Lacrămile Araxului </span>de poetul armean Kamar Kaliba, un scurt fragment din tragedia lui Shakespeare <span class="CharOverride-1">Iulius Cezar</span>,<span class="CharOverride-1"> </span>altul din studiul <span class="CharOverride-1">Zeii cetăţii</span> al istoricului Fustel de Coulanges şi nuvela <span class="CharOverride-1">Sărutarea </span>de Paul d’Enjoi, tălmăcită de un Igrec. Cu rubricile „Cronica teatrală”, „Ştiri artistice”, „Bibliografii”, „Poşta redacţiei”, ce adună informaţii diverse din lumea cultural-artistică a oraşului, se epuizează eforturile acestei publicaţii mai mult ambiţioase decât inspirate. Totuşi, fidelă proiectului din care s-a născut, <span class="CharOverride-2">A. </span>se va implica şi într-o modestă, ridicolă polemică, poziţionându-se în favoarea poetului sub al cărui patronaj spiritual s-a aşezat, în acuza formulată de harnicul literat N.A. Bogdan din Iaşi, conform căreia Traian Demetrescu i-ar fi plagiat poezia <span class="CharOverride-1">Copacul. </span><span class="CharOverride-2">A.</span> iese din peisajul revuistic oltean odată cu numărul jubiliar 10,<span class="CharOverride-1"> </span>în care se poate citi un necrolog <span class="CharOverride-1">Spiru Prasin</span>, scriitor dispărut la doar 28 de ani, autor al romanului <span class="CharOverride-1">Calea robilor</span>, „de netăgăduită valoare literară, […] şi împreună cu avocatul Gh. Volenti din Iaşi al comediei <span class="CharOverride-1">Mioara</span>, fondator al revistei «Epigonii», prim-redactor la cotidianul «Evenimentul»“. Alţi colaboratori: Elena Cuțana (și cu pseudonimul Lia Bradu), Maria Polişoreanu. &#9;<span class="Semnatura">R.P.</span></p>
			<p class="Heuristica_PRIMUL_Semnat"><span class="titlu-12">AURORA</span>,<span class="CharOverride-2"> </span>publicaţie care a apărut la Bucureşti, de trei ori pe lună, între 30 ianuarie şi 1 iulie 1906, cu subtitlul „Revistă literară şi istorică”. Cu profil de cultură armeană, <span class="CharOverride-2">A.</span> conţine traduceri din literatura armeană veche şi nouă, note biografice, articole despre tradiţii şi obiceiuri ale armenilor din ţară şi din străinătate. Rubrici: „Din istoria Armeniei”, „Armenii în Franţa”, „Cronică teatrală”, „Aurora în provincie”, „Ecouri”. Colaborează cu versuri Petru Vulcan, Gr. Yamgaci, iar cu proză Gr. Goilav, Gr. Zarban. Textele scriitorilor armeni sunt însoţite de scurte biografii. Se republică un text al lui B.P. Hasdeu despre Mănăstirea Argeş. &#9;<span class="CharOverride-12">I.H. </span></p>
			<p class="Heuristica_PRIMUL_Semnat"><span class="titlu-12">AURORA,</span><span class="CharOverride-2"> </span>publicaţie care a apărut la Bucureşti, zilnic, între 23 octombrie 1921 şi 27 noiembrie 1937. Director: N. Lupu (1921–1924); de la 24 iunie 1924 devine „organ al Partidului Naţional Ţărănesc”. <span class="CharOverride-2">A.</span> îşi propune să răspândească cultura şi învăţătura în rândul ţăranilor. Rubrici: „Chestiunea zilei”, „Ştirile zilei”, „Revista revistelor”, „Ultima oră”. La suplimentul apărut în corpul ziarului la 7 ianuarie 1924, intitulat „Aurora literară, artistică, socială”, colaborează N. Davidescu, George Silviu. Sporadic apar cronici dramatice semnate de N. Davidescu, cronici plastice aparţinând lui D. Caselli, cronici literare scrise de Andrei Branişte (Tudor Teodorescu-Branişte). Numărul 751/1924 conţine o pagină închinată lui Anatole France. Începând cu primul număr din 1921, apare în foileton traducerea romanului <span class="CharOverride-1">Zeilor li-e sete </span>de Anatole France. Alţi colaboratori: V.V. Haneş, C. Stere, Eugen Crăciun, G.M. Vlădescu, Marcu Beza. &#9;<span class="Semnatura">I.H. </span></p>
			<p class="Heuristica_PRIMUL_Semnat"><span class="titlu-12">AURORA</span>, revistă bilingvă apărută la Oradea, săptămânal, între 24 decembrie 1922 și 15 iunie 1923, cu subtitlul „Literară, artistică, teatrală, socială – Irodalom, müvészet, szinház, társadalom”. Director: G. Bacaloglu; redactori: George A. Petre, Keresztury Sándor, Salamon László. În articolul <span class="CharOverride-1">Programul nostru</span> redacţia îşi anunţă intenţia ca în noua situaţie istorică generată de Unirea din 1918 să contribuie la mai buna cunoaştere a celor două etnii principale care convieţuiesc în Transilvania. Ideea reconcilierii româno–maghiare e repetată în articolul <span class="CharOverride-1">Noi orizonturi</span>, tot din primul număr, şi reluată sub diverse forme în multe editoriale. De pildă, <span class="CharOverride-1">Am sosit prea devreme</span>, în care, răspunzând unor obiecţii aduse publicaţiei, potrivit cărora timpul reconcilierii n-ar fi sosit, redacţia afirmă: „Noi am început munca, fiindcă apropierea dintre români şi maghiari ne apare ca o necesitate istorică şi, în vârtejul urii, noi vom fi puntea pe care ei se vor îmbrăţişa, pentru a şterge păcatele veacurilor trecute”. Necesitatea unei îmbunătăţiri a relaţiilor dintre naţionalităţi e subliniată, de asemenea, în scrisorile deschise reunite sub genericul <span class="CharOverride-1">Păreri</span> <span class="CharOverride-1">despre</span> <span class="CharOverride-1">apropiere</span>, semnate de scriitorii Cezar Petrescu, Emil Isac, Franyó Zoltán şi Benedek Elek. Toate aceste texte, ca şi notele şi articolele culturale găzduite de rubricile dedicate teatrului, cinematografiei şi artei, apar atât în română, cât şi în maghiară, bilingvismul oglindind el însuşi dorinţa revistei de a fi o cale de comunicare între români şi maghiari. Expresia cea mai importantă a acestei aspiraţii o reprezintă numeroasele traduceri din cele două literaturi. Astfel, sunt publicate în versiune maghiară poezii de Eminescu (<span class="CharOverride-1">Venere şi Madonă</span>, <span class="CharOverride-1">Sonete</span>, <span class="CharOverride-1">Melancolie</span>, <span class="CharOverride-1">Glossa</span>), Lucian Blaga, Octavian Goga, Ion Pillat, Adrian Maniu, George Coşbuc, Al. Vlahuţă, Panait Cerna, Victor Eftimiu şi proze de I.L. Caragiale, Liviu Rebreanu, Ioan Slavici, Mihail Sadoveanu, Ion Agârbiceanu, I. Al. Brătescu-Voineşti, Corneliu Moldovanu, Eugeniu Sperantia, Constanţa Hodoş. Din maghiară în română sunt transpuse poezii de Petőfi, Arany János, Kiss József, Szép Ernő, Gyóni Géza, Gyarmati Ferenc, Bartalis János, Áprily Lajos, Victoria Keresztúry-Diamandi şi proze de Ady Endre, Ligeti Ernő, Jókai Mór, Móricz Zsigmond, Frigyes Karinthy. Tot în traducere românească apare, în câteva numere, piesa într-un act <span class="CharOverride-1">Marioara</span> de Korda Béla. &#9;<span class="Semnatura">I.M.</span></p>
			<p class="Heuristica_PRIMUL_Semnat"><span class="titlu-12">AURORA</span>, revistă de literatură apărută la Oradea, mai întâi semestrial, apoi anual sau o dată la doi ani, din martie 1993 până în 2005, fiind patronată de Societatea Oamenilor de Ştiinţă şi a Scriitorilor din Bihor. Iniţial, colectivul redacţional este alcătuit din Ioan Derşidan, Ioan Ţepelea, Ion Simuţ (ultimul retrăgându-se după numărul 5). Reluând tradiţia începută în perioada interbelică de revista orădeană omonimă (1922–1923), noua <span class="CharOverride-2">A.</span> doreşte să contribuie la stabilirea unui autentic dialog intercultural româno–maghiar şi, mai mult, la extinderea acestui dialog la întreg spaţiul central-european. Aşa cum arată Ion Simuţ în editorialul <span class="CharOverride-1">Aurora – încotro?</span> (3/1994), publicaţia îşi propune „o cunoaştere sistematică a identităţii culturale a Europei Centrale”, pentru a fi „o sinteză inedită de provincialism şi europenism”, care „să aducă în conştiinţa contemporanilor ideea acestei duble apartenenţe”, astfel încât Bihorul să devină „un avanpost al integrării în Europa”. Intenţia redacţiei s-a şi realizat, cel puţin în parte, prin deschiderea unor dezbateri sub titlul <span class="CharOverride-1">Ne putem înţelege noi şi ungurii?</span> sau <span class="CharOverride-1">Dialogul româno-maghiar</span> (1–2/1993), ca şi a unui „dosar” pe tema <span class="CharOverride-1">Identitatea Europei Centrale</span> (3/1994), cuprinzând traduceri ale unor excelente analize de John Willet, Milan Kundera, Czesław Miłosz, Vladimir Tismăneanu şi, de asemenea, eseuri de Radu Enescu şi Mircea Muthu, contribuţii istorico-literare de Mircea Popa. Mai puţin evidentă este tendinţa central-europeană în paginile consacrate literaturii propriu-zise, cele mai multe texte beletristice aparţinând unor autori autohtoni. Se publică versuri de Adrian Popescu, Teohar Mihadaş, Al. Andriţoiu, Ioan Moldovan, Ioan Ţepelea, Viorel Horj, proze scurte de Mircea Horia Simionescu, Bedros Horasangian, Florin Ardelean, Horia Alexandru Căbuţi, fragmente din jurnalele lui Paul Goma şi Victor Felea. Din sumarul revistei nu lipsesc nici teoria şi critica literară, ilustrate de Adrian Marino printr-o secvenţă din <span class="CharOverride-1">Biografia ideii de literatură</span>, de Nae Antonescu, care scrie despre mai multe periodice bihorene din trecut, de Valentin Chifor, semnatar al unui mic studiu intitulat <span class="CharOverride-1">Felix Aderca şi receptarea criticii moderne</span>, de Ioan Derşidan cu un comentariu despre <span class="CharOverride-1">Craii de Curtea-Veche </span>de Mateiu I. Caragiale. Mai fidelă față de propriu-i program în primii trei ani de apariție, <span class="CharOverride-2">A.</span> ia treptat înfățișarea unui anuar universitar destul de eclectic, care adună laolaltă studii de critică și istorie literară, filosofie, teologie, ştiinţă etc. Alţi colaboratori: George Vulturescu, Haralamb Zincă, Grigore Scarlat, Stelian Vasilescu, Petre Andrei, Liviu Podaru. &#9;<span class="Semnatura">I.M.</span></p>
			<p class="Heuristica_PRIMUL_Semnat"><span class="titlu-12">AURORA ROMÂNĂ</span>, „foaie beletristică” apărută la Pesta, bilunar, între 1 ianuarie 1863 şi 15 august 1865. Proprietar, editor şi redactor responsabil: preotul Ioanichie Miculescu; redactori: Iosif Vulcan (până la 22 aprilie 1863) şi Mihail Besanu. De fapt, lui Vulcan îi aparţine atât alegerea titlului, cât şi meritul de a fi organizat redacţia şi de a fi stabilit profilul periodicului. <span class="CharOverride-2">A.r.</span>, se specifică într-un „anunţ de prenumeraţie”, va tipări, alături de contribuţii închinate vieţii sociale, istoriei naţionale şi limbii, literatură originală, traduceri, corespondenţe din toate părţile locuite de români, „într-un stil cât se poate de poporal”. Angajamentele redacţiei, reluate în editorialul din primul număr şi în anunţurile următoare, vor fi în bună măsură respectate. După ce Iosif Vulcan se retrage din redacţie, în urma unui conflict cu Ioanichie Miculescu, partea literară pierde din vioiciune şi diversitate, stilul devine greoi, limba încărcată de latinisme. Alături de Iosif Vulcan, au publicat versuri Justin Popfiu, Zaharia Boiu, Ioan Papiu, Aron Densuşianu, Vasile Bumbac, Victor Rusu, At. M. Marienescu, Iulian Grozescu, Paul Dragu. Se republică poezii de Al. Pelimon şi C.D. Aricescu. Ca şi poezia (<span class="CharOverride-1">Cătră române </span>de Iosif Vulcan, <span class="CharOverride-1">Adio Bucovinei </span>de V. Bumbac, <span class="CharOverride-1">La România </span>de I. Papiu etc.), proza este inspirată de istoria românilor sau de realităţile sociale transilvănene şi dă glas sentimentelor naţionale. Nuvelele şi schiţele le aparţin lui I. Vulcan, Iulian Grozescu, Adelinei Olteanu, lui Pamfil Văleanu, I.S. Ventielu, M. Besanu. În afară de balade populare, At. M. Marienescu publică articole politice şi culturale. Din Boccaccio traduce A. Densuşianu; I. Vulcan şi Ion Ioviţă transpun în româneşte, primul o nuvelă franceză, iar cel de-al doilea o naraţiune germană; povestirea <span class="CharOverride-1">Fata boierului </span>de Jókai Mór este tradusă de Paul Dragu. Articolul <span class="CharOverride-1">Cultura naţională</span>, din 1863, semnat cu iniţiala N., pledează pentru o cultură şi o literatură bazate pe realitatea autohtonă. Doi ani mai târziu, când apare „Familia” lui Vulcan, publicaţie care răspundea mult mai adecvat necesităţilor culturale şi politice ale epocii, Ioanichie Miculescu hotărăşte sistarea <span class="CharOverride-2">A.R. &#9;</span><span class="Semnatura">R.Z.</span> </p>
			<p class="Heuristica_PRIMUL_Semnat"><span class="titlu-12">AURORA ROMÂNĂ</span>,<span class="CharOverride-2"> </span>revistă apărută la Cernăuţi, lunar, de la 1 august 1881 până la 15 decembrie 1882 şi din ianuarie până în august 1884, cu subtitlul „Organ beletristic, literar al Societăţii pentru Cultura şi Literatura Română în Bucovina”, modificat în 1884 în „Revistă ştiinţifică–literară”. Editor şi redactor responsabil: Ion I. Bumbac. Fără să consemneze în vreun fel scopul și destinatarii publicației, Ion I. Bumbac va da unele desluşiri în numărul 4, într-un răspuns către „publicul cetitoriu” al <span class="CharOverride-2">A.r.</span>, care cerea sporirea articolelor „mai serioase”: „Noi trebuie să fim «amici ai culturii și deșteptării naționale», adică ai poporului, şi trebuie să ţinem cont de dorinţele şi puterile lui. […] Nu uitaţi, domnilor, că nici un popor nu s-a cultivat şi deşteptat prin teorii darwiniene, opere clasice italiene etc., înţelese numai de puţini chiar dintre aristocraţii învăţaţilor, ci prin cântece de rând şi prin cântăreţii poporului. Aceştia au aprins şi au deşteptat viaţa popoarelor, iar nu operele clasicilor. Pentru aceasta scriem şi noi «Aurora» noastră aşa, ca s-o poată ceti şi gusta orice român care ştie ceti măcar ciş-ceva. Dascăl şi pălimar, vechil şi notar etc. deopotrivă, ca şi preutul şi învăţătorul unei comune. Acesta este scopul principal al «Aurorei române». Pentru aceasta doar s-a şi înfiinţat!“. În consecinţă, preocupările se îndreaptă spre beletristică originală şi folclor, şi deloc spre studii docte şi eseuri ştiinţifice. Se publică multă poezie de Vasile Bumbac, fratele mai mare al editorului, el însuşi poet (<span class="CharOverride-1">La Basarabia</span>, <span class="CharOverride-1">Cântec</span>, <span class="CharOverride-1">La „Aurora română”</span>, <span class="CharOverride-1">Şoimul banului de Craiova</span>, poem epic), I.I. Trutzescu (<span class="CharOverride-1">Noapte sinistră</span>, <span class="CharOverride-1">Versurilor mele, </span>epitaf), T.V. Ştefanelli (<span class="CharOverride-1">Serenadă</span>, <span class="CharOverride-1">Tablou de toamnă</span>), T. V. Păcăţian (<span class="CharOverride-1">Petru Brancu</span>, <span class="CharOverride-1">Curgeţi…</span>,<span class="CharOverride-1"> Noaptea</span>, <span class="CharOverride-1">Amorul româncei, </span>preluate din placheta <span class="CharOverride-1">Flori de toamnă</span>,<span class="CharOverride-1"> </span>recent apărută), I.N. Macavei (<span class="CharOverride-1">La ea!</span>), Enea Hodoş (<span class="CharOverride-1">Strofe la E…,</span> iscălite En. H.), M.I. Berariu (<span class="CharOverride-1">Descântece</span>), Dimitrie Petrino şi două fabule de Constantin Morariu – <span class="CharOverride-1">Leul, vulpea, porcul şi cânele</span>, <span class="CharOverride-1">Musca şi viespea</span>. Câteva proze sunt semnate de Enea Hodoş (<span class="CharOverride-1">Anna</span>) şi C. Morariu (<span class="CharOverride-1">Piramida cu pigmei </span>– „povestire din vremea veche”), se adaugă nuvelele lui Ion I. Bumbac (<span class="CharOverride-1">Pre-minte Solomon</span>, <span class="CharOverride-1">Ion a Petrariului</span>), paginile memorialistice din prima copilărie ale lui S. Fl. Marian (<span class="CharOverride-1">Vasile Cârlănariul</span>) şi, din volumul <span class="CharOverride-1">Poveştile Peleşului </span>de Carmen Sylva, anunţat ca nouă apariţie editorială, se retipăreşte <span class="CharOverride-1">Vârful cu Dor.</span> O „humorescă scrisă destul de vioi”, <span class="CharOverride-1">Visul cuconului Enachi, </span>apare sub pseudonimul Vasile Târâiebrâu (probabil Vasile Bumbac). Varietatea beletristicii o asigură comediile într-un act <span class="CharOverride-1">După teatru </span>şi <span class="CharOverride-1">Un trandafir în livrée</span>, localizări de T.V. Ştefanelli după „sujeturi franceze”, alături de traducerile datorate lui Enea Hodoş (studiul <span class="CharOverride-1">Doamna G. Sand</span>) și lui Vasile Bumbac (<span class="CharOverride-1">Despărţirea lui Hector de Andromache</span>, v.v. 312 și 496 din <span class="CharOverride-1">Iliada</span>), iar la rubrica „Literatura” figurează balada <span class="CharOverride-1">Contele de Habsburg</span> de Schiller şi <span class="CharOverride-1">Oda </span>a <span class="CharOverride-1">IV-a</span> a lui Horaţiu, ambele fără menţionarea traducătorului. Secţiunea destinată literaturii populare este bine reprezentată (uneori în rubrică specializată), prin colaborarea lui S. Fl. Marian cu articolele <span class="CharOverride-1">Scumpia </span>şi <span class="CharOverride-1">Însemnătatea alunului la poporul român</span>, reluat după „Albina Carpaților” şi trimiţând la <span class="CharOverride-1">Botanica poporului român</span>, lucrare pentru care folcloristul începuse să adune material pe teren. Se mai reţine ciclul <span class="CharOverride-1">Moravuri şi datini poporale </span>„culese între românii dintre Prut şi Nistru de cantorul din Mahala”, judeţul Cernăuţi, adică de G. Tămăiagă, balada <span class="CharOverride-1">Văleanul</span> culeasă de același S. Fl. Marian, „tradiţiunea poporală” <span class="CharOverride-1">Zâna iazului</span> culeasă de Demetru Pan şi câteva poezii culese de un R.N. La cererea cititorilor doritori de „articole mai serioase”, respinsă în primă instanţă, redacţia răspunde totuşi, în 1881, publicând studiile <span class="CharOverride-1">Din istoria limbii şi literaturii române </span>– fără menționarea autorului, un extras din raportul lui Ion Ghica pentru premierea lui V. Alecsandri de Academia Română, reprodus după „Analele Academiei”, câteva studii de istorie şi filologie nesemnate, dar probabil aparţinându-i lui Ion I. Bumbac, ca şi preambulul la <span class="CharOverride-1">Manuscriptul românesc de la Voroneţ (Bucovina) despre „Faptele Apostolilor”</span>, însoţit de analiza filologică doctă a textului făcută de Ioan Nădejde, cercetarea istorico-literară <span class="CharOverride-1">Florile dalbe sau florile Dalbei? </span>şi articolul <span class="CharOverride-1">Noua ortografie română</span>, prilejuit de reforma ortografică „croită conform principiilor stabilite de Academia Română şi adoptată de Societatea pentru Cultura şi Literatura Română din Bucovina”. Câteva rubrici – „Poşta redacţiunii”, „Bibliografia”, „Cronica lunară” – comunică evenimente culturale, apariţii de noi publicaţii („Candela”) şi volume (Dimitrie Morţun, <span class="CharOverride-1">Nuvele şi legende</span>, Vasile Ranta-Buticescu, <span class="CharOverride-1">Poezii</span>, T.V. Păcăţianu, <span class="CharOverride-1">Flori de toamnă</span> ş.a.), dispariţia unor personalităţi ale timpului (baronul Gh. Hurmuzachi). Alţi colaboratori: Samson Bodnărescu, N. Lazu, Scarlat Moscu, I. Tănăsescu, Petronela Misiciu, I. Berariu. &#9;<span class="Semnatura">R.P. </span></p>
			<p class="Heuristica_PRIMUL_Semnat"><span class="titlu-12">AUSONIA</span>, publicaţie cu subtitlul „Caiete trimestriale de poezie italiană”, apărută mai întâi la Focşani în 1932–1933, iar apoi la Sibiu în 1934, seria cuprinzând în total cinci numere. Redactor şi traducător este Pimen Constantinescu. Destinate exclusiv publicării unor traduceri din lirica italiană, caietele conţin, fiecare în parte, o selecţie din creaţia câte unui autor italian. Preferinţele traducătorului se îndreaptă spre poeţii decadenţi şi sentimentali de la sfârşitul secolului al XIX-lea şi începutul secolului al XX-lea. Astfel, se publică <span class="CharOverride-1">Poeme conviviale </span>de Giovanni Pascoli, <span class="CharOverride-1">Patruzeci şi patru de sonete</span> de Gabriele D’Annunzio, <span class="CharOverride-1">Cartea Marei</span> de Ada Negri şi versuri ale unor autori minori precum Pietro Mignosi şi Gino Novelli. Transpunerile lui Pimen Constantinescu vădesc sensibilitate poetică şi talent literar, fiind însoţite de o introducere, de note şi de o bibliografie românească a poetului tradus. &#9;<span class="Semnatura">I.M.</span></p>
			<p class="Heuristica_PRIMUL_Semnat"><span class="titlu-12">AUSONIA</span>,<span class="CharOverride-2"> </span>publicaţie apărută la Bucureşti, de cinci ori pe an, din mai 1933 până în septembrie 1943, cu subtitlul „Revistă de cultură clasică pentru şcolari şi tineret”. Editată de Institutul de Studii Latine sub conducerea lui N. I. Herescu, revista are un comitet de redacţie alcătuit din N.I. Barbu, Victor Buescu, I. Maşala, M. Mihăileanu, P. Muşat, G. Nancescu, David Popescu. Acestora li se adaugă pe parcurs M.I. Gabrea, V. Teodoriu, N. Niculiţă, Maria Marinescu-Himu. De la numărul 3/1939 prim-redactor e M. Mihăileanu, iar de la numărul 3-5/1943, redactor responsabil devine N.I. Barbu. Scoasă sub îngrijirea unor clasicişti remarcabili, majoritatea dintre ei profesori de liceu sau universitari, <span class="CharOverride-2">A.</span> îşi propune să menţină viu interesul tinerilor pentru cultura latină. Într-un scurt articol din primul număr, intitulat <span class="CharOverride-1">În loc de cuvânt înainte</span>, se reproduce un fragment din volumul <span class="CharOverride-1">Pentru clasicism </span>(<span class="CharOverride-1">Fapte, idei, oameni</span>) de N.I. Herescu, precizându-se că el exprimă motivul care a determinat editarea unei reviste adresate tineretului: „Clasicismul nu este o materie de predare oarecare, la liceu ca şi la universitate. El nu este cultivat numai pentru ceea ce reprezintă intrinsec, ca ştiinţă, ci şi pentru valoarea sa etică, estetică şi pedagogică”. Făcându-şi un crez din rolul formativ, modelator al culturii clasice, <span class="CharOverride-2">A.</span> va reuşi să fie la înălţimea acestui rol de-a lungul anilor de apariţie. Prin studiile, eseurile, dezbaterile, notele critice şi traducerile publicate la rubrici ca „Note şi informaţiuni”, „Păreri şi discuţii”, „Hac pagina latine loquimur”, „Traduceri”, „Pagina distractivă”, se urmăreşte nu numai informarea tinerilor cititori, ci şi iniţierea lor într-un mod de gândire întemeiat pe valori clasice. Importante sunt în acest sens comentariile pe teme literare, istorice, lingvistice şi pedagogice semnate de excelenţi specialişti: I. Maşala, <span class="CharOverride-1">Viaţa şi moartea în opera lui Lucreţiu</span>, M. Mihăileanu, <span class="CharOverride-1">Horatius şi clasele sociale, Horatius şi plebea romană</span>, M. Popescu-Spineni, <span class="CharOverride-1">România în lumina geografilor antici </span>(<span class="CharOverride-1">Herodot</span>), P. P. Ionescu, <span class="CharOverride-1">Caracterele generale ale filosofiei latine </span>şi <span class="CharOverride-1">Seneca şi timpul său</span>, Lelia Teodosiu, <span class="CharOverride-1">Andromaca la Homer</span>, <span class="CharOverride-1">Virgiliu şi Racine </span>şi <span class="CharOverride-1">Ovidiu la Tomis</span>, Maria Marinescu-Himu, <span class="CharOverride-1">Caracterele lui Teofrast</span> şi <span class="CharOverride-1">Observaţiuni privind onomastica română</span>, N. Creangă, <span class="CharOverride-1">Construcţia gerundivală</span> şi <span class="CharOverride-1">Fraza latină</span>. Pe lângă acestea, e de consemnat şi o colaborare a lui Nicolae Iorga (cu articolul <span class="CharOverride-1">Clasicismul în şcoala de odinioară</span>). Un loc esenţial îl ocupă traducerile din opera unor autori antici, precum Horaţiu, Plutarh, Ovidiu, Prudentius, Properţiu; I. Săvulescu tălmăceşte o serie de poeme din <span class="CharOverride-1">Antologia palatină</span>. Revista lansează şi un concurs de traduceri pentru elevi, cele mai reuşite versiuni fiind publicate. Alţi colaboratori: I. Levandovschi, Gino Lupi, D.N. Burileanu, C. Drăgulescu, Lucia Brătianu-Grigore, I. Iordănescu. &#9;<span class="Semnatura">I.M.</span></p>
			<p class="Heuristica-PRIMUL"><span class="titlu-12">AUTOBIOGRAFIE</span><span class="CharOverride-2">. </span>Dintre „genurile biograficului” sau, cum le-a spus Jean Rousset, genurile (speciile) intimismului, <span class="CharOverride-2">a.</span> este cel mai greu de definit și, în același timp, se află amestecată peste tot, în toate formele literaturii confesive sau, după expresia lui Tudor Vianu, în structura și în toate reliefurile literaturii subiective. Poetica ei se asociază și de multe ori se confundă cu poetica memoriilor (aici relația este cea mai strânsă), cu jurnalul intim, cu eseul autobiografic, cu autoportretul și, se înțelege de la sine, cu cea mai veche și mai răspândită formă a literaturii subiective și a literaturii istorice și anume biografia. E greu de depistat unde se termină <span class="CharOverride-2">a.</span> și unde încep, într-o carte de memorii, memoriile ca atare sau câtă <span class="CharOverride-2">a.</span> autentică, verificată, confirmată de documente, există în amintirile oamenilor de litere, unde se termină biografia și unde începe să funcționeze ficțiunea. Mai direct spus: nu cumva <span class="CharOverride-2">a.</span> unui scriitor este, în chip fatal (adică voit sau nevoit) autoficțiune? Ca <span class="CharOverride-1">Amintirile din copilărie</span> ale lui Ion Creangă, de pildă.<span class="CharOverride-2"> </span>Pentru a lămuri statutul acestei specii din perimetrul literaturii confesive, care caută în ultimele decenii să fie omologată de teoria literară și, astfel, să fie acceptată, cu statut propriu, în salonul creației literare, mai întâi se poate preciza că <span class="CharOverride-2">a.</span> este, după observația unui specialist al problemei (Philippe Lejeune) „un contract de identitate”, un pact, altfel spus, al autorului cu sine. Autorul (indiferent dacă este scriitor sau nu) își propune să-și scrie viața și, totodată, să fie sincer, să spună adevărul despre sine, dezvăluind amănunte ce nu se cunosc sau se cunosc în mod eronat. Este o promisiune importantă, merită să convingă potențialul lector să citească mărturisirea promisă, chiar dacă lectorul este avertizat de mulți că o sinceritate absolută nu-i decât o utopie în literatură. Mai mult, un reputat teoretician al literaturii, Georges May, avertizează că „cele mai sincere autobiografii [...] recunosc ele singure nesinceritatea lor”. Mai trebuie spus în legătură cu acest contract pe care autorul vrea să-l încheie cu destinatarul său (marele public): nu se apucă să-și scrie viața cine nu are conștiința valorii sale. Ca și memorialistul, care vrea să dea o imagine a istoriei pe care a parcurs-o, autobiograful are sentimentul (pe care îl declară sau îl ascunde) că are de spus ceva interesant, neștiut și că biografia lui este un element important în istoria pe care vrea s-o povestească. Există o primă deosebire, la acest punct, între memorialistică și <span class="CharOverride-2">a.</span>: memorialistul dă ex&#173;tensie istoriei (<span class="CharOverride-1">le dehors</span>), deschide paranteze, narează evenimente la care a participat sau cu care a fost contemporan și, în funcție de ele, strecoară firul vieții sale; cel care își scrie biografia încearcă să-și reconstituie cu prioritate <span class="CharOverride-1">le dedans</span>, să facă cronologia vieții sale, a formelor și a accidentelor intimității înlăuntrului. Și într-un caz și în celălalt, subiectivitatea este inevitabilă, ca și istoria din afară. Subiectivitatea este însă mai mare atunci când cineva scrie despre sine și momentele esențiale ale existenței sale. Nici memorialistul, diaristul nu scapă de ea, dar își propune, programatic, nu numai sarcina de a vorbi despre sine, ci își asumă sarcina de a reconstitui istoria unei epoci și de a judeca această istorie.<span class="CharOverride-2"> </span>O primă concluzie: <span class="CharOverride-2">a.</span> apare în literatură atunci când omul capătă conștiința personalității sale în istorie și încearcă să se ofere (prin scriitură) ca un model de existență într-o istorie care, de regulă, nu este deloc exemplară. Altfel zis: în orice <span class="CharOverride-2">a.</span> există, la suprafață sau ascunsă în pivnițele textului, o notă de orgoliu, un mit al personalității exemplare. Filosofii, teoreticienii și criticii literari i-au acordat mai multă atenție decât altor forme ale literaturii subiective din două motive cel puțin: a) un filon autobiografic există în orice scriere, fictivă sau nonfictivă; b) cercetând structura, motivațiile și evoluția în timp a <span class="CharOverride-2">a. </span>se poate descifra, în fapt, mecanismul de funcționare a tuturor genurilor biograficului. <span class="CharOverride-2">A.</span> este celula germinativă care circulă și se combină în memorii, în jurnalul intim, în eseul biografic, în romanul autobiografic sau în romanul-jurnal, adică în mai toate tipurile de scriitură confesivă. Și nu numai. „Tot ce a fost publicat de mine – scrie Goethe în <span class="CharOverride-1">Poezie și adevăr</span> – nu reprezintă decât fragmente dintr-o mare confesiune; și această carte nu reprezintă decât o tentativă îndrăzneață de a o completa”. O idee care n-a fost abandonată nici azi, deși structuralismul și, în genere, școlile formaliste au combătut-o în chip radical după al Doilea Război Mondial. Privită din această perspectivă, a stimulat numeroase comentarii. De exemplu, eseul lui Jean Starobinsky <span class="CharOverride-1">Le Style de l’autobiographie</span>, publicat în „Poétique” și reluat în <span class="CharOverride-1">L’</span><span class="CharOverride-1">Œ</span><span class="CharOverride-1">il vivant</span>, <span class="CharOverride-1">II. La Relation critique</span> (1970), socotit de mai toți interpreții ca fiind esențial pentru înțelegerea structurii discursului autobiografic. Asociate cu studiul despre Jean-Jacques Rousseau de același autor (<span class="CharOverride-1">Transpa&#173;renţa şi obstacolul</span>), paginile despre stilul <span class="CharOverride-2">a.</span> lămuresc în bună măsură modul în care funcți&#173;onează „scriitura care se scrie pe sine”. Starobinsky nu ocolește în demonstrația sa dimensiunea psihanalitică a problemei. Alt studiu, capital pentru înțelegerea acestui gen care se însoțește deseori cu memoriile încă din Antichitate, este acela al lui Georges May – <span class="CharOverride-1">L’ Autobiographie</span> (1984), metodic și bogat în referințe scoase din mai multe literaturi. În fine, comentariile cele mai cuprinzătoare și, poate, cele mai erudite despre acest subiect, de la grafie până la „le moi haïssable” al janseniștilor și, de aici, la utopiile moderne, se află la Georges Gusdorf în masiva carte <span class="CharOverride-1">Auto-bio-graphie </span>(1991), din seria „Lignes de vie”, autor cunoscut pentru preocuparea sa mai veche pentru literatura subiectivă (<span class="CharOverride-1">La Découverte de soi</span>, 1948). Scrierile lui constituie o veritabilă hermeneutică a intimismului, citit, analizat, clasificat din perspectivă filosofică și în succesiune istorică. Nu pot fi ignorate nici cărțile <span class="CharOverride-1">Le Pacte autobiographique</span> (1975), <span class="CharOverride-1">Je est un autre</span> (1980), <span class="CharOverride-1">Moi aussi </span>(1986) ale lui Philippe Lejeune, un specialist al genurilor biograficului. El face o sinteză remarcabilă și pune în formule preluate ulterior de întreaga critică europeană relațiile dintre autorul-narator și personajul narațiunii autobiografice. În fine, despre acest subiect s-au mai pronunțat, direct sau indirect, Jean Rousset în <span class="CharOverride-1">Le Lecteur intime</span> (1986), Maurice Blanchot, Daniel Madelénat în <span class="CharOverride-1">La Biographie</span> (1984), <span class="CharOverride-1">L’Intimisme</span> (1989) și chiar Roland Barthes, care, după ce a anunțat decesul autorului, a scris o <span class="CharOverride-2">a. </span>structurală – <span class="CharOverride-1">Roland Barthes par Roland Barthes</span> (1975) și a definit noțiunea <span class="CharOverride-1">biografème</span>, care a intrat apoi în limbajul teoriei și criticii literare. Pe urmele acestor comentarii erudite și ingenioase au început să apară sintezele didactice, unele foarte utile. În ce privește <span class="CharOverride-2">a.</span>, este de semnalat un studiu al lui Jean Philippe Miraux , <span class="CharOverride-1">Écriture de soi et sincérité</span> (1996). Idei exprimate de Eugen Simion în <span class="CharOverride-1">Întoarcerea autorului</span> (1981) se întâlnesc cu aceste studii recente, iar altele se despart. Jean Starobinsky precizează încă de la începutul eseului său că <span class="CharOverride-2">a. </span>nu constituie propriu-zis un gen literar. Stabilește, totuși, câteva trăsături ale scriiturii autobiografice. Acestea ar fi: a) identitatea dintre narator și eroul narațiunii; b) în <span class="CharOverride-2">a. </span>este vorba de o narațiune, și nu de o descripție; c) <span class="CharOverride-2">a.</span> nu-i un portret sau, dacă e considerată un portret, „ea introduce durata și mișcarea”; d) narațiunea acoperă o suită temporală, atât cât e necesar pentru „a pune în evidență traseul unei vieți”. Tot Starobinsky spune că <span class="CharOverride-2">a. </span>dublează, uneori, memorialistica (cazul Chateaubriand) sau, când cel care-și reconstituie viața introduce elementele din prezent, atunci jurnalul intim „contaminează” <span class="CharOverride-2">a.</span>, cum se întâmplă în scrierile intime ale aceluiași Chateaubriand pe care Starobinsky îl citește cu atenție pentru a descoperi în textele lui componentele „mașinii de scris”. Nu trebuie vorbit de un stil general sau chiar de o formă preexistentă în <span class="CharOverride-2">a.</span>, avertizează Starobinsky, pentru că, fiind o creație strict individuală și legată organic de o experiență individuală, acceptă toate stilurile și formele posibile. Criticul mai observă că stilul „scrietorului” („l’auteur d’une autobiographie indépendamment de sa qualité d’écrivain”) este legat de actul de a scrie, de momentul prezent în care autorul își scrie trecutul („valoarea auto&#173;refe&#173;rențială a stilului retrimite, deci, la momentul în care este executată scriitura, la «eul» actual”). Acest fapt este plin de consecințe pentru că pune un ecran între „adevărul trecutului și prezentul situației narative”. Acest obstacol dintre istorie (povestire) și scriitura istoriei (textul, discursul autobiografic) a fost remarcat de toți cei care au încercat să definească nu numai <span class="CharOverride-2">a.</span>, dar toate formele literaturii nonfictive. Jean Starobinsky merge mai departe și exprimă în chip elocvent faptul că perfecțiunea stilului în scriitura intimă face suspect conţinutul și mai precis: „originalitatea stilului implică o redundanță care pare a perturba chiar mesajul”. Rezultă că evocarea trecutului se poate face din prezent și cu mijloacele scripturale ale prezentului – actul de a scrie, propriu-zis, timpul revolut, ceea ce s-a întâmplat odată, demult, la altă vârstă, în altă epocă și cu altă stare de spirit și de suflet. Concluzia firească este că trecutul autorului este opera acestui prezent scriptic și că adevărul și culorile acestui trecut evocat exprimă, în fapt, culorile și adevărul din momentul în care autorul îşi reconstituie viața. Actul de a scrie își impune, astfel, viziunea, stilul, valorile referențiale explicite și implicite. Concluzia este că orice <span class="CharOverride-2">a. </span>implică, în chip fatal, un efort de analiză și determinare, un efort de autocunoaștere și, totodată, de situare în lume. Sau, în termenii lui Starobinsky: „Orice autobiografie – chiar atunci când se limitează la o narațiune pură – este <span class="CharOverride-1">auto-interpretare</span>; stilul este aici semnul relației dintre scriptor și trecutul său pe măsură ce-și prezintă intențiile sale orientate spre viitor, în așa fel încât să se reveleze și altuia”. Rămâne ideea că orice <span class="CharOverride-2">a. </span>este, în fapt, o „auto-interpretare” și că, în viziunea teoreticianului elvețian, nu există un stil specific al <span class="CharOverride-2">a.</span>, cum nu există un gen determinabil, complet separat de alte forme ale intimismului), „stilul” ei de a nu avea un stil clasabil retoric sugerează două rânduri de valori autoreferențiale: una explicită (programată de autor, exprimată pe față) și alta implicită (produsă de scriitura narațiunii fără voia autorului). Dacă se acceptă aceste disocieri, atunci problema stilului autobiografic începe să se lămurească: a nu avea stil devine, în acest caz, o formă complexă de a primi mai multe stiluri individuale în narațiunea autobiografică. Iar toate acestea depind de actul de a scrie, care trebuie să reconcilieze două momente existențiale diferite: unul în trecut (când au fost trăite evenimentele evocate) și altul în prezent (când aceste evenimente sunt retrăite și scrise). Dacă se pune întrebarea cu câtă fidelitate, cu câtă autenticitate, în ce măsură scriitura actuală scapă de contaminarea ficțiunii, răspunsurile diferă. Unii consideră că orice confesiune reprezintă o autoficțiune. Alții, ca Paul Valéry, sunt și mai categorici: orice confesiune minte. André Gide crede că memoriile sunt numai pe jumătate sincere și, pentru a spune adevărul întreg despre sine, se gândește că mai bine ar fi să scrie un roman. La fel gândesc François Mauriac, Jean-Paul Sartre, Julien Green ș.a. Numai părintele fondator al intimismului european, Jean-Jacques Rousseau, își asigură cititorul că mărturisirea lui este totală, absolut sinceră și că, scriind-o, va da exemplul unui om care își deschide larg inima în fața cititorului și va spune adevărul integral despre sine, încât va înspăimânta lumea: „Vreau să vă arăt un om în tot adevărul naturii sale, și acest om voi fi eu”. <span class="CharOverride-1">Confesiunile</span> lui au creat școală, se citesc și azi cu nesaț, literatura confesivă modernă pornește de la el. Dar cât de sinceră, transparentă poate fi <span class="CharOverride-2">a.</span>, cea mai vulnerabilă, cea mai subiectivă dintre speciile biograficului pentru că vorbește direct despre cel care o scrie și, de regulă, este publicată în timpul vieții autorului? Mulți se îndoiesc de conceptul „sinceritate” când e vorba de literatura confesivă, chiar dacă această literatură este programatic ostilă convențiilor literaturii și își propune să spună adevărul integral. Starobinsky dovedește că stilul în <span class="CharOverride-2">a.</span> reprezintă mai mult decât oriunde „un risc permanent de a aluneca în ficțiune”. Un stil frumos stârnește suspiciunea de neadevăr. Stilul, gândit ca o formă de înfrumusețare a conținutului, cultivă, în fapt, romanescul și, în acest caz, cu toată voința de sinceritate, narațiunea biografică se pierde în ficțiune. Proces complex, proces subtil în mecanismele scriiturii intime, definit astfel de Jean Starobinsky: „Accen&#173;tuând importanța <span class="CharOverride-1">prezentului</span> în actul de a scrie, calitatea originală a stilului pare a favoriza arbitrariul narațiunii mai mult decât fidelitatea reminiscenței; mai mult decât un obstacol sau un ecran [stilul] e un principiu de reformare și falsificare”. Afirmaţii valabile dacă se ia stilul ca o formă adăugită, ca un înveliș frumos al conținutului. Dacă însă stilul e gândit ca <span class="CharOverride-1">écart</span>, zice tot Starobinsky, atunci lucrurile se schimbă: stilul <span class="CharOverride-2">a.</span> nu mai mistifică, deformează narațiunea, dimpotrivă, îl individualizează, singularizează. E greu însă de distins stilul ca „formă adăugată” de stilul ca <span class="CharOverride-1">écart</span> de înţeles dacă stilul este „stiletul” originar și nu „mâna” care ornează istoria unei vieți. Starobinsky atrage atenția doar că stilul ca formă împinge confesiunea spre ficțiune. Dar și stilul ca <span class="CharOverride-1">écart</span>, pe lângă faptul că singularizează, individualizează narațiunea, o împinge, voit sau nevoit, spre ficțiune. Concluzia ar fi că numai lectorul poate să-și dea seama, cu intuițiile lui, unde sfârșește „stiletul” și unde intră în acțiune „mâna” dornică să dea cu orice preț expresivitate confesiunii într-o <span class="CharOverride-2">a.</span>, ficționând-o într-un chip sau altul, în mai mare sau mai mică măsură. S-a pus deseori problema identității celui care scrie <span class="CharOverride-2">a.</span> (<span class="CharOverride-1">le je actuel</span>, în terminologia lui Jean Starobinsky) și identitatea ce trebuie recuperată prin scriitură (<span class="CharOverride-1">le moi révolu, le passé vécu</span>). Este esența acestui proces de reconstituire a unei vieți, dacă nu pierdute, în orice caz consumate. Reconstituirea se face, de regulă, la persoana întâi singular. Aceasta înseamnă că cel care-și scrie viața își asumă, fără ezitare, trecutul, fracturile, stările de spirit. Narațiunea autobiografică este atunci un lung monolog crepuscular. Căci autobiograful scrie cu gheara neantului în ceafă. <span class="CharOverride-2">A.</span> este bilanțul unui om care se apropie de sfârșitul cursei. Vorbind despre Rousseau, Starobinsky spune: „Autobiografia ia naștere în momentul în care Rousseau se pune în situația celui care a încetat să mai fie”. Cu alte cuvinte, situația celui care are sentimentul că dispariția lui nu este îndepărtată. Totuși, el mai are energia și timpul să-și scrie viața. Un scurt armistițiu îi îngăduie acest fapt esențial. Comentariile lui Cezar sunt scrise, totuși, la persoana a treia singular, la fel o parte din memoriile lui La Rochefoucauld, asta pentru a întări prestigiul eroului care se confesează. Pentru a-i da un alt statut, pentru a sugera cititorului că acela despre care e vorba aparține Istoriei. Jean Starobinsky numește acest tip de discurs „discursul istoric”. André Malraux folosea noțiunea „destin”. Timpul verbal uzual în <span class="CharOverride-2">a.</span> este o alternanță între perfectul compus și perfectul simplu. Un fel de „prezent istoric”, cum spun lingviștii. Pornind de la disocierile făcute de Émile Benveniste, Starobinsky numește acest recurs la un mod nedeterminat al verbului „recursul la aoristul istoriei”: „Verbul la aorist afectează expunerea la prima persoană [a singularului] printr-un oarecare coeficient de alteritate”. Efectele sunt de mai multe feluri: întărește nota de detașare în confesiune și, în același timp, asigură cititorul că ceea ce se spune în narațiune este adevărat, în fine, câștigul cel mai important este că verbul la aorist apropie timpurile, micșorează distanța dintre <span class="CharOverride-1">le je actuel</span> și <span class="CharOverride-1">le moi révolu</span>, dintre ceea ce a fost și ceea ce se poate recupera și revela prin scriitura din momentul prezent. Georges Gusdorf sugerează mai bine această relație în <span class="CharOverride-1">Auto-bio-graphie</span>: viaţa şi-o scrie cel care a trăit-o, dar „orice scriere se îndepărtează și consacră o alienare; totdeauna este un altul și care vorbește de altceva; și nu există decât printr-o inconsecvență”. Așadar: un altul care alienează, nu apropie lucrurile, un altul care vorbește de ceea ce naratorul n-ar vrea să spună. Dacă este așa, atunci procesul semnalat de Starobinsky are și un revers. Aoristul lucrează la două capete ale timpului și la două capete ale personalității care scrie și se scrie: consacră o alienare (îndepărtare) și, totodată, reconstituie și actualizează, apropie această îndepărtare. </p>
			<p class="Heuristica-BASE">O temă deschisă este și aceea care privește justificarea <span class="CharOverride-2">a.</span>. Ca și în cazul jurnalului intim, cel care se gândește să-și scrie viața caută motive s-o facă și tot el decide momentul când începe și unde se oprește. Motivele de ordin subiectiv diferă de la caz la caz. Altele mai generale (de ordin, de pildă, filosofic) se repetă, cum ar fi conștiința propriei personalități. Omul care se pregătește să pună totul pe hârtie crede despre sine că reprezintă ceva în istorie sau că este chiar un om al istoriei. Individul cu viziuni mai temperate crede că viața lui este un roman și, pentru a nu se pierde în neant, se hotărăște să-l scrie. Și începe să-l scrie, atent să nu-i scape ceva esențial. Ocolește faptele care i-ar putea strica imaginea, accentuează altele, favorabile, în fine, omul istoriei, omul cu conștiința că viața lui este un destin, poate chiar inventa situații pentru a fi mai elocvent. Face, altfel spus, din <span class="CharOverride-2">a.</span> o autoficțiune. „Aș vrea să regăsesc firul mai fin decât un fir de păr care traversează viața mea, de la naștere până la moarte, acela care arată drumul, care leagă și care explică”, scrie Julien Green într-una dintre numeroasele sale justificări (<span class="CharOverride-1">Partir avant le jour</span>). „Până la moarte”, o formulă ce trebuie luată în chip figurat, pentru că atunci când își scrie viața autorul are, într-adevăr, sentimentul sfârșitului, dar nu vede capătul lui. Ideea de a pune ordine în dezordinea vieții sale o are și un spirit atât de ordonat și lucid precum Goethe atunci când își începe autobiografia (<span class="CharOverride-1">Poezie și adevăr</span>). În cazul său se poate spune că a gândit de la început această ordine, a urmat-o și, trecând de o anumită vârstă, o verifică și o adnotează. Nu toți au însă acest sentiment de unitate și ordine în viața pe care au parcurs-o în bună parte. De pildă, Chateaubriand, a cărui carte, <span class="CharOverride-1">Mémoires d’outre-tombe</span>, reprezintă un punct de referință când e vorba de spațiul literaturii confesive și de frontierele, foarte flexibile, dintre genurile biograficului. Frontiere temporale și frontiere dintre formele (structurile) confesiunii. Căci, e lucru sigur, cine își redactează memoriile își reconstituie, mai mult sau mai puțin, propria biografie. Ceea ce, dincolo de cronologia ca atare, înseamnă o încercare de a găsi unitatea și sensul continuității ei. A pune ordine în dezordinea unui timp revolut, a găsi un fir, o logică și o continuitate, un sens al vieții și o filosofie de viață în fragmentele unei biografii răvășite, pline de contradicții de tot felul sau în termenii lui Malraux, să descoperi în „maldărul de boarfe murdare” linia gravă, determinantă și irepetabilă a unui destin – aceasta este sarcina pe care și-o asumă autobiografistul și memorialistul. Sarcina de a face cronologia unui destin. Nu toţi reuşesc pentru că greu este să duci la capăt acest proiect de sine și, dacă îl duci, e greu să convingi destinatarul (lectorul) că spui adevărul. Încă o chestiune: poate fi în literatură (chiar în literatura nonfictivă) ceva adevărat dacă nu este ceva foarte elocvent? Ce ar fi mai bine în acest caz: să notezi cu fidelitate haosul și vuietul faptelor din trecut sau să încerci să pui oarecare rigoare în erupțiile acestui vulcan? Interogație la care un răspuns, totuși, există: din moment ce autorul de memorii sau <span class="CharOverride-2">a.</span> se apucă să le scrie, el le dă oarecare ordine, le pune într-o cronologie, vrea sau nu. Scriitura (opera prezentului) este cea care asigură ordinea, ea este paznicul peste aceste popoare de năvălitori, ea transformă dezordinea retoricii într-o retorică, de multe ori bine articulată, a dezordinii. Numai astfel viața scrisă capătă un sens și o unitate acceptabilă. O unitate și deci o formă, adică o semnificație, o dorință de a recupera o identitate. Georges Gusdorf definește în acest mod procesul: „Una dintre justificările autobiografiei ar putea fi nostalgia integrității sensului”, iar Georges May, încercând să stabilească o ierarhie în aceste raţiuni afective și filosofice, zice că obiectul privilegiat al celui care scrie viața este „spectacolul propriei conștiințe”. Nu-i unicul motiv de a scrie o <span class="CharOverride-2">a.</span> Determinant este și sentimentul morții apropiate. Dacă în cazul jurnalului intim acest sentiment se pierde în timp, în cazul <span class="CharOverride-2">a.</span> și al memoriilor sentimentul extincției se manifestă violent și impune o anumită urgență. <span class="CharOverride-2">A.</span> şi memoriile sunt genuri de sfârșit. O încercare disperată de a salva o fericire pierdută (tinerețea îndepărtată) și sensul unei vieți pline și o încercare de a înfrunta moartea. Eficiența nu poate fi însă decât aceea pe care o poate avea literatura confesivă. O <span class="CharOverride-2">a.</span> bine scrisă nu apără de moarte, dar îl ajută pe autorul ei să creadă că lasă un document important despre trecerea lui pe pământ și că această trecere n-a fost inutilă. Nu-i, poate, un model de existență, dar este o dovadă că atrocitățile istoriei pot fi întâmpinate cu demnitate. Această motivație există, vizibil sau mai puțin vizibil, în orice discurs autobiografic și memorialistic. Stendhal începe să scrie <span class="CharOverride-1">La Vie de Henry Brulard</span> când își dă seama că se apropie de 50 de ani și, atunci, se grăbește, dacă nu să oprească timpul, măcar să-l fixeze printr-un număr de întâmplări, portrete, reflecții. <span class="CharOverride-2">A. </span>este genul cel mai implicat și mai vulnerabil în acest proces de recuperare a ființei amenințate de răul absolut. Este, parafrazând un filosof, o fugă înaintea morții, o evadare în scriitură care devine, astfel, locașul ființei ce se pregătește să încheie socotelile cu lumea.</p>
			<p class="Heuristica-BASE">Literatura română oferă multe exemple privitoare la genul autobiografic. Mai întâi certitudinea că o notă subiectivă (autobiografică) există cam în orice text, cât de obiectiv ar fi. Cronicarii noștri nu se exclud din narațiunea istorică. Miron Costin și Dimitrie Cantemir sunt niște moraliști și, din loc în loc, opresc cronologia pentru a face comentarii asupra istoriei pe care o relatează și, în comentarii, este totdeauna și o referință – directă sau indirectă – la propriul destin. La o primă vedere, sunt două feluri de <span class="CharOverride-2">a.</span>: 1) cea implicită (deseori ascunsă) în orice confesiune și chiar în multe alte scrieri care nu au o temă subiectivă (actul de a scrie este, în fond, individual, personal, deci subiectiv). Făcând un salt în istorie, în secolul al XIX-lea românii încep să călătorească mai mult și notează în memoriale ceea ce văd. La Dinicu Golescu, de pildă, <span class="CharOverride-1">Însemnare a călătoriii mele…</span> are și un accent autobiografic. „Vaietul” și „mirarea” (uluirea) fac parte din biografia sa de om așezat, prudent, iubitor de tradiții, dornic, totuși, de a cunoaște civilizația Occi&#173;dentului; 2) există o <span class="CharOverride-2">a.</span> explicită, de sine stătătoare, construită cu grijă, având un grad anumit de expresie, devenită o autoficțiune. Ea intră în sfera literaturii și, uneori, rezistă timpului mai mult chiar decât opera de pură ficțiune a unui autor. Ca și jurnalul intim, de altfel, sau o carte de memorii. Jurnalul lui André Gide este citit azi mai mult decât romanele lui. Literatura română oferă, de asemenea, câteva puncte de reper. În <span class="CharOverride-1">Amintirile din copilărie </span>ale<span class="CharOverride-1"> </span>lui Ion Creangă unii critici au văzut chiar biografia prozatorului, identificând naratorul (Nică a lui Ștefan a Petrii) cu prozatorul care, la vârsta de 40 de ani, începe să-și povestească – cuprins de melancolie și de „urâcioasa întristare” pe care i-au adus-o vârsta și suferințele – luminoasa, zburdalnica lui copilărie. Este vorba, desigur, de viața lui, dar <span class="CharOverride-1">Amintirile…</span> nu constituie o <span class="CharOverride-2">a.</span>, ci o autoficțiune, o operă de creație. O mare creație epică pe care criticii esteți au comparat-o cu opera lui François Rabelais. Datele exacte ale biografiei se pierd în această scriere în care oralitățile sunt transpuse în fraze complexe, arborescente, elaborate în chinuri și cu mare finețe de dascălul din Țicău. Sunt și alte dovezi că <span class="CharOverride-2">a.</span> poate fi o operă literară autonomă. Dintre titlurile apărute după 1945 sau mai cu seamă după 1989, când genurile biograficului revin în galop, fără teama de a întâmpina cenzura ideologică și morală, pot fi luate câteva ilustrări. Aproape toate romanele lui Paul Goma au o dimensiune autobiografică, iar cea mai bună carte a lui, <span class="CharOverride-1">Din calidor</span>, este, în fapt, o autoficțiune, scrisă în alt limbaj și cu alt tip de imaginație, desigur, decât <span class="CharOverride-1">Amintiri din copilărie</span>. Tema esențială este, în cartea lui Goma, suferința colectivă, destinul unei nații ce stă în calea răutăților, temă care nu este nouă în proza românească. Se află şi în romanul lui C. Stere, poate fi descoperită şi în scrierile recente ale lui Ion Druţă, se găseşte în multe alte romane şi nuvele. Inedit este realismul sarcastic al lui Paul Goma, optica lui antipoporanistă. Satul copilăriei sale nu e un paradis, ţăranii din Mana nu sunt deloc fiinţe fără prihană. Sunt doar oameni fixaţi de soartă la graniţa dintre două lumi, călcaţi sistematic de unii şi de alţii, mefienţi, din această pricină, faţă de toţi. Morala „ghinişorului” i-a ajutat să reziste şi nu sunt semne (cel puţin în această primă carte a ciclului biografic) că ei ar avea motive s-o schimbe. Proza lui Paul Goma este, din acest punct de vedere, solidă, cu un substrat tragic bine fixat epic. Sunt în text multe documente sociale, dar este şi efortul de a prelungi documentul în simbol şi de a prinde tragismul unei lumi de margine, o lume veche, cu sfinţii, fantasmele, obiceiurile şi spaimele ei. Paul Goma o descrie într-o proză politică aspră, demitizantă, amestecând sistematic planurile şi cronologiile. Poate stilul e uneori prea digresiv, „rupt”, cu ostentaţie zeflemist acolo unde subiectul tragic al naraţiunii ar fi cerut mai multă linişte a spiritului. Fapt sigur este că alături de <span class="CharOverride-1">După-amiaza de sâmbătă </span>(1988), scrierea autobiografică a lui Valeriu Cristea, <span class="CharOverride-1">Din calidor</span> schimbă substanţial imaginea pe care o are literatura română despre ţara misterioasă a locotenentului Ragaiac, personajul lui Gib I. Mihăescu. Tot un roman indirect este și <span class="CharOverride-2">a.</span> lui Valeriu Cristea, originar și el, ca și Paul Goma, din Basarabia. Nu romanul unei comunități istorice, cum este <span class="CharOverride-1">Din calidor</span>, ci mai degrabă un roman de familie, cu bune pagini de atmosferă și o tipologie care, în limitele genului („ficțiunea nonficțiunii”), se poate reține. Prima amintire consemnată este „o vastă şi profundă curte interioară”, un spaţiu, deci, închis, aşa cum eseistul l-a descris altundeva, în <span class="CharOverride-1">Spaţiul literar</span>. Acum vorbeşte de spaţiile care populează fiinţa lui interioară. Atmosfera vieţii basarabene în preajma războiului este admirabil sugerată. Puţine proze din literatura noastră au descris aşa de pregnant amestecul de limbi şi de mentalităţi, petrecerile câmpeneşti ale intelighenţiei locale, viaţa de familie, relaţiile interetnice. Valeriu Cristea păstrează un unghi de vedere superior uman când vorbeşte de toate aceste elemente explozive. Accentul nu cade totuşi, în <span class="CharOverride-1">După-amiaza de sâmbătă</span>, pe datele obiective, ci pe stările emoţionale ale unui băieţaş care descoperă cu uimire şi oarecare teamă lumea din jur. De pildă, sentimentul pe care îl are într-o zi că există sau vaga nelinişte pe care o cunoaşte într-o seară basarabeană în preajma unui joc de şah. Trece printr-o criză de disperare în clipa în care descoperă sentimentul morţii. „Într-o zi voi muri”, zice el îngrozit, şi începe să plângă. Apare zeitatea bună, mama, care-l linişteşte: dacă moare, va deveni înger. Copilul înţelege că va exista în continuare şi că moartea este doar o trecere de la o stare la alta. „Pe ce s-a sprijinit Dumnezeu când a făcut pământul?”, întreabă într-o zi băiatul acesta timid, complexat mai ales când trebuie să se manifeste în public. Descoperă gângania numită „vaca Domnului” şi crede că, dacă există, ea trebuie să aibă un rost într-o lume proiectată cu bunătate. „Dacă uneori cred că lumea e fundamental bună, aceasta se datorează şi lor.” Iată o cauzalitate dostoievskiană puţin obişnuită la un eseist. Lumea este bună pentru că există aceste vietăţi mici, modeste care au rostul lor în univers din moment ce sunt. Interpretul lui Dostoievski este atent la aceste relaţii ascunse. Şirul spaţiilor sporeşte: o sală mare, un cort construit din cearceafuri, o altă curte, un zid dezolant, un gard pe care într-o zi băiatul timid îl sare şi se rătăceşte (spaţiu deschis), din nou o cameră, o curte interioară. Acestea formează în <span class="CharOverride-1">După-amiaza de sâmbătă</span> o reţea de topoi. Criticul îi ia în primire şi îi clasifică: spaţii închise (securizante) şi spaţii deschise, expuse, nelinştitoare. Paradisul are, după el, o înfăţişare domestică. Merge într-o zi în casa doamnei Sima şi acolo descoperă o încăpere în care domneşte o semiobscuritate odihnitoare, o canapea scundă, un covor în culori moi, iar pe covor un ceas; mai este, în fine, domnul Sima care doarme liniştit, vegheat de subtila santinelă, ceasul de pe covor. Un „spaţiu tulburător”, zice eseistul, preocupat de temă, un paradis în culori foarte lumeşti. Numai că în acest paradis odihnitor pătrunde imprevizibil tragicul: la puţin timp după vizita iniţiatică pe care o face copilul în casa doamnei Sima, eroul de pe canapea, predestinat, se părea, unei fericiri eterne, moare şi copilul cu mintea iscoditoare se întreabă dacă nu cumva cel care a trădat a fost ceasul. Spaţiul închis devine noaptea o sursă de spaimă. Mirosul rufelor spălate are pentru naratorul din <span class="CharOverride-1">După-amiaza de sâmbătă</span> valoarea simbolică pe care o are madlena pentru Marcel din <span class="CharOverride-1">În căutarea timpului pierdut</span> de Marcel Proust. Este mirosul proaspăt al copilăriei, e imaginea unei purităţi originare. Ea se asociază cu cealaltă imagine, a jocului cu frânghia. Cartea lui Valeriu Cristea abundă în asemenea subtilităţi care încurajează o lectură în mai multe registre. Din loc în loc trece prin paginile ei, spune chiar autorul, ,,un frison al impacienţei”. Copilul este, în fond, un timid solitar, manifestarea în faţa publicului este un chin. Când ajunge să spună o poezie la şcoală este un mare succes. Nici mai târziu, mărturiseşte el, nu l-a părăsit această jenă. A apărut pentru prima oară la televiziune de-abia în aprilie 1990, după ce depăşise, aşadar, vârsta de 50 de ani. Şi atunci după multe ezitări, insistenţe, replieri. Nu-i plac nici lui mulţimile oceanice, ca orice creator autentic suferă de agorafobie. Este mefient faţă de necunoscuţi şi nu devine comunicativ decât de la un anumit grad de siguranţă şi intimitate. Un alt tip de narator, alt fel de roman de familie și, mai ales, alte teme, fantasme, prezintă I. Negoițescu în <span class="CharOverride-2">a.</span> lui, <span class="CharOverride-1">Straja dragonilor</span>, publicată de Ion Vartic în 1994, după dispariția autorului. Este o confesiune provocatoare într-o cultură a pudorii, cum este cultura română. Negoiţescu se decide să spună totul, fără rușine, despre fantasmele sale (între ele, cea mai obsesivă, este homosexualitatea), reveriile interzise, cenzurate, opiniile sale de om matur (când își scrie amintirile) despre familie, autorități, miturile comunității românești din Transilvania. Și le spune, fără mari ezitări, într-un limbaj pe care scriitorul român îl evită de regulă. Un complex (complexul decenței) pe care Negoiţescu îl învinge în timpul refugiului său în Germania, când își notează amintirile din copilărie și, implicit, primele experiențe homosexuale. Nu reuşeşte să încheie decât două capitole (<span class="CharOverride-1">Rochia de bal</span> şi <span class="CharOverride-1">Convocat la director</span>), publicate mai întâi în revista „Dialog” (1992) din Germania. La <span class="CharOverride-1">Addenda</span> volumului din 1994 sunt asociate câteva pagini de jurnal din 1949, cu notaţii generale despre iubire „ca transcendenţa cea mai pură şi cea mai total umană”. <span class="CharOverride-2">A.,</span> atât cât este, se pare a fi înainte de orice un roman indirect de formare şi un roman de familie. În amândouă tema prioritară este homosexualitatea. Temă explozivă, temă ocolită de prozatorii români chiar și în epica de ficţiune. Negoiţescu încalcă programatic această tradiţie şi, cu o sinceritate brutală, povesteşte de zeci, de sute de ori iniţierea lui în ceea ce francezii numesc, într-un limbaj aluziv, „gusturile particulare”. Se poate constata că romanul de familie din interiorul acestei naraţiuni autobiografice este bine scris, cu o tipologie şi situaţii de viaţă ce se reţin. În spaţiul sexualităţii aroganţa naratorului dispare şi nu ezită să întărească descrierile „inconfortabile” cu citate din <span class="CharOverride-1">Faust</span> în traducerea lui Lucian Blaga. Din fericire, naraţiunea autobiografică aduce şi alte elemente. Ele dau substanţă romanului de familie. Băiatul dezgheţat, precoce, cu „gusturi particulare” pe care nu ştie încă să le numească, are un simţ de observaţie dezvoltat şi-i judecă dur pe cei din jur. Părinţii se poartă sever cu el şi acest fapt i se pare inacceptabil. Protestează, vrea să fie băgat în seamă, este înconjurat de o armată de mătuşi, pe care, când are ocazia, le sărută „cu foc”. Copilul are, uneori, crize de furie când tatăl vrea să-l pedepsească, strigă „săriţi, că mă omoară” şi fuge în grădină. Îi place să facă spectacol, proferează insulte, ameninţă. „Nu cred că eram un copil pervers – zice acum autorul –, dar mă mâna un teribil demon vital, un nemaipomenit impuls de afirmare, un individualism acut, poate şi o instinctivă tendinţă de dominare, înfrânte mai apoi de homosexualitatea care mi-a impus timidităţi şi, în fine, de rigorile istoriei.” Caracterizare rece, lucidă, puţin obişnuită în asemenea evocări. Autorii îşi idilizează, de regulă, copilăria, spaţiul paradisiac. Estetic vorbind, din această autoficțiune biografică, foarte crudă, de un curaj ce frizează, în multe fragmente, trivialitatea cea mai joasă, rămâne sugestia unui roman indirect despre lumea ardelenească din epoca interbelică și rămâne, ca o curiozitate, o ieșire din norma și noima prozei subiective românești (pudică, rușinoasă, încărcată de complexe, o proză în care lumina se stinge când eroii intră în camera de culcare – spațiul intimității absolute și al decenței aproape mistice), rămâne o schiță de roman gidian, teribilist, într-un stil voit provocator, cu fraze șerpuitoare și moliciuni feminine.</p>
			<p class="Heuristica-BASE">Din unghiul pactului cu identitatea propriu genurilor biograficului, literatura subiectivă a lui Octavian Paler – <span class="CharOverride-1">Viața ca o coridă</span> (1987), <span class="CharOverride-1">Don Quijote în Est</span> (1994), <span class="CharOverride-1">Deșertul pentru totdeauna</span> (2001), <span class="CharOverride-1">Convorbiri cu Daniel Cristea-Enache</span> (2007) – are alte probleme, neliniști, mituri şi alt stil decât stilul estetizant al lui I. Negoiţescu, plin de frivolități și emfază. Paler are, ca model uman și stilistic, nu pe André Gide, ci mai degrabă pe André Malraux și pe Albert Camus sau pe filosofii spanioli Unamuno și Ortega y Gasset. Stil patetic, grav, probleme existențiale, întrebări etice fundamentale. Toate cărțile lui au o puternică notă autobiografică și, mai ales ultimele sunt, în fapt, niște eseuri autobiografice. Eseul autobiografic, ca și eseul biografic, este un gen modern, se practică mult mai des de scriitorii care nu vor să-și povestească viața, fir cu fir, ci, pornind de la un număr de fapte semnificative rămase în memorie, s-o comenteze, s-o pună într-o structură de existență (cum face Roland Barthes în <span class="CharOverride-2">a.</span> structuralistă pe care o scrie) și să-și exprime, astfel, punctul de vedere despre marile teme ale existenței și ale istoriei. Este stilul din <span class="CharOverride-1">Antimemoriile </span>lui Malraux. Autobiograful, memorialistul, diaristul (atunci când autorul scrie tocmai ceea ce vede, trăiește și comentează) dialoghează cu istoria și, astfel, se implică în istorie, chiar și atunci când o detestă. Paler îşi imaginează viaţa, înainte de orice, ca o coridă. Asta vrea să spună: fiesta, toreadorul, taurul furios, distanţă mică între glorie şi moarte şi, mai ales, singurătatea luptătorului. Dar o singurătate care se confesează nu mai este singură. Orice confesiune este, din această cauză, o soluţie de existenţă, o încercare de a învinge Răul, Iubirea şi Moartea, cele trei fire care intră în urzeala coridei şi despre care vorbeşte de mai multe ori eseistul. Firele unei vieţi sunt, desigur, mai numeroase şi mai încâlcite, şi e o mare iluzie să încerci să le descurci pe toate. Autorul încearcă totuşi, iar confesiunea lui dură propune câteva idei de a trăi moral, ca scriitor, într-un secol în care inchiziţiile laice au nesocotit de multe ori morala. S-a născut într-un sat de lângă Făgăraş, a ieşit, cu alte vorbe, dintr-o „discreţie milenară”: țăranii vorbesc puţin şi au un cod de existenţă de la care nu se abat. Copilul trăieşte într-un mit, apoi iese din el şi, acum când se uită în urmă, vede că mitul i-a călăuzit viaţa. Nu poate vorbi despre el decât în limbajul gravităţii. Copilului îi place să se joace, dar jocurile lui sunt uneori stranii. E fascinat de foc şi într-o zi e pe cale să dea foc casei. Curăţă tulpinile pomilor din grădină pentru că trunchiurile albe sunt mai frumoase. Îi e frică de lupi, dar mai tare îi e frică de câini. Mama este religioasă şi, când se roagă seara, tatăl o ironizează ca Ilie Moromete pe Catrina: „Lasă-l, că s-a culcat şi el” (e vorba, fireşte, de Dumnezeu). Când ajunge la şcoală (la Bucureşti) copilul din Lisa se adaptează greu, caută singurătatea şi descoperă plăcerea de a citi. Elementele epice sunt puţine în <span class="CharOverride-1">Viaţa ca o coridă</span>, naratorul fuge mereu în eseu, aşa încât este mai uşor de reconstituit din cartea sa o viaţă a ideilor decât, propriu-zis, o biografie memorabilă. Şcolarul e studios şi recalcitrant, studentul stă în Ferentari şi urmează trei facultăţi, audiază cursurile lui G. Călinescu şi Tudor Vianu, scrie, noaptea, pe furiş, versuri, eseuri şi un roman, apoi le pierde. Hotărăşte, atunci, să nu mai scrie literatură şi se ţine de cuvânt până la 44 de ani. Se înţelege din aceste puţine date concrete că Octavian Paler refuză, în continuare, să-şi povestească viaţa, vrea doar s-o analizeze în lumina fantasmelor sale: fantasmele unui intelectual lucid, trecut prin multe, nemulţumit de sine, decis să nu-şi idealizeze viaţa. Îşi face un portret, dar portretul moral trece rar dincolo de un număr de concepte. Este „un om de răspântie”, adoră marea şi căldura, anotimpul lui e vara, este grav şi dornic de tandreţe. I se pare a fi un sentimental care se supraveghează, e suspicios şi nu are nici o preţuire pentru zeflemea, viciul naţional. Este un spirit sedentar şi, imaginând viaţa ca o coridă, mărturiseşte că n-a văzut în realitate nici o coridă. Deviza lui este, după Stendhal, „doreşte mult, speră puţin, nu cere nimic”. Tânăr de tot, voia să scrie un eseu despre Turnul Babel şi o istorie a sinuciderilor. Se gândea, de asemenea, să reabiliteze Evul Mediu şi să dovedească că adulata Renaştere este, totuşi, epoca unor mari cruzimi şi a unor mari umilinţe pentru individ. Atunci învăţaţii au fost arşi pe rug pentru credinţele lor, atunci Inchiziţia a instaurat teroarea şi a instituţionalizat suspiciunea. Tudor Vianu îl sfătuieşte să renunţe. Curios, erosul lipseşte aproape total din această confesiune. Adolescentul e pasionat de cărţi, numai de cărţi, chipul unei femei tinere apare rar în calea lui. Nici mai târziu naratorul din această neobişnuită confesiune nu pare preocupat de viaţa erotică. Avertizează, e drept, chiar el că are superstiţia discreţiei şi lasă să se înţeleagă că omul este nu numai ceea ce face şi ce mărturiseşte că face, omul este şi o fiinţă care ştie să-şi tăinuiască intimităţile. Îl detestă pe Casanova („Un Don Juan fără metafizică”) şi memoriile lui îi par „un lung strigăt de regret al unui flecar”. <span class="CharOverride-2">A. </span>se pierde, în acest fel, în speculaţie morală şi tema ei esenţială devine, în cele din urmă, aceea a relaţiei dintre fericire şi adevăr sau dintre frumos şi adevăr. Tema eternă a moraliştilor de ieri şi de azi. La sfârşitul secolului al XX-lea ea are o rezonanţă specială. Paler o reia dintr-o perspectivă subiectivă, judecându-se înainte de orice pe sine. Place această cruzime a analistului, place intoleranţa lui faţă de intoleranţă, consecvenţa sa într-o morală a clarviziunii. Se regăseşte, cu alte argumente şi nuanţe noi, în <span class="CharOverride-1">Viaţa ca o coridă</span>. Marea noastră problemă, zice el acum, este dacă putem să fim în acelaşi timp lucizi şi clarvăzători şi dacă putem concilia fericirea cu adevărul. Moralistul nu dă o reţetă, dar din comentariile sale se înţelege că nu putem fi mult timp fericiţi în minciună, iar fără luciditate destinul nostru seamănă cu acela al orbilor din tabloul lui Brueghel cel Bătrân. Poate creatorul adevărat să stea departe de vălmăşagul istoriei? Nu-şi pierde, oare, timpul şi nu-şi sacrifică opera amestecându-se în certurile dintre contemporani? Paler este, încă o dată, tranşant în această chestiune: indiferenţa, absenţa reprezintă forme de opţiune într-o istorie în stare de criză şi, în fond, în orice situaţie a istoriei. Literatura care nu vrea să se implice stă departe de adevăr. Paler reia aceste teme în cărţile ulterioare, eseuri morale sau romane eseistice, aducând nuanţe noi, dublând, triplând simbolurile şi miturile existenţiale care îl obsedează. Impresia generală este că scriitorul acesta cu capul ras ca un călugăr asiatic, cu ochii pătrunzători şi chipul împietrit într-o suferinţă ce pare a veni de la începutul lumii, s-a logodit cu un număr de fantasme şi, ca în poemul lui Tudor Arghezi, logodna ţine de-a pururi. Evoluţia lui este o amplă mişcare în cerc, ca în unele romane moderne în care personajele nu fac decât să revină la punctul de pornire. E.M. Forster a vorbit de această strategie romanescă, vizibilă, în literatura noastră, în unele romane ale lui Marin Preda. În eseistica morală şi filosofică a lui Paler, croită după modelul spaniol (Unamuno, Ortega y Gasset), nu franţuzesc (cu excepţia lui Albert Camus, modelul absolut pentru el), fantasmele ce vin şi pleacă în discursul său asociază mai totdeauna biografemele autorului: satul în care s-a născut, părinţii (îndeosebi tatăl pe care îl mitizează, intrând, la acest punct, în conflict cu Jean-Paul Sartre şi cu Eugène Ionesco), plecarea la Bucureşti, dramele inadaptării, dezamăgirea crescândă provocată de lumea totalitarismului etc. Toate acestea vin şi revin în scrierile sale confesive, întărind astfel ideea că orice moralist este un manierist. Pentru Paler manierismul este nu atât un stil de a scrie, cât un exerciţiu moral şi spiritual, un mod de a-şi impune ideile. Eseurile lui sunt, în fapt, eseuri biografice, o speţă pe care a ilustrat-o cel mai bine în literatura postbelică românească. Revoluţia l-a găsit, cum singur spune, „interzis ca scriitor, şomer ca salariat şi suspect ca individ în societate”. Această condiţie i-a radicalizat şi mai mult spiritul. Un stil al urgenţei şi o retorică bine controlată a avertismentului. Scriitorul îşi revede acum, în libertate, eseurile vechi şi le stilizează fără a schimba esenţa judecăţilor din interior. Tipăreşte, sub această formă revizuită, majoritatea eseurilor vechi şi publică altele noi – <span class="CharOverride-1">Don Quijote în Est</span>, <span class="CharOverride-1">Vremea întrebărilor. Cronică morală a unui timp plictisit de morală</span> (1995), <span class="CharOverride-1">Aventuri solitare. Două jurnale şi un contrajurnal </span>(1996) ş.a. –, unde pot fi regăsite fantasmele anterioare. O antologie în limba franceză (<span class="CharOverride-1">Polémiques cordiales</span>, 1991) selectează texte din <span class="CharOverride-1">Polemici cordiale</span> (1983) şi <span class="CharOverride-1">Viaţa ca o coridă</span>. Versiunea românească se cheamă <span class="CharOverride-1">Rugaţi-vă să nu vă crească aripi</span> (1995), cu un capitol nou, <span class="CharOverride-1">Pagini răzleţe</span>. Scriitorul face, mai întâi în „România liberă”, apoi în „Cotidianul” şi în alte ziare, o cronică morală a vieţii politice, arătându-se din ce în ce mai dezgustat de politicianismul românesc şi de ipochimenii lui. La început îi vituperează pe intelectualii „apolitici”, apoi înţelege zădărnicia de a părăsi literatura, recunoscând, loial, că a greşit. Publicistica lui angajată în stilul lui M. Eminescu şi al lui N. Iorga are note acide. „Bizantinii” săi sunt politicienii corupţi de toate culorile politice, îmbogăţiţii din perioada de tranziţie, oamenii vechiului regim care au intrat în afaceri sau în viaţa parlamentară. Articolele din ultimii ani arată o mizantropie din ce în ce mai neagră. Moralistul crede că gena naţională este compromisă şi că răul general nu mai poate fi oprit. Opiniile lui s-au bucurat de o mare audienţă. Scrierile eseistice merg în sensul cunoscut: confesiune, meditaţii morale şi politice, fapte curente de viaţă, analizate cu o cruzime care nu exclude un scepticism fundamental. Omul vigilent al Cetăţii este un Don Quijote într-o lume (lumea Estului) în care utopiile şi nostalgiile sunt impure. Sămânţa iubirii cade pe un sol îmbibat de ură şi, în genere, de mizerie morală. Moralistul nu mai crede în soluţii, se mulţumeşte să pună doar întrebări. Autorul este din ce în ce mai solitar şi din ce în ce mai puţin solidar cu timpul său, un Don Quijote care nu mai crede în iluzii, dar continuă să se bată cu morile de vânt. Îl reabilitează pe Narcis (o veche fantasmă), văzând în el nu un simbol al frivolităţii, ci al cunoaşterii de sine. <span class="CharOverride-1">Deşertul pentru totdeauna</span> este un eseu romanesc sau un roman autobiografic, adică o autoficţiune cu o notă meditativă pregnantă. Stilul este, la suprafaţa textului, acelaşi: vehement subiectiv, moralistic, amestec de confesiune şi speculaţie în jurul marilor idei, cu o prelungire a faptelor de existenţă spre mituri şi concepte. Scriitorul îşi asumă (sau, mai bine zis, încearcă să-şi asume) biografia şi să o justifice până la un anumit punct. Vorbeşte despre ea cu gândul la destin. Modelul Malraux şi modelul Camus nu îl părăsesc. Destinul e o experienţă transformată într-o conştiinţă. Octavian Paler gândeşte cam în aceiaşi termeni, definind destinul ca o sumă de eşecuri depăşite prin meditaţie. Nu îşi face un portret prea favorabil. Nu se crede un învingător, deşi a publicat un număr mare de cărţi, şi cărţile au avut (şi au în continuare) succes. Face recensământul înfrângerilor şi, la sfârşit, când trage linia, se vede că intelectualul care scrie despre viaţa sa nu e deloc mulţumit de sine. Nu îi place pe unde a trecut, nu s-a simţit bine, cu adevărat, decât în copilărie, în Lisa din preajma munţilor Făgăraş. Copilăria este şi pentru el un paradis pierdut. Pierdut, dar nu uitat. Scriitura omului care a trecut hotarul senectuţii poate reînvia acest spaţiu miraculos. Tatăl (modelul uman şi metafizic), mama tăcută şi religioasă, rânduielile casei, micile şi marile evenimente ale satului, toate revin acum în memoria celui care simte respiraţia neantului. <span class="CharOverride-1">Deşertul pentru totdeauna</span> este, în fapt, o meditaţie în marginea existenţei, fixată calendaristic din mai până în august. Naratorul (identificat cu autorul de pe copertă) a suferit un infarct şi, cu moartea în faţă („încarcerat în mine însumi” – zice el), îşi reconstituie trecutul şi îşi gândeşte prezentul. O face în felul său, amestecând în confesiune şi meditaţie planurile temporale şi existenţiale într-o naraţiune fragmentară. Un eseist francez crede că fragmentul este un doliu al textului, o victimă a violenţei interioare, un accept al violului scriptic. Definiţia se potriveşte eseurilor biografice ale lui Octavian Paler. Ca să întărească acest doliu, autorul scrie cu două peniţe: una care notează reflecţiile, amintirile fulgurante, faptele, pe scurt, de ordin biografic (jurnalul propriu-zis) şi alta care transcrie pagini dintr-un posibil roman, în care este vorba de un doctor Luca – filosof privat – şi de custodele unei biblioteci dintr-un loc care se cheamă Asybaris. Asybaris înseamnă, în ficţiunea lui Paler, partea noastră de infern. Interesul la lectură merge spre jurnalul propriu-zis, jurnal de idei etice. Aici se poate intui mai uşor portretul omului care nu ştie să-şi facă prieteni, omul sentimental care poartă în el o tristeţe nelămurită şi se ruşinează să vorbească despre ea. Nu ştie să devină „un om de lume” şi multă vreme nu vrea să audă că bătrâneţea există. Numai că bătrâneţea vine fără să fie chemată şi eseistul este nevoit s-o ia în seamă. <span class="CharOverride-1">Deşertul pentru totdeauna</span> e, în esenţă, o meditaţie despre bătrâneţe, suferinţă şi, fatal, despre moarte. Istoria rămâne pe plan secund. Istoria nu este evocată decât ca să justifice fantasmele proiectate de un spirit interogativ în conflict permanent cu <span class="CharOverride-1">le dehors</span> şi <span class="CharOverride-1">le dedans</span>. O scenă memorabilă este aceea în care copilul din Lisa Făgăraşului ajunge la Bucureşti la Liceul „Spiru Haret” îmbrăcat în costum tradiţional, speriat de lumea din jur, blocat într-o tăcere agresivă. Ca scriitor, Paler reprezintă o alianţă curioasă de mesianism şi scepticism. Un spirit care „vede” mereu mituri şi se plasează, în actele lui de existenţă, în marea istorie. Retorica lui este solemnă şi, deseori, reflecţiile sunt oraculare. E dificil să defineşti aceste eseuri „pline de probleme” scrise de „un om cu probleme”, care vrea să cuprindă totul, de la freamătul oţetarilor de pe strada sa până la ideea de divinitate şi metafizică, la fel de greu este să descifrezi cine este, în fond, acest Marcus Porcius Cato Maior al epocii de tranziţie, care până în ultima clipă a vieţii a biciuit imoralităţile politicienilor şi a încercat să distrugă, fără a reuşi, Cartagina din interiorul fiinţei româneşti, fără a se cruţa pe sine. Monologurile lui Octavian Paler (căci mai toate sunt, în fapt, monologuri, discursuri redactate cu mare grijă) se constituie în cele din urmă într-un lung eseu autobiografic, în care biografia propriu-zisă ocupă un loc minim. Numeroase sunt ideile omului despre biografia sa, înţeleasă în sensul lui Malraux (biografia individului are importanţă în momentul în care devine un destin). Aşa se face că în loc să vorbească despre femeile pe care le-a iubit, Paler vorbeşte, aici şi în celelalte scrieri confesive, despre singurătăţile şi tristeţile sale. Când scrie şi, mai ales când se scrie, se gândeşte la mituri şi vede, în genere, lumea ca o reţea de mituri. În tinereţe era obsedat de Oedip, acum, la senectute, încearcă să prindă tragismul lui Narcis. „Omul cu probleme” suferă de o timiditate orgolioasă şi spiritul său e bănuitor, în ciuda opţiunii teoretice pentru mitologia mediteraneană, solară. Este, într-adevăr, un om serios, cum zice în repetate rânduri, preocupat să înţeleagă partea profundă a lucrurilor. Iubeşte conceptele şi uneori abuzează de ele, este o natură stabilizatoare, ca şi Marin Preda, iar „reacţionarismul” pe care îl reclamă nu-i decât o iubire lucidă şi o formă de devotament aspru pentru valorile clasice ale omului. El nu ia în râs tradiţiile spirituale şi nu acceptă nici sentimentalismele poporaniste. Şi-a construit, din cărţi şi din propria meditaţie, un personaj pe care-l pune în naraţiunile sale subiective (adică în toate scrierile sale) să se confrunte cu marile concepte. Eseul său biografic este o autoficţiune în care nu cutează să treacă decât foarte rar pragul intimităţii. </p>
			<p class="Heuristica-BASE">Un statut discutabil, greu de definit pentru că ficțiunea domină prea mult nonficțiunea (confesiunea, eul biografic de care vorbește Marcel Proust și pe care îl elimină din ecuația literară Paul Valéry), are romanul autobiografic. O speță curioasă pe care Albert Thibaudet o consideră superficială. Nu-i totdeauna lipsită de valoare, dar dă mai totdeauna, la lectură, un sentiment de inconfort din cauza ambiguității în care cititorul este invitat să se instaleze: e vorba de un personaj fictiv sau de autorul care se ascunde sub un nume de împrumut? Şi, dacă este vorba de cel care se povestește (sub alt nume), cât de sincer poate fi naratorul? Un exemplu, apropiat de epoca noastră, îl oferă Georges Simenon cu <span class="CharOverride-1">Pedigree</span> (1948). El a început să-și scrie memoriile la persoana întâi singular și, trimițându-i-le lui Gide, acesta l-a convins să le rescrie la persoana a treia. A ieșit romanul, zis autobiografic, în care prozatorul anticipează substanța din <span class="CharOverride-1">Mémoires intimes</span> și din jurnalele sale din anii ’70 ai secolului trecut. Cine nu cunoaște însă aceste date citește <span class="CharOverride-1">Pedigree</span> ca o operă de ficțiune și așa și trebuie citită, chiar dacă Élise din roman este mama prozatorului, că Désiré e tatăl său și că Roger este chiar el, naratorul și personajul central. Abilități, travestiri care nu sporesc nici valoarea, nici autenticitatea romanului. Romanul autobiografic pare, de aceea, un gen complice și neviabil estetic. Mai aproape de ficțiunea romanescă este o carte ca <span class="CharOverride-1">Viața ca o pradă </span>a lui Marin Preda (1977), care prezintă, fără să se deghizeze, fragmente din biografia autorului. Cu adevărat viața lui este „un roman”, pentru că prozatorul știe s-o prezinte ca atare. O ficțiune asumată în care naratorul, scriind despre sine, reconstituie o epocă și inventează un personaj memorabil: un tânăr, pe nume Marin Preda, venit dintr-un sat din Câmpia Dunării și care vrea să pătrundă cu orice preț în literatură. Istoria unui Rastignac rural ajuns la porțile cetății dâmbovițene. Pot fi aduse și alte exemple din literatura română: <span class="CharOverride-1">În</span> <span class="CharOverride-1">preajma revoluției</span> de C. Stere (un ciclu romanesc unde <span class="CharOverride-2">a.</span> se amestecă în chip deliberat cu memorialistica și cu ficțiunea epică), <span class="CharOverride-1">De două mii de ani…</span> de Mihail Sebastian, un eseu romanesc combinat cu un roman de idei – <span class="CharOverride-1">roman à thèse</span> – și cu fragmente dintr-un jurnal intim, sau romanele lui Panait Istrati. Se cuvine să fie privită mai de aproape structura acestui gen pe care Philippe Lejeune îl definește astfel în <span class="CharOverride-1">Le Pacte autobiographique</span> : ar fi vorba de acele texte de ficțiune „în care cititorul poate avea rațiuni să bănuie, pornind de la unele asemănări, că există o identitate între autor și personaj, chiar dacă autorul neagă această identitate sau cel puțin nu o afirmă”. Definiție corectă, totuși insuficientă. Există, înainte de orice, două situații, două modele, în fine, două paradigme într-o narațiune bănuită a ascunde o <span class="CharOverride-2">a.</span> Prima situație este aceea în care autorul recunoaște, de la început, că romanul pe care l-a scris se referă la biografia lui, în totalitate sau într-o oarecare măsură. Nu ascunde, așadar, identitatea dintre autor și protagonistul romanului. Cititorul nu mai trebuie, atunci, să ghicească asemănările, coincidențele. Este pus în temă, acceptă pactul propus de scriitor. Schema clasică (autor = narator = protagonist) funcționează în acest caz cu acceptul tuturor actorilor angajați în acest proces. Inclusiv acceptul lectorului, personajul absent, necunoscut, acela care dă viață narațiunii și o umple de simboluri. Lectorul nu știe dacă toate situațiile din roman sunt autentice sau inventate (parțial) de autor, dar îl crede pe cuvânt. Crede aproape tot sau că tot ce i se întâmplă protagonistului i s-a întâmplat celui care povestește (naratorul = autorul). Chiar dacă este vorba de o <span class="CharOverride-2">a.</span> pusă (integral sau parțial) într-o ficțiune. Al doilea caz este acela când autorul se ascunde sub un nume de împrumut în roman. Există doar suspiciunea că și-a pus viața în narațiune. Lectorul este avertizat de acest transfer (sau de această complicitate) de comentatorii indiscreți ai operei sau de martorii ce trăiesc în jurul autorului. Poate chiar de autorul care lasă să se scurgă informații în acest sens. Mai târziu, când autorul nu mai există, apar cercetătorii care desfac arhivele și lămuresc lucrurile: cutare personaj feminin a existat în realitate, a fost iubita autorului, sub chipul părintelui autoritar din roman se ascunde chiar tatăl prozatorului, reputat pentru tendințele tiranice în familie etc. Chiar Marin Preda mărturisește că Ilie Moromete este tatăl său, Tudor Călărașu, și că drama familiei Moromete este drama familiei sale cu două sau trei rânduri de copii. Lectorul, personajul absent, acela care asamblează faptele și le dă un sens, devine un detectiv mereu la pândă: identifică probele, le compară și la urmă dă un verdict. Dar verdictul de identitate nu are nimic de-a face, nici într-un caz, nici în celălalt, cu valoarea estetică a narațiunii. Valoarea romanului total sau parțial autobiografic, recunoscut sau secretizat de autor, depinde de alți factori. Autenticitatea lui trebuie căutată în altă parte și cu alte mijloace de investigație. Pentru primul model poate fi luat cazul narațiunilor lui Panait Istrati. Mai toate scrierile sale, romane sau povestiri, au o puternică dimensiune autobiografică. Ele sunt narate la persoana întâi singular, naratorul se identifică fără echivoc cu personajul din interior și nu lasă nici un dubiu că tot el este autorul de pe copertă. Așa că ecuația este completă: autor=narator=personaj. Pactul roma&#173;nesc acoperă integral pactul autobiografic, pactul de identitate. Strategia se dovedește bună, productivă, elastică: prozatorul vorbește despre aventurile sale existențiale, folosind prilejul să vorbească, totodată, despre lumea pe care o colindă. O întreagă tipologie și o cronică bogată de întâmplări pitorești intră, astfel, pe poarta narațiunii autobiografice. Intră și rămân în memoria lectorului. Aici nu mai este vorba de „trepte de asemănare”, cum le zice Philippe Lejeune, pentru că totul este jucat pe față, totul este mărturisit de la început. <span class="CharOverride-2">A.</span> se suprapune total peste ficțiune sau invers. Totuși se întâmplă un fapt inevitabil: ficțiunea începe să ia locul, încet-încet, <span class="CharOverride-2">a.</span> Încet sau poate chiar de la început, pentru că povestindu-și viața, autorul, vrea, nu vrea, începe s-o ficționeze, să-i dea o dimensiune epică, s-o treacă în literatură. Și chiar dacă n-o face cu bună știință, faptele narate fug singure spre literatură de la un anumit grad de expresie. Este o regulă aproape generală. Romanele autobiografice devin cu timpul romane propriu-zise, opere de ficțiune, percepute ca atare de cititorii altei generații. Condiția este ca epica din interior să aibă substanță, altminteri romanul autobiografic dispare din atenția publicului, indiferent de gradele (treptele) de asemănare. Așadar, o primă concluzie: romanul autobiografic își pierde treptat caracterul autobiografic și se confruntă cu sensibilitatea estetică a timpului ca oricare altă scriere epică. Dacă nu rezistă acestei confruntări, rămâne un document de epocă. Situația este aceeași și în cazul romanului secret autobiografic, bănuit că reproduce fapte petrecute în realitate. S-a spus, de exemplu, că în <span class="CharOverride-1">Volupté</span> Sainte-Beuve face o mie de aluzii la Victor Hugo și la povestea de amor pe care el, criticul, a avut-o cu Adèle Hugo. Lectorii informați pot depista și azi asemenea referințe și, comparând datele romanului cu documentele acestei iubiri ilicite, să confirme ceea ce se bănuia atunci când romanul a apărut (1834): autorul (Sainte-Beuve) și-a pus amorul secret în roman, romanul este „cu cheie”, tipologia lui poate fi desecretizată. Întrebarea este dacă mai există, azi, asemenea lectori erudiți în afară de cei câțiva cercetători interesați de viața și opera marelui critic. Cu certitudine nu și, chiar dacă ar fi, asemenea aluzii deconspirate nu pot avea importanță pentru cititorul postmodern. La fel poate fi privit și cazul romanului <span class="CharOverride-1">Adolphe </span>al lui Benjamin Constant (scris în 1806 și editat în 1816), socotit de istoricii literaturii ca unul dintre primele romane de analiză. Contemporanii au remarcat faptul că este vorba, în fapt, de o ficțiune autobiografică și că autorul, cunoscut pentru viața lui sentimentală bogată și agitată, a transpus o parte din istoria sa intimă în roman. Cititorii din generațiile următoare au pierdut însă acest gust pentru cheile biografice ale operei, ei urmăresc altceva în roman, și anume finețea analizei psihologice. Exemplele s-ar putea înmulți. Înche&#173;ierea este că romanul autobiografic (mărturisit sau ascuns, identificat total sau doar parțial) se pierde, din fericire, în ficțiune. Din proza postbelică românească, în paradigma romanului autobiografic pot fi citate și romanele lui Paul Goma. <span class="CharOverride-1">Bonifacia</span>, de pildă, este un roman cu cheie: cu personaje ce pot fi cunoscute, prozatorul și cei care au trăit evenimentele epocii la care se referă narațiunea acut subiectivă, ușor deghizată, de acest prozator aflat mereu în răspăr cu istoria și cu lumea prin care trece. După o vreme cheile se pierd și analogiile, deghizările, prototipurile dispar în ficțiunea epică. Rămâne ro&#173;manul, ca atare, care, dacă este puternic, învinge documentul, semnele realului, subiectivitatea radi&#173;cală a autorului, pe scurt asimilează <span class="CharOverride-2">a.</span> și impune puterea de sugestie a creației. Aceasta este, în fond, soarta oricărui roman autobiografic valabil estetic: ficțiunea să învingă, în timp, și să transforme un pact de identitate specific <span class="CharOverride-2">a.</span> într-un pact de verosimilitate (expresivitate), adică un pact de creație. Se întâmplă același proces și în ceea ce numim romanul memorialist sau romanul-jurnal.</p>
			<p class="Heuristica-BASE">Discursul autobiografic se regăseşte și în ceea ce se numeşte „cartea vorbită”: confesiunea provocată și susținută de un confident (de regulă un jurnalist cultural experimentat), devenit interlocutor. Un tip de discurs foarte răspândit azi, în epoca internetului şi susținut de personaje venite din toate profesiunile, de la filosoful de profesie la vedeta de cinema sau jucătorul de fotbal. Literatura subiectivă nu-și poate revendica toate aceste discuții (cele mai multe dintre ele) mondene, cu rosturi comerciale, nu estetice. Există, totuși, în această imensă cantitate de tipărituri, cărți care pot interesa literatura și pot chiar intra și rămâne în literatură. Mai ales acelea în care este vorba de o mare personalitate intelectuală, dar nu numai. Pot fi și oameni simpli, fără titluri academice, care își povestesc viața și, înregistrată, scrisă de cineva (un interlocutor inteligent și talentat), viața să devină o confesiune cu valoare estetică. În acest caz e greu de precizat cine este autorul: cel care întreabă, notează și comentează sau cel care vorbește și se lasă tras de limbă de interlocutorul care o scrie. Sigur e că valoarea confesiunii orale depinde de amândoi actorii. În primul rând, de cel care are ce povesti (are o biografie plină de fapte semnificative), dar și de cel care știe să chestioneze, să selecteze, să scrie, dând o ordine și o identitate celui care se confesează. Plaja acestui tip de discurs epic în doi este largă. De la convorbirile lui Goethe cu Eckermann<span class="CharOverride-1"> </span>până, să zicem, la <span class="CharOverride-1">Jurnalul de la Păltiniș</span> al lui Gabriel Liiceanu cu Constantin Noica ori alte cărţi vorbite, precum cea din 1994 cu Petru Dumitriu. </p>
			<p class="Heuristica___m_RPR"><span class="CharOverride-2">Repere bibliografice:</span> Simion, <span class="CharOverride-1">Întoarcerea autorului,</span> <span class="CharOverride-1">passim</span>; Tudor Vianu, <span class="CharOverride-1">Cunoaşterea de sine</span>, îngr. și pref. Eugen Simion, Bucureşti, 2000; Săndulescu, <span class="CharOverride-1">Memorialişti</span>, <span class="CharOverride-1">passim</span>; Dan Cristea, <span class="CharOverride-1">Autorul şi ficţiunile eului</span>, Bucureşti, 2004; Mihăilescu, <span class="CharOverride-1">Lit. rom. postceauşism</span>, I, <span class="CharOverride-1">passim</span>; Mihaela Ursa, <span class="CharOverride-1">Scriitopia sau Ficţionalizarea subiectului auctorial în discursul teoretic</span>, Cluj-Napoca, 2005; Alexandru Matei, <span class="CharOverride-1">„Autoficţionarii”</span>, RL, 2006, 21; Ioan Holban, <span class="CharOverride-1">Literatura română subiectivă de la origini până la 1990: jurnalul intim, autobiografia literară</span>, Iaşi, 2007; Simion, <span class="CharOverride-1">Genurile</span>, I–II, <span class="CharOverride-1">passim</span>; Simona Sora, <span class="CharOverride-1">Regăsirea intimităţii</span>, București, 2008; Raluca Dună, <span class="CharOverride-1">Eu, Autorul. Reprezentări auctoriale în literatură şi pictură. Din Antichitate până în Renaştere</span>, pref. Mircea Martin, Bucureşti, 2010; Iovănel, <span class="CharOverride-1">Evreul</span>, <span class="CharOverride-1">160–165</span>. &#9;<span class="Semnatura">E.S.</span></p>
			<p class="Heuristica-PRIMUL"><span class="titlu-12">AVANGARDĂ</span><span class="CharOverride-2">.</span> Termenul, de sorginte militară, e asociat mişcărilor artistice radical-inovatoare începând cu primul deceniu al secolului al XX-lea şi până în anii ’40. În teoria culturală se vehiculează adeseori conceptul „<span class="CharOverride-2">a.</span> istorică”, indicând delimitarea cronologică a fenomenului – istoricizat sau clasicizat în Europa după al Doilea Război Mondial –, dar şi delimitarea sa de aşa-numitele „neoavangarde” specifice contraculturii anilor ’60 şi mişcărilor succesoare (transavangardă, postavangardă ş.a., I novissimi,<span class="CharOverride-1"> </span>OULIPO, acţionism, situaţionism ş.a.). Potrivit lui Matei Călinescu, primele utilizări ale termenului datează din secolele XVI-XVII. Adrian Marino indică drept primă publicaţie „avangardistă” o revistă asociată propagandei militare a Revoluţiei franceze: „L’Avant-garde de l’Armée des Pyrénées Orientales” (1794), insistând asupra semnificaţiei originare, de „nucleu militar/militant” în jurul căreia se va constitui o <span class="CharOverride-1">Weltanschauung</span>. A fi „în prima linie” se asociază prin urmare cu spiritul combatant minoritar, noutatea revoluţionară, anticipaţia şi riscul. Potrivit lui Marino, „Cine spune avangardă spune atac, polemică, luptă, luarea cu asalt a unor poziţii depăşite, sclerozate, răsturnarea violentă şi radicală a obstacolelor întâlnite. Avangarda este şi trebuie să fie agresivă, sau nu există”. Accepţia literar-artistică pe care o are <span class="CharOverride-2">a. </span>se va cristaliza către jumătatea secolului al XIX-lea (mai întâi prin saint-simonieni ca E. Barrault), iar pentru Sainte-Beuve devine chiar un atribut curent al modernilor. Tot din Franţa provin, după 1870, primii precursori notorii ai revoluţiei literare avangardiste: poeţi „blestemaţi” ca Lautréamont şi Arthur Rimbaud, Alfred Jarry şi mişcarea pariziană a „fumiştilor”. În artele plastice primele simptome avangardiste sunt asociate unor direcţii picturale precum fauvismul, iar în plan atitudinal cu „saloanele independenţilor”, autosegregaţi în raport cu artiştii expozanţi. <span class="CharOverride-2">A.</span> îşi are originea în cultura decadenţei europene, dar se orientează – după 1905 – într-o direcţie opusă acesteia, activistă şi transgresivă, eliberatoare inclusiv la nivelul sintaxei (prin eliminarea conectorilor frastici: „cuvintele în libertate” futuriste) sau prin autonomizarea exclusivă a unui atribut definitoriu, precum culoarea sau forma (pictura pură, sculptura pură). Treptat, <span class="CharOverride-2">a.</span> se generalizează la nivelul tuturor artelor: arhitectură, muzică, teatru, film, ambient, design tehnologic. Transformismul ei „formalist”, „materialist”, „antimetafizic” şi „scie&#173;ntist”, ca şi sensibilitatea emancipatoare (preocuparea pentru artele populare sau „primitive”, pentru arta copiilor, a alienaţilor psihic ş.a.m.d.) vor impulsiona aşa-numita „cotitură lingvistică” la nivelul studiilor literare, prin Şcoala Formală Rusă (1914) sau prin Cercul Lingvistic de la Praga (1926). Un obiectiv central îl constituie delegitimarea categoriilor „înalte” în favoarea celor „joase”, marginalizate sau excluse social: o revoltă a periferiei împotriva autorităţii centrului. Aceasta explică, printre altele, prezenţa masivă a alogenilor şi, în particular, a evreilor în cadrul mişcărilor de <span class="CharOverride-2">a.</span> Din motive socioculturale asupra cărora s-au oprit istorici ai fenomenului precum Steven A. Mansbach sau (în România) Ov. S. Crohmălniceanu, ponderea elementului evreiesc în interiorul <span class="CharOverride-2">a.</span> româneşti a fost superioară celei din alte ţări europene, ceea ce a alimentat antisemitismul cercurilor culturale oficiale şi i-a împins pe unii avangardişti evrei să se legitimeze de la „precursori” neevrei ca Brâncuşi sau Urmuz.  </p>
			<p class="Heuristica-BASE">În vocabularul criticii autohtone termenul <span class="CharOverride-2">a.</span> e atestat deja într-o scrisoare din 1894 a viitorului estetician Mihail Dragomirescu către Titu Maio&#173;rescu; aflat încă la studii în capitala Germaniei, cel dintâi asociază <span class="CharOverride-2">a.</span> cu muzica lui Richard Wagner, apărând-o în faţa mentorului său cu gusturi mult mai clasicizante. Devenit, după Primul Război Mondial, unul dintre principalii adversari ai <span class="CharOverride-2">a.</span>, Mihail Dragomirescu va coordona – de pe poziţii programatic ostile – prima teză de doctorat autohtonă despre fenomenul în speţă, <span class="CharOverride-1">Anarhismul poetic</span> de Constantin I. Emilian (1932). Totuşi, deşi scrisă dintr-o perspectivă conservator-clasicizantă, vehe&#173;ment antimodernistă, lucrarea are meritul de a fi primul studiu istoric şi tipologic despre modernitatea poetică radicală apărut în România. De remarcat faptul că autorii care vehiculează în epocă termenul <span class="CharOverride-2">a.</span> nu sunt artiştii „novatori”, ci criticii literari sau ideologii conservatori. Simptomatic, o publicaţie afiliată, prin C. Rădulescu-Motru, conservatorismului politic postjunimist, „Noua revistă română”, îşi deschide, după 1912, paginile tinerilor promotori ai revoluţiei artistice, publicând texte de Tristan Tzara, Ion Vinea, Adrian Maniu sau F. Aderca. În plus, „revoluţionarii artei” folosesc alţi termeni pentru desemnarea fenomenului în speţă, fiindu-i preferate, până târziu, formule ca „literatură nouă”, „modernism” sau „modernism ex&#173;tre&#173;mist” (E. Lovi&#173;nescu). În 1914–1915 apare la Craiova o publicaţie cu titlul „Avantgarda”, ulterior „Avangarda”, fără nicio legătură cu literatura şi arta inovatoare. Alteori termenul e asumat, ocazional, de scriitori ne&#173;&#173;a&#173;vangardişti precum Gala Galaction (apropiat cercului boem-decadentist al lui Alexandru Bogdan-Piteşti) într-o scrisoare din 1912 către G. Ibrăileanu: „…voi face un mic volum de avangardă pe care îl editează Cocea”. Afinitatea dintre <span class="CharOverride-2">a.</span> artistică şi stânga politică, anarhistă sau socialistă, e definitorie pe fondul aversiunii faţă de mercantilismul burghez. Scriitorul şi publicistul de orientare socialistă N.D. Cocea a stimulat, prin revistele editate în preajma lui 1910 („Viaţa socială”, „Rampa”), prin aliaţi literari ca Tudor Arghezi şi discipoli ca Ion Vinea, emanciparea modernistă a artei „angajate”: este distanţa dintre „Contemporanul”, revista ieşeană a lui I. Nădejde şi C. Dobrogeanu-Gherea, şi „Contim&#173;poranul” lui Ion Vinea şi Marcel Iancu. Formula aferentă – care se va impune în deceniile interbelice – este „modernismul de stânga”. Nu este vorba despre un autonomism de felul „artei pentru artă” sau al esteticii „turnului de fildeş”, ci despre o acţiune de (potenţială) eliberare a mentalului colectiv prin intermediul unei arte „independente”, prospective, produs al unei „minorităţi luminate” de artişti inovatori, înainte de orice, ai limbajelor artistice, dar orientaţi ideologic. De altfel, ştergerea graniţelor între artă şi viaţă, intervenţia activă în modelarea ambientului, predilecţia pentru <span class="CharOverride-1">ready made</span>, întâmplare, performanţă, acţionism, valorizarea intensităţii experienţei, a agresivităţii şi şocului sunt permanent invocate de avangardişti. <span class="CharOverride-2">A.</span> testează limitele artei ca formă şi convenţie, arta devenind, la limită, decupaj contextual, iar receptorul fiind provocat să colaboreze activ, atribuind semnificaţie artistică obiectului (precum pisoarul lui Marcel Duchamp, prin expunerea sa ostentativă ca obiect de artă). Preferinţa pentru opera deschisă, procesuală, şi pentru virtualitate în detrimentul formei închise, antiacademismul virulent, refuzul „capodoperei” au un caracter manifest; ideea progresului artistic prin inovaţie şi invenţie e legată de o accepţie „tehnico-ştiinţifică” a artei, căreia i se adaugă caracterul ideologizat în sens „revoluţionar” şi „antiburghez”: adresată „tinerimii”, arta de <span class="CharOverride-2">a.</span> este menită să transforme lumea, poezia de <span class="CharOverride-2">a.</span> are drept misiune să opună rezistenţă „oprimării” (Georges Ribemont-Dessaignes), inclusiv comercializării şi standardizării, luptând împotriva convenţiilor opresoare şi modelând sensibilitatea emancipată a viitorului. Tensiunea dintre elitismul dogmatic al mijloacelor şi democratismul eliberator al scopurilor constituie un paradox al mişcărilor de <span class="CharOverride-2">a.</span>, esenţialmente anarhiste, antisistem, dar vizând, adesea, „regenerarea” lumii prin politicile de forţă ale unor mişcări colectivist-totalitare de tipul fascismului (futurismul italian) sau, mai ales, de tipul bolşevismului (futurismul rus, constructivismul german, supra&#173;realismul francez). Pe urmele lui Mihail Bakunin, <span class="CharOverride-2">a.</span> cultivă distrugerea ca formă de creaţie, vădind afinităţi profunde cu „revoluţia permanentă” propovăduită de Lev Troţki. Un alt paradox vizează însăşi poetica avangardistă, în cadrul căreia cultivarea haosului, a indeterminării, a anarhiei şi discontinuităţii, opusă prin excelenţă armoniei clasice, apare dublată de un „programatism” foarte riguros şi strict, marcat inclusiv prin poetica explicită a manifestelor, texte „combatante” în care unii cercetători, precum Ion Pop, au văzut un tip caracteristic de literatură, subliniind latura lor teatrală, cabotină. Ambivalenţa caracterizează de asemenea imaginarul mitologic avangardist, deopotrivă definit de figura lui Prometeu şi a lui Ulise. Dincolo de genul proxim al <span class="CharOverride-2">a.</span> istorice, ar fi în discuţie, probabil, mai curând avangardismele concurente, animate adesea de aceiaşi militanţi convertiţi de la un „ism” la altul. Pe urmele lui Gilbert Durand şi ale lui Mihail Bahtin, eseistul Caius Dobrescu a identificat trei mari modele antropologice ale <span class="CharOverride-2">a.</span>: războiul (caracteristic futurismului italian), revoluţia (emulată de suprarealişti) şi carnavalul (propriu dadaismului, cu anarhia sa ludică, histrionică şi relativistă, atrasă de cultura populară). Unele <span class="CharOverride-2">a.</span> au un caracter „apolinic”, neoclasicizant, cultivând rigoarea formelor pure în vederea simplificării „funcţionale” a existenţei (cubismul, constructivismele, Bauhaus, De Stijl). Altele, dimpotrivă, au un caracter „dionisiac”, „barbar” (expresionismul, futurismul, dadaismul, zenitismul sârb). Există, apoi, <span class="CharOverride-2">a.</span> „materialiste” şi <span class="CharOverride-2">a.</span> „mistico-ezoterice” (precum cea din jurul revistei „Le Grand Jeu”) sau diverse combinaţii între acestea. Este inexactă definirea <span class="CharOverride-2">a.</span> ca fenomen nu doar antitradiţionalist, ci şi antitradiţional. Refuzând tradiţiile canonice, instituţionalizate, autoritare, avangardiştii recondiţionează tradiţii uitate, ocultate, de unde interesul suprarealiştilor pentru ermetism şi magie, al dadaiştilor pentru arta neagră, al futuriştilor pentru arta Renaşterii şi pentru <span class="CharOverride-1">commedia dell’ arte</span>, al constructiviştilor pentru stilurile romanic şi bizantin etc. Rămâne totuşi valabilă definirea <span class="CharOverride-2">a.</span> în termeni de „opoziţie şi ruptură” faţă de <span class="CharOverride-1">establishment</span>, avansată de către Eugène Ionesco în <span class="CharOverride-1">Discours sur l’ Avant-garde</span>, dar este inexactă şi subsumarea <span class="CharOverride-2">a.</span> în ansamblu „negativismului” sau nihilismului radical. Pot exista <span class="CharOverride-2">a.</span> „anarho-nihiliste” (dadaismul) şi avangarde „constructive” (constructivismul). Este, de asemenea, definitorie opoziţia <span class="CharOverride-2">a.</span> faţă de naţionalism, localism, tradiţionalism, cărora încearcă să le dinamiteze din interior, pe toate căile, codurile şi convenţiile, limbajele şi reprezentările, de la ironiile antiprovinciale din poezia primului Tzara la deconstrucţiile semantice şi lexicale din poemele lui Gherasim Luca, mergând până la inventarea unor limbi de uz personal, fără legătură cu o comunitate sau alta: zaum, gga, leoparda ş.a.m.d. De fapt, <span class="CharOverride-2">a.</span> refuză orice formă de înrădăcinare, de societate închisă. Totuşi, mult clamatul „internaţionalism” al artei avangardiste, ruperea rădăcinilor (şi prin expatriere), ca şi cosmopolitismul asociat (după Guy Scarpetta) nu exclud un determinism etno-cultural insidios şi mobil, cu geometrie variabilă. Expresio&#173;nismul, de pildă, este un produs <span class="CharOverride-1">forma mentis</span> cultural german (inclusiv iudaic), suparealismul – pentru cea franceză, futurismul – caracteristic pentru cea italiană sau rusă (în Italia, futurismul aspiră să resuscite mândria imperială a Romei antice şi a Renaşterii italiene). Expresionismul a fost slab reprezentat în ţările meridionale, futurismul şi suprarealismul – în ţările anglo-saxone; chiar ultrainternaţionalista mişcare Dada a cunoscut conflicte interne „naţionaliste” (cum ar fi cel între Tristan Tzara şi Richard Huelsenbeck). Antiarta, antiliteratura, antiromanul ş.a. trebuie privite şi ele ca nişte figuri de stil; dacă Arta cu majusculă e acuzată că s-ar fi prostituat (I. Vinea), pentru mulţi avangardişti poezia rămâne arta-pilot, învestită, în buna „tradiţie” a romantismului, cu o funcţie cvasisoteriologică: proza lui Urmuz, Geo Bogza, Gellu Naum şi M. Blecher, pictura lui Victor Brauner etc. sunt privite adesea pe dimensiunea lor „poematică”. Se poate vorbi, mai ales în cazul suprarealismului, despre o opoziţie între „poezie” (zeificată) şi „poem” (caricat ca „pohem” de Gellu Naum) sau între „poezie” şi „literatură” (ultimul termen fiind asimilat convenţiei, formelor goale, falsităţii decorative). Unele controverse teoretice au în vedere legitimitatea considerării expresionismului sau a suprarealismului ca <span class="CharOverride-2">a.</span>, pornind de la premisa că avangardele istorice se caracterizează prin refuzul „interiorităţii” în favoarea „suprafeţei”, sub semnul unei troţkiste „revoluţii permanente”. În fapt, atât expresionismul, cât şi suprarealismul au un caracter ambivalent; ambele cunosc o fază avangardistă, revoluţionară şi programatică, pe care o depăşesc la un moment dat, stabilizându-şi un alt tip de identitate. Nu acelaşi lucru se întâmplă când anumiţi termeni asociaţi <span class="CharOverride-2">a.</span> îşi deplasează semnificaţia istorică, de curent artistic determinat, către una tipologică: se vorbeşte, astfel, şi astăzi despre „futurism” în arhitectură, film sau design, fără a avea neapărat în minte acţiunea antebelică a lui F.T. Marinetti, Umberto Boccioni sau Ardengo Soffici. Însuşi conceptul <span class="CharOverride-2">a.</span> – ca şi clasicismul, romantismul sau barocul – comportă o accepţie istorică şi una tipologică (transistorică). Prima mişcare importantă a <span class="CharOverride-2">a.</span> europene cu reverberaţii semnificative în România a fost futurismul lui F. T. Marinetti, al cărui manifest inaugural a fost lansat în „Gazzetta dell’Emilia” din Bologna pe 5 februarie 1909, apoi în cotidianul francez „Le Figaro” din 20 februarie acelaşi an şi, simultan, în mai multe ţări europene şi extraeuropene. E de remarcat că, în pofida multiplelor relaţii ale poetului italian cu protipendada literară bucureşteană, prima apariţie românească a manifestului „viitorist” nu a fost găzduită într-o publicaţie din Capitală, ci de o revistă craioveană, „Democraţia” (condusă de un publicist obscur, Mihai Drăgănescu) şi de una sibiană – „Ţara noastră”. Într-un comentariu însoţitor publicistul craiovean semnalează, precaut, decalajul dintre cultura română şi cea italiană, insistând asupra incompatibilităţii radicalismului anarhic al manifestului cu imaturitatea culturii române, o cultură „tânără” care nu avea de ce să-şi „ardă bibliotecile” încă inexistente. Diagnostic corect: în pofida entuziasmului unor grupuscule conectate la ultimele descoperiri tehnice şi artistice, pe fondul aşteptării mai generale a unor evenimente capabile să renoveze o Europă în „decadenţă”, România antebelică nu oferea nici pe departe un mediu propice dezvoltării unei mişcări de <span class="CharOverride-2">a.</span>, motiv pentru care puţinii inovatori autohtoni vor „evada” din „periferie” inserându-se în mari culturi occidentale (Franţa, în primul rând), fenomen denumit de Ion Vinea „modernism de export”; este cazul unor artişti plastici precum Constantin Brâncuşi, Artur Segal, Marcel Iancu, Victor Brauner, Hans Mattis-Teutsch, Jacques Herold sau al unor scriitori ca Tristan Tzara, Benjamin Fundoianu/Fondane, Mihail Cosma/Claude Sernet, Ilarie Voronca, Gherasim Luca, Paul Păun ş.a. Un manifest prefuturist – prin ton – lansase, totuşi, la Bucureşti, poetul simbolist Ion Minulescu (<span class="CharOverride-1">Aprindeţi torţele!</span>, în efemera „Revista celorlalţi”, 1908), autor al volumului <span class="CharOverride-1">Romanţe pentru mai târziu</span>. Iniţiativa sa avea loc pe fondul unei „secesiuni” a estetizanţilor autohtoni în raport cu tentativele de „academizare” a noului curent prin intermediul criticului universitar Ovid Densusianu, director al publicaţiei citadinizante „Vieaţa nouă”. Rolul lui Minulescu în autohtonizarea simbolismului (ca şi, <span class="CharOverride-1">mutatis mutandis</span>, cel al lui Tudor Arghezi) nu poate fi separat de angajarea sa în promovarea inovaţiei artistice radicale. În anii imediat premergători Primului Război Mondial simbolismul românesc (ca şi întreg estetismul european) îşi epuizează însă rapid resursele estetice. Ca şi în alte ţări europene romanice, apariţia mişcărilor de <span class="CharOverride-2">a. </span>constituie o „mutaţie” a simbolismului decadent din care se dezvoltă anarhic, subminându-i convenţiile şi polemizând cu o întreagă tradiţie clasică sau romantică. O tradiţie în acelaşi timp burgheză şi naţională (nu doar ruralistă sau localist-provincială), căreia avangardiştii îi contrapun o artă internaţională, cosmopolită şi citadină, exaltând cele mai noi descoperiri ale tehnologiei moderne. De fapt, obiectivul <span class="CharOverride-2">a.</span> este elaborarea unui nou mimesis, capabil să capteze în şi prin materialitatea limbajului sensibilitatea „vieţii moderne”, cu dinamismul, transformismul, imprevizibilul şi haosul ei lipsit de transcendenţă, vitalist şi emancipator. Falimentul esteticilor normative, criza filosofiei de sistem, proliferarea anarhismelor politice, laicizarea şi democratizarea progresivă a societăţii, agonia monarhiilor imperiale, revoluţia epistemologică marcată de „maeştri ai îndoielii” precum Karl Marx, Friedrich Nietzsche, Sigmund Freud sau Henri Bergson, de marile descoperiri ştiinţifice (teoria relativităţii, geometriile non-euclidiene) sau tehnologice (electricitatea, cinematograful, automobilul, aviaţia, comunicaţiile la distanţă) au drept corespondent, în artă, o violentă criză a reprezentării, căreia <span class="CharOverride-2">a.</span> va încerca să-i dea răspunsuri de tip nonfigurativ (abstracţionismul) sau hiperfigurativ (reportajul), ca alternative la vechile modele „epuizate”. Utopia „eliberării totale”, nevoia rupturii faţă de o tradiţie resimţită ca opresivă, anchilozată şi spiritul combativ al <span class="CharOverride-2">a.</span> se asociază cu o proliferare a -ismelor în artă: după 1905 sunt consemnate mai multe zeci de asemenea -isme în ţările Europei şi pe alte continente (expresionismul, cubismul, akmeismul, imagismul, futurismul, dadaismul, suprematismul, constructivismul, zenitismul). Imperativului eliberării de sub tutela convenţiilor artistice (versul liber/alb, cuvintele în libertate, dinamitarea convenţiilor de specie şi gen) îi corespunde necesitatea eliberării de sub tutela convenţiilor sociale resimţite ca opresive. Pe fondul unui sentiment apocaliptic de „sfârşit de veac”, animat de speranţe mesianice şi de utopii progresiste, apar şi în România câteva publicaţii efemere scrise de tineri postsimbolişti ce anunţă o „revoluţie a sensibilităţii”. Cea mai cunoscută dintre ele este „Simbolul” (1912), printre ai cărei iniţiatori se numără Ion Eugen Iovanaki (viitorul Ion Vinea), S. Samyro (viitorul Tristan Tzara), Marcel Iancu (elev al pictorului postimpresionist Iosif Iser), Emil Isac (printre puţinii simbolişti ardeleni) şi Adrian Maniu (devenit după război unul dintre artizanii neotradiţionalismului bizantinizant de la revista „Gândirea”). O altă publicaţie „simptomatică”, scoasă la Iaşi de un grup de emuli ai lui Arghezi, este la fel de efemera „Fronda” (1912). În toamna lui 1915 apare la Bucureşti revista de atitudine civică şi artistică „Chemarea”, editată de Ion Vinea; prezenţa cea mai sesizantă este aici aceea a lui Tristan Tzara, cu două poeme predadaiste notabile: <span class="CharOverride-1">Vacanţă în provincie</span>, <span class="CharOverride-1">Furtuna şi cântecul dezertorului</span>. În paginile „Chemării” autorul lor semnează pentru prima dată cu acest pseudonim ce va deveni celebru (sugerat, în parte, de prietenul Vinea, împreună cu care exersase o poetică novatoare şi subversivă în vacanţele petrecute la Gârceni, judeţul Vaslui, pe proprietatea familiei Rosenstock). După doar două numere, „Chemarea” îşi suspendă însă apariţia pe întreaga durată a războiului, faţă de care manifestase o atitudine ostilă, „neutralistă”; la începutul lui 1916 Tzara şi Iancu – deveniţi între timp studenţi în Elveţia – se vor număra printre fondatorii mişcării Dada, în <span class="CharOverride-1">happening</span>-urile colective de la Cabaretul Voltaire din Zürich, sub direcţia cuplului Hugo Ball–Emmy Hennings. Se poate vorbi, într-un anume sens, despre existenţa unei componente „periferice” a dadaismului, angajată în cucerirea „centrului” european de validare culturală (Paris, Berlin) pe care-l denunţă drept responsabil pentru ascensiunea militarismului naţionalist. Anarhismul ludic al dadaiştilor – adepţi ai unei politici antirăzboinice – va intra în conflict cu „războinicul” futurism italian şi nostalgiile sale imperiale (paralel cu ruptura dintre futurismul marinettist, favorabil fascismului mussolinian, şi futurismul rus, apropiat stângii bolşevizante). În anii următori Tzara încearcă să preia conducerea Dada la Paris şi Berlin, modelându-i identitatea inclusiv prin manifeste şi turnee. Tot acum are loc şi despărţirea (definitivă) dintre el şi mult mai moderatul Marcel Iancu, apropiat de artiştii constructivişti germani şi olandezi înainte de a se întoarce, dezamăgit, în România, unde va participa – alături de vechii comilitoni Ion Vinea şi Jacques G. Costin – la construirea unei <span class="CharOverride-2">a.</span> artistice autohtone în jurul revistei „Contimporanul” (pe care o va susţine inclusiv financiar). Prefigurată de apariţia câtorva publicaţii tatonante („Clopotul” ş.a.) şi profilată, în primii doi ani, pe teme prioritar civico-politice, cultivând o stângă intelectuală independentă, apropiată Partidului Ţărănesc, „Contim&#173;poranul”, deşi cea mai longevivă publicaţie avangardistă din România (1922–1923, 1924–1932), a reprezentat în mod efectiv <span class="CharOverride-2">a.</span> literar-artistică doar între 16 mai 1924 (momentul apariţiei <span class="CharOverride-1">Manifestului activist către tinerime</span>) şi finele lui 1926, când îşi suspendă pentru mai bine de un an apariţia din motive financiare, spre a reveni într-o formulă mult diferită şi sensibil temperată. Gruparea de la „Contimporanul” îşi va dubla activitatea revuistică prin organizarea de expoziţii artistice internaţionale (cu participare preponderent central-europeană) şi de spectacole sincretice (muzică, poezie, dans) pe model dadaist, dar fără violenţa provocatoare a dadaiştilor. Rolul ei major, eminamente „constructiv”, a fost unul de promovare a „artei noi” în România, dar şi de promovare a <span class="CharOverride-2">a.</span> româneşti în afara ţării, prin contacte externe multiple, mediate îndeosebi de Marcel Iancu. De referinţă rămân numerele speciale dedicate filmului, teatrului şi interiorului „nou”, ca şi grupajele despre <span class="CharOverride-2">a.</span> maghiară, poloneză şi belgiană. Dincolo de un eclectism deschis către toate azimuturile, mai puţin către Dada (devenit incompatibil cu constructivismul lui Marcel Iancu) şi suprarealism (privit cu destulă mefienţă), dominanta publicaţiei este dată de afinităţile sale constructiviste şi doar în subsidiar de simpatiile pentru futurismul italian (fără a împărtăşi însă adeziunile ideologice ale lui Marinetti &amp; Co). Moderaţia constructivă şi toleranţa pentru modernismul neavangardist vor caracteriza permanent linia directoare a „Contimporanului”, ceea ce va favoriza, pe de o parte, „aclimatizarea” inovaţiilor artistice, dar va provoca, de timpuriu, scindări şi disidenţe. Fuziunea din 1925 cu revista „Punct” (fondată în 1924), condusă de aristocratul socialist şi scriitorul ocazional Scarlat Callimachi, aduce în sânul grupării câţiva militanţi mai tineri şi mai radicali (M.H. Maxy, Ştefan Roll, Ilarie Voronca), care nu se vor acomoda însă cu eclectismul şi moderaţia ei. Apariţia, în octombrie 1924, a revistei „75 HP” (număr unic) a însemnat un „omagiu” retrospectiv adus de Ilarie Voronca şi Victor Brauner experienţelor vizuale futuriste şi dadaiste (inclusiv prin intermediul manifestului „pictopoeziei”), dar şi prologul primei rupturi. De altfel, meteorica publicaţie, primul şi cel mai radical experiment revuistic pur avangardist din România, conţine şi cea mai virulentă critică din interior a <span class="CharOverride-2">a.</span> cu propriile mijloace (de pildă, antimanifestul poematic <span class="CharOverride-1">Vorbe goale</span> de Ion Vinea ia distanţă faţă de mimetismul snob şi facilitatea „formelor fără fond” ale tinerilor comilitoni). După marea expoziţie internaţională din decembrie 1924, Maxy, Voronca şi Roll părăsesc în semn de protest „Contimporanul”, fondând „revista de sinteză modernă” „Integral” (1925–1928). Aceasta va accentua, dintru început, latura „internaţionalistă” (inclusiv prin prezenţa unor „redactori externi”, ca Benjamin Fondane şi Hans Mattis Teutsch la Paris sau Mihail Cosma în Italia), elaborând, totodată, primul -ism avangardist pe teren românesc: integralismul. Originalitatea constă, de fapt, în radicalizarea eclectismului ca mixaj de constructivism, futurism, expresionism şi imagism. Deşi beneficiază de contribuţii ale unor nume ca B. Fondane (neavangardist propriu-zis, dar promotor asiduu al noii poezii franceze), Barbu Florian (cronicar de film), Mihail Cosma (viitorul Claude Sernet), Ion Călugăru, Ştefan Roll şi M.H. Maxy, autorul-fanion rămâne Ilarie Voronca. Acesta semnează nu doar poeme-spectacol, ci şi texte programatice definitorii. (La „Contimporanul”, în faza avangardistă, editorialele poetice sunt semnate de Ion Barbu, asimilat, prin abstracţionismul său purist şi ermetic, constructivismului, eventual în variantă „balcanică”.) Dispariţia revistei „Integral” nu rămâne fără „urmaşi”. În ianuarie 1928 Geo Bogza scosese la Câmpina, împreună cu Al. Tudor-Miu, revista „Urmuz” – un omagiu adus celui sinucis în 1923, ale cărui texte începuseră să fie publicate postum în „Con&#173;timporanul” şi „Integral”. Fost elev în marina comercială, marcat acum de „peisajul de sonde şi petrol” al Prahovei, tânărul Bogza aduce, în poemele şi prozele sale, un radicalism erotic sfidător, apropiat de „frumuseţea convulsivă” a suprarealismului, teoretizată de André Breton. În aprilie acelaşi an apare la Dorohoi şi apoi la Bucureşti sub redacţia lui Saşa Pană şi a „urmuzianului” Moldov (Marcu Taingiu), „unu” (1928, 1929, 1932, 1935), a doua ca longevitate dintre revistele <span class="CharOverride-2">a.</span>  autohtone după „Contimporanul”. Beneficiind de serviciile lui Geo Bogza şi de colaborările lui Voronca şi Roll, „unu” avea să fie şi prima publicaţie românească de <span class="CharOverride-2">a.</span> care-şi asumă, explicit, o identitate suprarealistă, chiar dacă o ilustrează superficial şi inconsecvent. De pe aceste aliniamente revoluţionare, ea lansează un conflict deschis cu „Contimporanul”, epuizata revistă a lui Ion Vinea, Marcel Iancu, Miliţa Petraşcu şi Jacques G. Costin. Iniţiată de Saşa Pană, declaraţia de război (<span class="CharOverride-1">Coliva lui moş Vinea</span>) îi aparţine lui Ilarie Voronca şi trimite oblic la un manifest ortodoxist, vehement antimodernist al lui Sandu Tudor (<span class="CharOverride-1">Între idolatria şi sfinţenia artei</span>), publicat ca editorial. Adevărul e că Vinea nu a fost niciodată un avangardist convins, ci mai degrabă un „tovarăş de drum” al <span class="CharOverride-2">a.</span> În plus, pe lângă moderaţie şi eclectism, „Contimporanul” vădea, mai demult, un dispreţ intelectualist faţă de „plebeii” mai nou-veniţi, ca şi faţă de „romantismul” suprarealismului cu care „clasicismul” constructivist nu rezona. Editorialul lui Sandu Tudor fusese însă doar picătura care a umplut paharul, întrucât pentru revoluţionarii de stânga de la „unu” semnele de îngrijorare începuseră mai demult. Printre ele – apropierea tot mai marcată a liderilor „Con&#173;timporanului” de <span class="CharOverride-1">mainstream</span>-ul politic al Partidului Naţional Ţărănesc, deschiderea către colaboratori neavangardişti sau chiar antiavangardişti (unii – precum Mihail Sebastian, Mircea Eliade sau Romulus Dianu – recrutaţi din rândurile tinerei generaţii spiritualiste de la ziarul „Cuvântul”, unde Vinea, prieten cu Nae Ionescu şi Pamfil Şeicaru, colaborase pe durata anului 1927) şi, nu în ultimul rând, primirea sărbătorească a lui Marinetti la Bucureşti (liderul futurist fiind denunţat ca „academician al lui Mussolini”). În semn de protest faţă de „fascismul” marinettist, un fost simpatizant al futurismului (Mihail Cosma) îşi va schimba, la „unu”, pseudonimul în Claude Sernet, marcându-şi adeziunea la suprarealismul francez aflat, din 1928, „în serviciul revoluţiei” comuniste. Totuşi, în pofida „vigilenţei” revoluţionare sporite, nici la „unu” colaborările „paradoxale” nu lipsesc: în 1930 revista publică un manifest cu dedicaţie specială pentru Geo Bogza (<span class="CharOverride-1">Să vină reporterul! Poezia agresivă sau Despre poemul reportaj</span>) aparţinând ortodoxistului gândirist Paul Sterian. Nu lipsesc nici conflictele interne care, de astă dată, îl au ca victimă pe Ilarie Voronca, acuzat de evazionism estetizant şi „colaborare” cu sistemul, înainte de expatrierea la Paris (1933), alături de Victor Brauner şi Claude Sernet (ultimul va fonda ulterior, în capitala Franţei, revista „Discontinuité”, împreună cu Arthur Adamov). „Sincronizarea” mimetică a <span class="CharOverride-2">a.</span> româneşti cu mode&#173;lele „centrale” s-a manifestat la „unu” şi prin clo&#173;narea conflictului care a dus la scindarea su&#173;pra&#173;realiştilor francezi între „prostalinişti” (Louis Aragon, Paul Éluard) şi „troţkişti” (André Breton, Antonin Artaud) după Congresul Scriitorilor Revoluţionari de la Harkov (1930). Lăsând la o parte diferite experimente histrionice, mai curând puerile („unu noaptea”, „unu estival”, „unu alb”, „unu matrimonial”ş.a.), noua revistă-pilot a <span class="CharOverride-2">a.</span> autohtone de al doilea val va avea o serie de contribuţii literare notabile. Printre acestea – editarea scrierilor lui Urmuz, în 1930, de către Saşa Pană şi Geo Bogza, înfiinţarea unei edituri (pe urmele editurii pariziene Integral), unde sunt tipărite mai multe volume de Geo Bogza, Ilarie Voronca, Ştefan Roll şi Saşa Pană, publicarea de manifeste vehemente şi de articole tot mai angajate ideologic la stânga antifascistă. „unu” va face chiar şi prozeliţi revuistici, editaţi de tineri emuli precum Gherasim Luca, Paul Păun, S. Perahim, Sesto Pals sau Aurel(iu) Baranga. Cel mai important satelit e revista „Alge” (1930–1931, sub conducerea lui Aurel Baranga); aceasta la rândul ei editează „suplimente” cu titluri provocator-licenţioase: „Pulă. Organ universal”, „Muci”, „Ţâţe” (1931). Modelul tinerilor insurgenţi – reţinuţi de poliţie pentru pornografie şi eliberaţi de părinţi pe cauţiune – era, fără îndoială, „poezia-reportaj” brutal sexualizantă şi autenticistă a lui Geo Bogza. Acesta debutase editorial în 1929 cu placheta similiargheziană <span class="CharOverride-1">Jurnal de sex</span> şi se pregătea să publice un volum mai „scandalos” – <span class="CharOverride-1">Poemul invectivă</span>, care va apărea în 1933 „cu amprentele digitale ale autorului”. Pentru aceste cărţi, Bogza a fost arestat în două rânduri (1934, 1937) la închisoarea Văcăreşti: aceeaşi închisoare unde, în 1919, fusese încarcerat şi „maestrul” Tudor Arghezi în procesul ziariştilor, pentru colaboraţionism cu ocupantul german. Tot la Văcăreşti ajung, cu acelaşi verdict, Dan Faur şi H. Bonciu. Bogza este însă singurul scriitor condamnat de două ori sub aceeaşi acuză. Spre deosebire de ludicii, imagiştii Voronca, Roll sau Pană, autorul <span class="CharOverride-1">Jurnalului de sex</span> practică o poetică violent-denotativă, „realistă”, pansexualistă şi vizionar-apocaliptică, prefigurând formula beatnicilor americani. Poemele sale „contondente” dezvăluie latura perversă, sordidă a sexualităţii, folosită ca armă împotriva „ipocriziei” morale a societăţii burgheze. Pe aceeaşi linie se vor înscrie suprarealişti precum Gherasim Luca şi Gellu Naum. Ca şi în cazul asociaţiei culturale Criterion, „unu” îşi încetează apariţia ca urmare a presiunilor Siguranţei (pentru suspiciunile de colaborare cu Partidul Comunist aflat în ilegalitate) în atmosfera creşterii antisemitismului şi crizei economice mondiale. Bogza însuşi a fost arestat, de fapt, ca „pornograf” cu agendă comunizantă subversivă, pe fondul marilor campanii de presă împotriva pornografiei în artă orchestrate de instituţiile statului. Perioada 1932–1933 este una a proliferării revistelor de <span class="CharOverride-2">a.</span>, identificate „modernismului de stânga”, atât în Bucureşti, cât şi în provincie. Numărul lor ajunge la peste douăzeci, între ele „Radical”, „XX literatura contimporană”, „Liceu”, „Viaţa ime&#173;diată”, „Frize”, „Strada”, „Tânăra generaţie” ş.a. Această proliferare numerică va fi însă urmată după 1933 – ca urmare a climatului tot mai represiv – de o reducere drastică, astfel încât, la finele anilor ’30, singura revistă care continuă să publice sistematic literatură de <span class="CharOverride-2">a.</span> va fi „Meridian” din Craiova, condusă de Tiberiu Iliescu. Unii militanţi abandonează <span class="CharOverride-2">a. </span>dedicându-se publicisticii militante (Ion Vinea, Ştefan Roll (Gheorghe Dinu), Miron Radu Paraschivescu), unii ca reporteri de succes (Geo Bogza, F. Brunea-Fox), în vreme ce alţii, nou-veniţi (Gellu Naum, Gherasim Luca, Paul Păun, D. Trost, Virgil Teodorescu, C. Nisipeanu), vor amorsa suprarealismul. Merită consemnată şi <span class="CharOverride-2">a.</span> de limbă maghiară sau germană din România interbelică (Transilvania, Banat, Bucovina de Nord), cu care doar gruparea de la „Contimporanul” a avut relaţii strânse. O notă aparte aduc scriitorii aflaţi în proximitatea <span class="CharOverride-2">a.</span>, unii dintre ei fiind membri ai tinerei generaţii existenţialiste: Eugen Ionescu, M. Blecher, Jonathan X. Uranus (Mihail Avramescu), Lucian Boz sau avangardişti solitari precum Victor Valeriu Martinescu sau Grigore Cugler (autori, între altele, ai unor antiromane ludice precum <span class="CharOverride-1">Cocktail </span>sau <span class="CharOverride-1">Apunake</span>). Dacă poezia <span class="CharOverride-2">a.</span> româneşti oscilează de regulă între polul nonreferenţial, imagist al lui Voronca (îndeosebi în volumele <span class="CharOverride-1">Invitaţie la bal</span>, <span class="CharOverride-1">Colomba </span>şi în piesa de rezistenţă <span class="CharOverride-1">Ulise</span>) sau Roll şi poezia-reportaj, tranzitivă a lui Geo Bogza, proza avangardistă oscilează între polul urmuzian, satiric-absurdist, şi cel onirico-fantasmatic, marcat de suprarealism. Foarte slab reprezentat este în schimb teatrul <span class="CharOverride-2">a.</span> istorice din România: experimentele grupării „Insula” din 1922–1923 (cu B. Fundoianu şi Armand Pascal), două „piese” într-un act ale lui Jonathan X. Uranus în care e prefigurată dramaturgia ionesciană din anii ’50, influenţele urmuziene din <span class="CharOverride-1">Capul de răţoi</span> de G. Ciprian, în vreme ce filmul de <span class="CharOverride-2">a.</span> e complet inexistent. Arhitectura şi designul influenţate de constructivism datorează mult lui Marcel Iancu şi într-o oarecare măsură lui M.H. Maxy sau lui Horia Creangă, iar sculptura e ilustrată la vârf de Brâncuşi şi de Miliţa Petraşcu. Mult mai bine reprezentate sunt pictura şi grafica, prin Marcel Iancu, Maxy, Hans Mattis-Teutsch, Corneliu Michăilescu, Victor Brauner, S. Perahim, Jacques Herold, dar şi prin arta „naivă” a Margaretei Sterian şi a Luciei Dem. Bălăcescu. Către al Doilea Război Mondial, unda de şoc a <span class="CharOverride-2">a.</span> se stinge, fiind încorporată în acţiunile „grupului suprarealist” din anii ’40 sau în postavangardismul aşa-numitei „generaţii a războiului” (Geo Dumitrescu, Constant Tonegaru, Victor Torynopol, Ion Caraion ş.a.). Parte din avangardişti abandonează <span class="CharOverride-2">a.</span> artistică pentru a se înregimenta în „avangarda politică” a proletariatului, devenind artişti oficiali ai regimului comunist. Alţii se conformează mai discret, sunt reprimaţi sau se exilează înaintea instaurării dogmei realismului socialist. Pentru mulţi dintre ei, arta de <span class="CharOverride-2">a.</span> reprezentase o armă politică de luptă împotriva burgheziei, iar „nonconformismul” exprimat în interiorul societăţii burgheze devine conformism în sprijinul noului regim. Evident marginal, eclectic, moderat pe ansamblu şi uşor defazat faţă de principalele centre de iradiere internaţională, dar cu câteva personalităţi proeminente alături de valori certe (Ion Vinea, Marcel Iancu, Ilarie Voronca, Geo Bogza, Victor Brauner, Gellu Naum, Gherasim Luca), puternic contaminat de lirismul modernist şi de aluviunile postsimboliste, fenomenul <span class="CharOverride-2">a. </span>rămâne important, dincolo de mitologia sa, atât ca „produs de export”, cât şi ca influenţă stimulativă internă (poeţi ca Arghezi, Ion Barbu, Lucian Blaga sunt permeabili experienţei avangardiste), dar mai ales în posteritate, prin Urmuz şi descendenţii săi literari, de la Eugen Ionescu la prozatorii Şcolii de la Târgovişte sau la poeţii neosuprarealişti postbelici, constituindu-se ca tradiţie dinamică a experimentalismului şi postmodernismului autohton. Acuzată de a nu fi produs capodopere şi mari autori, ci doar inovaţii artistice, <span class="CharOverride-2">a.</span> s-a impus aşadar ca fenomen şi ca „antologie de texte”. Recuperarea ei patrimonial-estetică din anii ’60–’80 şi canonizarea complexă din anii 2000 au motivaţii multiple, inclusiv de natură identitară, interculturală. </p>
			<p class="Heuristica___m_RPR"><span class="CharOverride-2">Repere bibliografice:</span> Const. I. Emilian [Emilian I. Constantinescu], <span class="CharOverride-1">Anarhismul poetic</span>, Bucureşti, 1932; Călinescu, <span class="CharOverride-1">Principii</span>, <span class="CharOverride-1">17–52</span>; Eugène Ionesco, <span class="CharOverride-1">Notes et contre-notes, </span>Paris, 1962; Saşa Pană, <span class="CharOverride-1">Antologia literaturii române de avangardă</span>, pref. Matei Călinescu, Bucureşti, 1969; Ion Pop, <span class="CharOverride-1">Avangardismul poetic românesc</span>, Bucureşti, 1969; Călinescu, <span class="CharOverride-1">Eseuri lit. modernă</span>, <span class="CharOverride-1">93–111</span>, <span class="CharOverride-1">174–186</span>; Crohmălniceanu, <span class="CharOverride-1">Lit.</span> <span class="CharOverride-1">rom. expr.</span>, <span class="CharOverride-1">passim</span>; Călinescu, <span class="CharOverride-1">Conceptul</span>, <span class="CharOverride-1">passim.</span>; Serge Fauchererau, <span class="CharOverride-1">Tristan Tzara et l‘Avant-garde roumaine</span>, Paris, 1972; Marino, <span class="CharOverride-1">Dicţionar</span>, I, <span class="CharOverride-1">177–224</span>; Saşa Pană, <span class="CharOverride-1">Născut în ’02</span>, Bucureşti, 1973; Ioan Mihuţ, <span class="CharOverride-1">Simbolism, modernism, avangardism</span>, Bucureşti, 1976, <span class="CharOverride-1">42–67</span>, <span class="CharOverride-1">88–89</span>; <span class="CharOverride-1">Poesia romena d’avanguardia. Testi e manifesti da Urmuz a Ion Caraion</span>, îngr. Marco Cugno şi Marin Mincu, introd. Marco Cugno, Milano, 1980; <span class="CharOverride-1">Avangarda literară românească</span>, îngr. şi introd. Marin Mincu, Bucureşti, 1983; ed. Constanţa, 2006; Adrian Marino, <span class="CharOverride-1">Tendances esthétiques</span>, în <span class="CharOverride-1">Les Avant-gardes littéraires de XXe siècle</span>, II, Budapesta, 1984; Scarlat, <span class="CharOverride-1">Ist. poeziei</span>. III, <span class="CharOverride-1">5–63</span>; <span class="CharOverride-1">Avangarda românească</span>, MS, 1990, 3–4 (număr special); Ion Pop, <span class="CharOverride-1">Avangarda în literatura română</span>, Bucureşti, 1990; <span class="CharOverride-1">L’ Avant-garde roumaine et son contexte européen</span>, „Euresis” (CREL), 1994, 1–2 (număr special); Ov. S. Crohmălniceanu, <span class="CharOverride-1">Amintiri</span> <span class="CharOverride-1">deghizate</span>, Bucureşti, 1994, <span class="CharOverride-1">161–166</span>; <span class="CharOverride-1">L’ Avant-garde roumaine</span>, îngr. Petre Răileanu, „Le Rameau d‘or”, 1995, 2; Matei Călinescu, <span class="CharOverride-1">Cinci feţe ale modernităţii: modernism, avangardă, decadenţă, kitsch, postmodernism</span>, tr. Tatiana Pătrulescu şi Radu Ţurcanu, postfaţă Mircea Martin, Bucureşti, 1995; ed. 2, Iaşi, 2005; Nicolae Balotă, <span class="CharOverride-1">Arte poetice ale secolului XX. Ipostaze româneşti şi străine</span>, Bucureşti, 1997, <span class="CharOverride-1">passim</span>; <span class="CharOverride-1">Literatura românească de avangardă</span>, îngr. şi pref. Gabriela Duda, Bucureşti, 1997; <span class="CharOverride-1">Cică nişte cronicari duceau lipsă de şalvari</span>, îngr. şi pref. Iordan Chimet, Bucureşti, 1999; Ov. S. Crohmălniceanu, <span class="CharOverride-1">Evreii în mişcarea de avangardă românească</span>, îngr. şi pref. Geo Şerban, Bucureşti, 2001; Iulian Boldea, <span class="CharOverride-1">Simbolism, modernism, tradiţionalism, avangardă</span>, Braşov, 2001, <span class="CharOverride-1">186–205</span>; Dan Grigorescu, <span class="CharOverride-1">Dicţionarul avangardelor</span>, Bucureşti, 2003; <span class="CharOverride-1">Avangardismul literar</span>, îngr. şi pref. Nicolae Bârna, Bucureşti, 2003; Ovidiu Morar, <span class="CharOverride-1">Avatarurile suprarealismului românesc</span>, Bucureşti, 2003; Emilia Drogoreanu, <span class="CharOverride-1">Influenţa futurismului italian asupra avangardei româneşti. Sincronie şi specificitate</span>, pref. Ion Bogdan Lefter, Piteşti, 2004; Ovidiu Morar, <span class="CharOverride-1">Avangardismul românesc</span>, Bucureşti, 2006; <span class="CharOverride-1">La Réhabilitation du rêve. Une anthologie de l’Avant-garde roumaine</span>, îngr. Ion Pop, Paris–Bucureşti, 2006; Paul Cernat, <span class="CharOverride-1">Avangarda românească şi complexul periferiei. Primul „val”</span>, Bucureşti, 2007; Dan Gulea, <span class="CharOverride-1">Domni, tovarăşi, camarazi. O evoluţie a avangardei române</span>, Piteşti, 2007; Ion Pop, <span class="CharOverride-1">Introducere în avangarda literară românească</span>, Bucureşti, 2007; Ioana Vlasiu, <span class="CharOverride-1">Culorile avangardei. Arta în România 1910–1950</span>, Bucureşti, 2007; Stelian Tănase, <span class="CharOverride-1">Avangarda românească în arhivele Siguranţei</span>, Iaşi, 2008; Balázs Imre József, <span class="CharOverride-1">Avangarda în literatura maghiară din România</span>, tr. Kocsis Francisko, Timişoara, 2009; Ion Pop, <span class="CharOverride-1">Din avangardă spre ariergardă</span>, Bucureşti, 2010; Tom Sandquist, <span class="CharOverride-1">Dada Est. Românii de la Cabaret Voltaire</span>, tr. Cristina Deutsch, Bucureşti, 2010, Iovănel, <span class="CharOverride-1">Evreul, 103–107</span>. &#9;<span class="Semnatura">P.C.</span></p>
			<p class="Heuristica-PRIMUL"><span class="titlu-12">AVĂDANEI, Ştefan</span> (14.XII.1946, Dumeşti, j. Iaşi), eseist, traducător, poet. Este fiul Anicăi şi al lui Gheorghe Avădanei, ţărani. A urmat Liceul „C. Negruzzi” din Iaşi, după care a studiat la Facultatea de Filologie, secţia engleză–română, de la Universitatea „Al. I. Cuza” din Iaşi (1964–1969). Cooptat în anul absolvirii, <span class="CharOverride-2">A.</span> a ajuns profesor la Catedra de engleză a Universităţii „Al. I. Cuza”, ținând cursuri de literatură engleză și americană, cultură și civilizație canadiană, poetică. Devine doctor al Universităţii din Cluj-Napoca în 1978 cu o teză publicată ulterior sub titlul <span class="CharOverride-1">Dezvoltări complementare: poeţi–critici americani din secolul XX</span> (1994). Între anii 1992 şi 1998 a fost decan al Facultăţii de Litere, apoi prorector însărcinat cu relațiile internaționale la Universitatea ieșeană. A fost preşedinte al Societăţii Române de Studii Angliste şi Americaniste, Filiala Iaşi, secretar de redacţie la „Analele Universităţii «Al. I. Cuza»“, face parte din European Society for the Study of English. A participat la programe de schimburi culturale şi specializări în Marea Britanie, Germania şi în Statele Unite ale Americii, a fost lector Fulbright la Cleveland State University (1984–1985) şi cercetător rezident la Yale University (1992–1993). A publicat din 1970 eseuri și studii în „Cronica”, „Convorbiri literare”, „Ateneu”, „Tribuna”, „Luceafărul”, „Cahiers roumains d’études littéraires”, dar şi în „American Studies International”, „The Unicorn”, „The Comparatist” (SUA). A semnat mai multe cursuri universitare introductive sau lucrări de factură didactică subsumate programei universitare și adecvate acestui nivel: <span class="CharOverride-1">Introduction to Poetics</span> (I–II, 1983–1988), <span class="CharOverride-1">Teme şi imagini americane</span> (1990), <span class="CharOverride-1">North American Literary History</span> (1993), <span class="CharOverride-1">La început a fost metafora</span> (1994) ș.a. În 2011 i s-a acordat Premiul de Excelență din partea filialei ieșene a Uniunii Scriitorilor.</p>
			<p class="Heuristica-BASE">Volumul de debut al lui <span class="CharOverride-2">A.</span>, <span class="CharOverride-1">Eminescu şi literatura engleză</span> (1982), este o lucrare de comparatism axat pe partea de sursologie, având meritul de a face sinteza bibliografică a contribuțiilor de până în acel moment. Referințele sunt grupate în două zone principale: Shakespeare și marii poeți romantici (Wordsworth, Coleridge, Shelley, Keats și Byron – ultimul, cel mai tradus, fiindu-i cel mai familiar lui Eminescu). Prudent și echilibrat în judecăți, criticul se situează pe poziția lui G. Călinescu, sceptic cu privire la cunoașterea de către Eminescu a limbii engleze, și combate prin analiza traducerilor eminesciene din Shakespeare teza contrară susținută de Vladimir Streinu și de Leon Levițchi. Criticul <span class="CharOverride-2">A.</span> este cel mai bine valorificat în dicționarul <span class="CharOverride-1">66 de poeţi americani</span> (1997), un corect exercițiu de sinteză lexicografică. Eseuri nedidactice publicate în diverse reviste, exerciții de hermeneutică în siaj poststructuralist (Jacques Derrida fiind o referință prețuită) pe teme anglo-americane au fost strânse în culegerea <span class="CharOverride-1">Excesses and Failures </span>(2004). Volumul <span class="CharOverride-1">Acolada atlantică</span> (2001) valorifică stagiul în SUA din anii ’80, adunând note de călătorie, de lectură, traduceri, poezii originale, curiozități legate de viața americană (prin filtrul unei etici totuși socialiste); culegerea are un aer de almanah nu lipsit de un farmec provincial. <span class="CharOverride-2">A.</span> s-a revelat târziu și ca poet prin <span class="CharOverride-1">Alunecări</span> (2006). Ansamblul, deși eterogen, este unificat printr-un ton relaxat și vag ironic, încărcat la modul asumat și necomplexat de ecouri livrești anglo-americane (de la Shakespeare la Dylan Thomas) și românești (<span class="CharOverride-1">Miorița</span>,<span class="CharOverride-1"> </span>Lucian Blaga, Nichita Stănescu). Tipic pentru fuziunea de metrică populară și referințe culte moderniste este un poem dedicat lui Henry James: „Era ca un sfinx/ Era ca un crin/ Ca un crin de ceară/ Ca un sfinx de piatră/ Ca o floare rară/ Sub un glob de sticlă/ Cu petale verzi/ Cu miros de seară/ Praful n-o atinse/ Vremea nu trecuse/ Peste alba-i frunte/ Sub gândul din tâmple/ Sub ochii de lut/ Se uitau portrete/ La bărbia-i strâmbă/ Fața-i sângerândă/ Crima-i tăinuită/ Fiara stând la pândă/ Nesărind în junglă” (<span class="CharOverride-1">Lui H.J.</span>). <span class="CharOverride-2">A.</span> a tradus, de regulă în colaborare, autori din secolul al XIX-lea (Byron, H.D. Thoreau și George Eliot) și comparatiști contemporani (George Steiner); de asemenea, a transpus în engleză poeme de Lucian Blaga și o lucrare de sinteză asupra literaturii române datorată lui Constantin Ciopraga.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Eminescu şi literatura engleză</span>, Iaşi, 1982; <span class="CharOverride-1">Introduction to Poetics</span>, I–II, Iaşi, 1983–1988; ed. I–II, Iaşi, 1999–2002; <span class="CharOverride-1">Teme şi imagini americane</span>, Iaşi, 1990; <span class="CharOverride-1">North American Literary History</span>, Iaşi, 1993; ed. I–II, Iași, 2004–2005; <span class="CharOverride-1">La început a fost metafora</span>, Iaşi, 1994; <span class="CharOverride-1">Dezvoltări complementare: poeţi–critici americani din secolul XX</span>, Iaşi, 1994; <span class="CharOverride-1">Terminologie poetică şi retorică</span> (în colaborare), Iaşi, 1994; <span class="CharOverride-1">66 de poeţi americani</span>, Iaşi, 1997; <span class="CharOverride-1">Acolada atlantică</span>, Iaşi, 2001; <span class="CharOverride-1">Excesses and Failures</span>, Bacău, 2004; <span class="CharOverride-1">Alunecări</span>, Constanţa, 2006. <span class="CharOverride-2">Traduceri:</span> G.G. Byron, <span class="CharOverride-1">Poeme</span>, Iaşi, 1972 (în colaborare cu Al. Pascu); H.D. Thoreau, <span class="CharOverride-1">Walden</span>, Iaşi, 1973 (în colaborare cu Al. Pascu); George Eliot, <span class="CharOverride-1">Felix Holt, radicalul</span>, Iaşi, 1973 (în colaborare cu Al. Pascu); <span class="CharOverride-1">Romanian Poets in English</span>, introd. trad., postfață Constantin Ciopraga, Iași, 1973 (în colaborare cu Don Eulert); Lucian Blaga, <span class="CharOverride-1">Poemele luminii – Poems of Light</span>, ed. bilingvă, pref. Constantin Ciopraga, introd. Don Eulert, Bucureşti, 1975 (în colaborare cu Don Eulert și Dan Bogdan); Constantin Ciopraga, <span class="CharOverride-1">The Personality of Romanian Literature</span>, Iaşi, 1981; George Steiner, <span class="CharOverride-1">După Babel</span>, Bucureşti, 1983 (în colaborare cu Valentin Negoiță).</p>
			<p class="Heuristica___m_RPR"><span class="CharOverride-2">Repere bibliografice:</span> Mihai Coman, <span class="CharOverride-1">„Eminescu şi literatura engleză”</span>, CRC, 1983, 2; Al. Ştefan, <span class="CharOverride-1">Poezie din Europa răsăriteană în limba engleză</span>, CRC, 1983, 49; Irina Andone, <span class="CharOverride-1">„La început a fost metafora”</span>, AUI, lingvistică, t. XLI–XLII, 1995–1996; Codrin Liviu Cuţitaru, <span class="CharOverride-1">Un alt fel de critică</span>, OC, 2000, 7; Codrin Liviu Cuţitaru, <span class="CharOverride-1">Acolada (euro-)atlantică</span>, OC, 2002, 121; Ionel Savitescu, <span class="CharOverride-1">Tentaţia atlantică</span>, CRC, 2002, 8; <span class="CharOverride-1">In honorem prof. dr. Ştefan Avădanei</span>, îngr. Codrin Liviu Cuţitaru și Iulia Blănuţă, Iaşi, 2006. &#9;<span class="Semnatura">M.I.</span></p>
			<p class="Heuristica-PRIMUL"><span class="titlu-12">AVRAM, Nicolae</span><span class="CharOverride-2"> </span>(21.XII.1966, Năsăud), poet. Este fiul Domnicăi şi al lui Costică Avram. Absolvent al Liceului Agroindustrial din Beclean (1985) şi al Facultăţii de Drept şi Administraţie Publică a Universităţii „Spiru Haret” din Bucureşti (2007), <span class="CharOverride-2">A</span>. va lucra ca jurnalist, fiind corespondent local al cotidianului „Mesagerul” şi director fondator al „Jurnalului de Someş”. Debutează cu versuri în „Steaua” (1982),<span class="CharOverride-1"> </span>iar<span class="CharOverride-1"> </span>editorial cu volumul <span class="CharOverride-1">Cântece de sinucigaş (Cartea I) </span>(2000; Premiul Uniunii Scriitorilor, Filiala Bistrița-Năsăud). Mai e prezent în „Astra”, „Mişcarea literară”, „Tribuna”, „Convorbiri literare”, „Timpul”, „Adevărul literar şi artistic” ş.a. </p>
			<p class="Heuristica-BASE">Poezia lui <span class="CharOverride-2">A. </span>se situează în prelungirea unei vaste tradiţii literare care mizează pe contrarierea simţului comun şi pe sfidarea tabuurilor sociale. Efectul ei disruptiv nu provine nici din contestaţia avangardistă, nici din extravaganţa lexicală a congenerilor, ci din calitatea materiei biografice puse în operă. Confesive, versurile se hrănesc din exploatarea resurselor negative ale existenţei, din rememorarea traumelor şi din acumularea experienţelor inconfortabile. Critica a vorbit, pe drept cuvânt, de un „cinism liric”. Forţa acestei poezii stă în suprimarea filtrului moral şi în capacitatea de a înregistra neutru prezenţa păcatului şi a fărădelegii. Astfel, toate sentimentele, de la cele mărunte până la cele grave, devin monstruoase: iubirea împinge la viol, pedofilie sau incest, prietenia capătă valenţe criminale, atracţia morţii se transformă într-o voluptate a descompunerii. Printr-o asemenea deturnare a semnelor etice este conceput volumul de debut, <span class="CharOverride-1">Cântece de sinucigaş</span>. „Imnuri ale sinuciderii” (Mircea A. Diaconu), poemele reprezintă o explorare a acestui spaţiu, dar lipsită de oroare sau vinovăţie, în forma cultică a psalmilor, ca o proslăvire paradoxală a creaţiei. Complementar, e proiectată în detaliu o existenţă postumă domesticită, redusă la statutul unei experienţe banale. Poetul înregistrează formele descompunerii, dar şi sentimentul de însingurare al sinucigaşului. Cea de-a doua culegere de versuri, <span class="CharOverride-1">Litanii pentru diavol </span>(2006), aduce tot viziunea unei lumi fără repere etice, dintr-o perspectivă cu tentă nietzscheană: „eu cred că totul derivă din Crimă”. În virtutea acestei teologii a răului, poemele anunţă cu emfază profanarea spaţiilor sacre, închipuind scene ale unei maculări ceremonioase. Izbutind inversiuni spectaculoase de sensuri (cum este insolita mântuire prin rău: „Mai bine ascultă fluidul acela negru/ Cum urcă la ceruri”), poezia suferă totuşi din cauza artificiului conceptual, prea elaborat în simetriile lui.<span class="CharOverride-1"> </span>Cu <span class="CharOverride-1">Federeii</span> (2010), scrisul lui <span class="CharOverride-2">A.</span> capătă accente sociale, evocând, într-o relatare cu reminiscenţe biografice, mediul orfelinatului. Asemenea unui reportaj în versuri, textul descifrează rosturile unei comunităţi marginale, „a pegrei şi a excluşilor” (Rita Chirian), bazată pe promiscuitate şi violenţă. Rememorarea beneficiază însă de cauţiunea amoralităţii, refuzând atât rechizitoriul la adresa profesorilor-călăi, cât şi denunţarea mizeriei copiilor-victime. Ca şi în proza Hertei Müller, de care poemele lui <span class="CharOverride-2">A. </span>au fost apropiate (Daniel Cristea-Enache), tabloul, sordid, se cristalizează în jurul unui sentiment cald al amintirii, creând, dintr-un amestec de teroare, nostalgie şi realism, un topos: Federeul este locul solidarităţii perfecte, al unei comunităţi utopice, în ciuda traumei. Fiorul aproape matern pe care gratiile de fier îl dau copilului, visarea liberă în jurul condiţiei de orfan („baston este copil din flori/ îşi închipuia/ că îl născuse o albină”) sau senzualitatea unor atingeri, fie şi limitate de precepte morale, sunt forme subtile ale fericirii. Timbrul grav al poeziei lui <span class="CharOverride-2">A. </span>pare nepotrivit în contextul ludic al postmodernităţii, după cum densitatea experienţei biografice metabolizate de textul liric este incompatibilă cu minimalismul generaţiei douămiiste, ceea ce determină, probabil, şi receptarea prudentă din partea criticii.</p>
			<p class="Heuristica___mici"><span class="CharOverride-2">SCRIERI</span>: <span class="CharOverride-1">Cântece de sinucigaş (cartea I)</span>, Bistriţa, 2000; <span class="CharOverride-1">Litanii pentru diavol</span>, Bucureşti, 2006; <span class="CharOverride-1">Cântece de sinucigaş (cartea a doua)</span>, Bucureşti, 2008; <span class="CharOverride-1">Federeii</span>, Bistriţa, 2010.</p>
			<p class="Heuristica___m_RPR"><span class="CharOverride-2">Repere bibliografice</span>: Mircea A. Diaconu, <span class="CharOverride-1">Poezie şi anarhie</span>, CL,<span class="CharOverride-1"> </span>2001,<span class="CharOverride-1"> </span>2; Anda Laura Ungureanu, <span class="CharOverride-1">Psalmi negri</span>, VTRA, 2001, 4–5; Raluca Dună, <span class="CharOverride-1">Nord: Provincia Poeziei</span>, LCF, 2003, 40; Radu Vancu, <span class="CharOverride-1">„Federeii”</span>, RL, 2010, 46;<span class="CharOverride-1"> </span>Rita Chirian, <span class="CharOverride-1">Fără anestezie</span>, CLT, 2011, 321; Daniel Cristea-Enache, <span class="CharOverride-1">Căminul cu orori</span>, SDC, 2011, 312; Viorel Mureşan, <span class="CharOverride-1">Rătăcirile elevului Paulin</span>, „Caiete silvane”, 2012, 90–91. &#9;<span class="Semnatura">A.Td.</span></p>
			<p class="Heuristica-PRIMUL"><span class="titlu-12">AVRAM, Vasile</span> (17.VI.1940, Lemniu, j. Sălaj – 12.XII.2002, Nicula, j. Cluj), eseist, prozator. Fiu al Tereziei (n. Hossu) şi al lui Ioan Avram, ţărani, <span class="CharOverride-2">A.</span> urmează Liceul Clasic din Cluj şi, între 1962 şi 1967, Facultatea de Filologie la Universitatea din Timişoara şi la Universitatea „Babeş–Bolyai” din Cluj. Este, succesiv, redactor, şef de secţie şi secretar de redacţie la ziarul „Informaţia Harghitei” (1968–1976), director la Centrul Judeţean Sibiu al Creaţiei Populare (1976–1987), redactor la revista „Transilvania” (1987–1990, 2000–2001), redactor-şef al cotidianului sibian „Dimineaţa” (1990, ulterior numit „Radical”), şef de secţie şi secretar de redacţie la revista „Continent” din Sibiu (până în 1992), muzeograf şi şef de secţie (1992–1994) la Muzeul Civilizaţiei Populare din Dumbrava Sibiului, redactor-şef al săptămânalului „Opinia publică” din Sibiu (1994–1996), editor al revistei virtuale „Cetatea literară” (2002) şi, în acelaşi timp, cadru didactic asociat, iar din 1996 titular la Catedra de jurnalistică a Universităţii „Lucian Blaga” din Sibiu. Este doctor în filologie al Universităţii din Bucureşti cu teza <span class="CharOverride-1">Mit şi religie în tradiţia românească</span> (1998). </p>
			<p class="Heuristica-BASE">În lucrarea <span class="CharOverride-1">Liturghia cosmică. Constelaţia magicului. O viziune românească asupra misterului existenţial </span>(1994) <span class="CharOverride-2">A.</span> adoptă o altă poziţie decât aceea a exegeţilor care au descris magia în termeni de pseudoştiinţă, pseudoreligie, pseudoartă sau de gândire prelogică. Luând în considerare unele ştiinţe pozitive şi umaniste, ca fizica, astronomia, biologia şi psihologia, care oferă „o bună motivaţie ontologică şi gnoseologică gândirii magice tradiţionale”, autorul are de examinat un fenomen vast, deloc uşor de definit şi interpretat, ale cărui limite „se pierd între faldurile înşelătoare ale unui cosmos necunoscut şi, deopotrivă, în adâncurile întunecoase ale eului”. Cu o amplă bibliografie, el realizează un studiu larg antropologic, preocupat să descopere mecanismul unor credinţe şi practici care scapă înţelegerii raţionale. Altă lucrare, <span class="CharOverride-1">Creştinismul cosmic – o paradigmă pierdută? (Mit şi ortodoxie în tradiţia românească)</span> (1999), poate fi considerată o „extensie tematică” a studiului anterior, de vreme ce propune o examinare a simbolurilor mito-religioase, elemente cu rost fundamental în viaţa satului tradiţional. Perspectiva este şi aici larg antropologică, studiul hermeneutic fiind unul pluridisciplinar. <span class="CharOverride-2">A. </span>susţine că în spaţiul românesc este foarte viu un creştinism cosmic care şi-a menţinut prezenţa în pofida unor circumstanțe ideologice nefavorabile. Norme, valenţe mitice bine articulate, chiar superstiţii, definite ca „jaloane ale unui comportament ritmat după respiraţia cosmosului, după presentimentele lăuntrice, după experienţa dobândită de-a lungul a secole şi milenii de practică a vieţii”, toate sunt caracteristice creştinismului cosmic. Cartea nu rămâne doar o prezentare a creştinismului popular, ci încearcă şi câteva răspunsuri la dileme ale lumii contemporane. Și literatura lui <span class="CharOverride-2">A.</span> este marcată – uneori în exces – de preocupările eseistului. Astfel, culegerea postumă de teatru <span class="CharOverride-1">Roata stelelor</span> (2010) cuprinde o piesă despre Avram Iancu, proiectat enorm în bibliografia mitologică ca erou polimorf simbologic. Autorul debutase totuși ca romancier textualist cu <span class="CharOverride-1">Spirala</span> (1987), continuând cu un roman al revoluției anticomuniste din Sibiu, <span class="CharOverride-1">Zeul din labirint. Sibiu, decembrie 1989</span> (1992). <span class="CharOverride-2">A.</span> a mai realizat, împreună cu Mircea Ivănescu, un important volum–dialog intitulat <span class="CharOverride-1">Interviu transfinit. Mircea Ivănescu răspunde la 286 de întrebări ale lui Vasile Avram</span> (2004). Din proiectul inițial, care urma să conțină tot atâtea întrebări și răspunsuri câte zile lucrătoare sunt într-un an, s-a concretizat doar aproximativ jumătate. <span class="CharOverride-2">A.</span> are meritul de a echilibra profunzimea și ludicul, dar chestionările sale suferă pe alocuri de prețiozitate.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Spirala</span>, Bucureşti, 1987; ed. 2 (<span class="CharOverride-1">Legat la ochi</span>), Nicula, 2007;<span class="CharOverride-1"> Zeul din labirint. Sibiu, decembrie 1989</span>, Sibiu, 1992; <span class="CharOverride-1">Liturghia cosmică. Constelaţia magicului. O viziune românească asupra misterului existenţial</span>, Năsăud, 1994; <span class="CharOverride-1">Cărţile eptimahice</span>, Sibiu, 1996; <span class="CharOverride-1">Anima dr. Telea. Timp şi destin la noul român</span>, Sibiu, 1996; <span class="CharOverride-1">Creştinismul cosmic – o paradigmă pierdută? (Mit şi ortodoxie în tradiţia românească)</span>, Sibiu, 1999; <span class="CharOverride-1">Interviu transfinit. Mircea Ivănescu răspunde la 286 de întrebări ale lui Vasile Avram</span>, Nicula, 2004; ed. 2, postfață Radu Vancu, Bistrița, 2012; <span class="CharOverride-1">Roata stelelor</span>, Nicula, 2010.</p>
			<p class="Heuristica___m_RPR"><span class="CharOverride-2">Repere bibliografice: </span>Valentin Chifor, <span class="CharOverride-1">Parabola spiralei</span>, TR, 1987, 38; <span class="CharOverride-1">In memoriam. Scriitorul, ziaristul şi profesorul Vasile Avram</span>, TR, 2002, 49; Mircea Tomuş, <span class="CharOverride-1">Vasile Avram</span>, T, 2002, 6; Ion Mariş, <span class="CharOverride-1">In memoriam Vasile Avram</span>, T, 2003, 1; Eugene van Itterbeck, <span class="CharOverride-1">Vasile Avram, așa cum l-am cunoscut</span>, T, 2003, 1; Mihai Iovănel, <span class="CharOverride-1">Memorie, literatură &amp; co.</span>, ALA, 2004, 727; Datcu, <span class="CharOverride-1">Dicț. etnolog.</span>,<span class="CharOverride-1"> 73–74</span>;<span class="CharOverride-1"> Vasile Avram, omul și opera</span>, îngr. Ștefan Mariș, Baia Mare, 2011. &#9;<span class="Semnatura">I.D.</span></p>
			<div class="_idGenObjectLayout-1">
				<div id="_idContainer017">
					<div id="_idContainer015" class="_idGenObjectStyleOverride-1">
						<p class="Titlu-Nume-H"><span class="titlu-12">AVRAMESCU, Lucian</span> </p>
						<p class="Titlu-mic-DATE">(14.VIII.1948, Sângeru, j. Prahova), poet, jurnalist. </p>
					</div>
					<div id="_idContainer016" class="_idGenObjectStyleOverride-1">
						<img class="_idGenObjectAttribute-1" src="06_Argintaru_Az_372-467-web-resources/image/Avramescu_Lucsian.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Virginiei Avramescu (n. Breslaşu), învăţătoare, şi al lui Maximilian Avramescu, merceolog. Urmează liceul la Vălenii de Munte şi cursurile Facultăţii de Horticultură a Universităţii din Craiova (absolvită în 1971), cu o licenţă în arhitectura peisageră, apoi cursurile Facultăţii de Jurnalism din cadrul Universităţii din Bucureşti. Debutează în 1967, cu poezie şi reportaje, la „România literară” şi „Luceafărul”. Conduce un cenaclu al „Scânteii tineretului” până în 1985. Ziarist la „Orizont” (Râmnicu Vâlcea, 1971–1978), „Scânteia tineretului” (redactor-şef adjunct, 1978–1989), „Suplimentul lite&#173;rar-artistic al «Scânteii tineretului»“ (1986–1989) şi „Tineretul liber”, ziar înfiinţat în 22 decembrie 1989, devine în 1991 fondator al agenţiei AM Press, prima agenţie de ştiri independentă din România, momentul coincizând la <span class="CharOverride-2">A.</span> cu o diminuare semnificativă a fluxului liric, acoperit de aura mediatică a jurnalistului. Din 2003 este vicepreşedinte al Clubului Român de Presă. I s-au acordat Premiul CC al UTC şi Premiul Uniunii Scriitorilor pentru volumul <span class="CharOverride-1">Ei, aş! spunea poetul </span>(1979).</p>
			<p class="Heuristica-BASE">Într-o perioadă în care poezia românească era tentată de experiment, <span class="CharOverride-2">A.</span> se ataşează filonului tradiţionalist. Acesta se reliefează nu doar în preferinţele tematice (folclorism explicit, aluzii retorice cu trimiteri la dacism, stihuri patriotice, rescrieri de balade – precum <span class="CharOverride-1">Legenda Mănăstirii Argeşului</span>), cât mai ales în prozodie. <span class="CharOverride-2">A.</span> cultivă versul şi strofa de factură clasică, rima rară, combinaţiile lexicale inedite. De aici, o serie de poezii cu pretexte „ancestrale”, cu atmosferă vag folclorică. În cele mai bune exemple de acest fel răzbate câte un ecou din Ion Pillat. Poetul posedă o bună tehnică, se mişcă dezinvolt prin mai multe forme ritmice şi strofice, este uneori un adevărat maestru al prozodiei. Ceea ce face însă ca poezia să „rateze” în numeroase rânduri este ţăcănitul ei de metronom, sonoritatea goală a versului fără substanţă. Primele volume, <span class="CharOverride-1">Poeme</span> (1975), <span class="CharOverride-1">Stele pe dealuri </span>(1976), ca şi însemnările de călătorie din <span class="CharOverride-1">Transplantul de albastru </span>(1976), trădează o structură eminamente romantică, spontaneitate şi capacitate retorică. Poemele (majoritatea de dragoste) mizează pe armonia formală. Versificând cu uşurinţă, poetul adoptă poze şi se lasă deseori furat de inspiraţie. Abandonându-se unei atitudini sentimentale pline de gravitate, el reface un univers tradiţionalist fixat în evenimentele vârstei. Dorul de spaţiul şi timpul copilăriei e o sursă stabilă de inspiraţie: „Din matca ta eu m-am născut sub stele/ cu vinul roş arzând la sărbători/ şi-n vis mi se arătau în joc de iele/ sub scorburi de mesteceni ursitori/ aici am fost la cimitir cu tata/ de mână-ntâi şi-apoi rămase el/ sub bulgării-întorşi greu cu lopata/ şi aruncaţi ca-n sângele de miel/ aici mă-ntorc din când în când cu vină/ şi vechi iubiri mă ceartă de la porţi/ şi eu mai duc un cerc peste tulpină/ şi greu mă recunosc întâii morţi”. <span class="CharOverride-1">Un liber albatros</span> (1978) aduce o primenire a discursului poetic, dar adevărata schimbare e relevantă în trilogia <span class="CharOverride-1">Nu cer iertare </span>(1981–1985). Discursul rafinat calofil din primele volume e înlocuit de cel al străzii, deseori de o expresivitate orală excesivă. Resortul dramatic dă semne de oboseală şi poetul sesizează riscul unei excesive folosiri. <span class="CharOverride-1">Nu cer iertare </span>şi <span class="CharOverride-1">Bună seara, iubito </span>(I–II, 1987–2000, titlul volumului fiind dat de un ciclu din<span class="CharOverride-1"> Nu cer iertare</span>) sunt cărţile unui ironist limbut: „Mă jur pe dumnezeul fricii/ pe cel mai dur, pe cel mai rău/ pungaş din cerurile sterpe/ mă jur cu mâna pe călău/ că n-am furat un O din Ou/ mă jur pe liturghia ţuicii/ din birtu-n care se făcu/ câmpie sufletul meu seara/ mă jur aşa cum juri şi tu/ că n-am furat din oU un U/ şi jur cu-ntreagă spaima vieţii/ sub limpezimi de lună nouă/ că n-am furat vocale rupte/ ci ca un hoţ de cai când plouă/ eu le-am furat pe amândouă”. Fraza muzicală, prozodia îngrijită, rostirea declamativă, discursivitatea facilă fac din poemele lui <span class="CharOverride-2">A.</span> şi un perfect pretext textual pentru muzica uşoară românească. În <span class="CharOverride-1">Ciorne</span> (I–IV, 2002–2012) şi-a adunat publicistica din „România liberă” şi din „Jurnalul naţional”.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Poeme,</span> Bucureşti, 1975; <span class="CharOverride-1">Stele pe dealuri</span>, Craiova, 1976; <span class="CharOverride-1">Transplantul de albastru</span>, Bucureşti, 1976; <span class="CharOverride-1">Un liber albatros</span>,<span class="CharOverride-1"> </span>Bucureşti, 1978; <span class="CharOverride-1">Ei, aş! spunea poetul</span>,<span class="CharOverride-1"> </span>Bucureşti, 1979; <span class="CharOverride-1">Nu cer iertare</span>, I–III, Bucureşti, 1981– 1985; <span class="CharOverride-1">Bună seara, iubito</span>, I–II, Bucureşti, 1987–[2000]; <span class="CharOverride-1">Ciorne</span>, I–IV, Bucureşti, 2002–2012; <span class="CharOverride-1">Poetul ca o casă în flăcări</span>, Cluj-Napoca, 2011.</p>
			<p class="Heuristica___m_RPR"><span class="CharOverride-2">Repere bibliografice:</span> Al. Piru, <span class="CharOverride-1">Plus şi minus</span>, LCF, 1976, 10; Dana Dumitriu, <span class="CharOverride-1">„Poeme”</span>, RL, 1976, 17; Dan Laurenţiu, <span class="CharOverride-1">„Stele pe dealuri”</span>, LCF, 1976,33; Ulici, <span class="CharOverride-1">Prima verba</span>,<span class="CharOverride-1"> </span>II, <span class="CharOverride-1">39–41</span>; Iorgulescu, <span class="CharOverride-1">Scriitori</span>, <span class="CharOverride-1">26–27</span>; Alex. Ştefănescu, <span class="CharOverride-1">„Nu cer iertare”</span>, RL, 1985, 42; Munteanu, <span class="CharOverride-1">Jurnal</span>,<span class="CharOverride-1"> </span>IV, <span class="CharOverride-1">186–189</span>; Al. Cistelecan, <span class="CharOverride-1">De la Titir la Clodius</span>, LCF, 1990, 4;  Poantă, <span class="CharOverride-1">Scriitori</span>, <span class="CharOverride-1">58–61</span>; Ulici, <span class="CharOverride-1">Lit. rom.</span>, I, <span class="CharOverride-1">173</span>; Popa, <span class="CharOverride-1">Ist. lit.</span>, II, <span class="CharOverride-1">253–254</span>. &#9;<span class="Semnatura">Mr.F.</span></p>
			<p class="Heuristica-PRIMUL"><span class="titlu-12">AVRAMESCU, Mihai</span><span class="CharOverride-2"> </span>(8.VI.1914, Felnac, j. Arad – 5.I.1981, Pančevo, Serbia), poet, prozator, jurnalist. Învaţă mai întâi în Felnac, se înscrie la Şcoala Normală din Arad, pe care o absolvă, obţinând diploma de învăţător. În 1934 pleacă în Iugoslavia, unde activează ca învăţător în şcoli cu limbă de predare româna din localităţile Ecica şi Petrovasîla (Vladimirovaţ), în apropiere de Alibunar. Devine, din 1946, jurnalist la revista „Libertatea” din Vârşeţ, îndeplinind aici şi funcţia de secretar de redacţie, este redactor responsabil la „Lumina” (1948, 1951–1955), ulterior lucrând în redacţie, alături de Radu Flora, Ion Bălan, Aurel Gavrilov, Ion Marcoviceanu, Aurel Trifu. A fost, de asemenea, redactor responsabil al publicaţiei „Bucuria pionierilor” (1948–1949), iar din 1956 la „Bucuria copiilor”, precum şi director al Teatrului Popular Românesc din Vârşeţ (1952–1956). Până la pensionare (1975) a îndeplinit şi funcţia de redactor responsabil al Editurii Libertatea din Pančevo. Singur sau în colaborare, a alcătuit numeroase manuale şcolare. A fost prezent şi în alte reviste din România şi din Serbia: „Hotarul” (Arad), „Luceafărul” (Timişoara), „Dnevnik” (Novi Sad), Letopis Matice srpske” (Novi Sad), „Književne novine” şi „Mladost” (Belgrad), „Gazeta literară”, „Scrisul bănăţean”, „Familia” ş.a. A debutat editorial cu volumul de versuri <span class="CharOverride-1">În zori</span> (1947). A intrat cu traduceri în <span class="CharOverride-1">Antologia prozei iugoslave contemporane</span> (1961), în <span class="CharOverride-1">Antologia poeziei iugoslave contemporane</span> (1964)ş.a. În Serbia a fost distins cu Premiul pentru Literatură (1948), Ordinul Merite pentru Popor (1966) şi cu Premiul Opera Vieţii (1973).</p>
			<p class="Heuristica-BASE"><span class="CharOverride-2">A</span>. fost implicat în cele mai importante acţiuni culturale ale românilor din Voivodina, de la participarea la activităţile comunităţii de aici la munca de pionierat în presa de limbă română, la activitatea de învăţare a limbii şi literaturii române în şcoli şi la realizarea unor scrieri literare în româneşte. Cel mai amplu volum de versuri al lui este <span class="CharOverride-1">Treptele singurătăţii </span>(1970), structurat în mai multe cicluri care indică o direcţie a atitudinii lirice: <span class="CharOverride-1">Semn şi amintire</span>,<span class="CharOverride-1"> Ora jocurilor</span>,<span class="CharOverride-1"> Spre alt liman</span>,<span class="CharOverride-1"> La răscruce</span>, <span class="CharOverride-1">Ţărâna geamănă</span>,<span class="CharOverride-1"> Cuvinte şi obiecte</span>. Poezia e un cântec încărcat de nostalgie şi dramatism, pendulând între imaginaţie şi luciditate, cu o sonoritate care reflectă înrâuriri ale lecturilor. <span class="CharOverride-2">A</span>. produce versuri muzicale, cadenţate în variate mişcări ritmice, în volute care dau senzaţia unei somptuozităţi stilistice. „Poet personal, cu un timbru propriu, cu o problematică specifică” (Ştefan Aug. Doinaş), el a învăţat lecţia modernităţii trecând prin marea poezie românească, mai ales prin Lucian Blaga, Tudor Arghezi şi Ion Barbu. O poezie a teluricului (<span class="CharOverride-1">Pământul îşi aduce aminte</span>, <span class="CharOverride-1">Cântec de slavă</span>) stă alături de poezia evocării (<span class="CharOverride-1">Curcubeul</span>, <span class="CharOverride-1">Reîntregire</span>, <span class="CharOverride-1">Aşteptare</span>) ori a meditaţiei asupra însingurării şi trecerii (<span class="CharOverride-1">Lumini împotmolite</span>, <span class="CharOverride-1">Spaţiul morţii</span>, <span class="CharOverride-1">Treptele singurătăţii</span>, <span class="CharOverride-1">Floarea singurătăţii</span>). Dacă lirica lui „trăieşte din amintiri, evocări, plânsetul angelic al somnului, fără a marca însă o regresiune spre un timp revolut şi arhaic” (Radu Enescu), nu este mai puţin adevărat că versul este şi un cântec despre fiinţă. „Timpul amăgirilor nu poate fi măsurat”, scrie undeva poetul, care explorează zonele neliniştite, mişcările turbionare ale existenţei, orizontul marii treceri. Singurătatea şi însingurarea învăluie fiinţa, generând meditaţia, solilocviul nu lipsit de sentimentul tragicului şi de adierea pesimismului. În primul rând poet, <span class="CharOverride-2">A.</span> este, cu totul sporadic şi nesemnificativ autor de texte dramatice: <span class="CharOverride-1">Aprindeţi moara </span>(1948)<span class="CharOverride-1"> </span>şi <span class="CharOverride-1">Dacia Felix</span> (1952). Scrie însă şi proză, dar romanul <span class="CharOverride-1">Tinereţe frântă</span> (1953), deşi vădeşte o bună cunoaştere a tematicii rurale, nu scapă de presiunea schematismului ideologic din perioada imediat postbelică. De remarcat, totuşi, stilul alert, fraza scurtă, exprimarea sacadată, modul inteligent în care este condus dialogul. <span class="CharOverride-1">Mesajul </span>(1971) este un roman ceva mai modern. Autorul-narator substituie povestirea altui narator (numit Bătrâna), pe care o preia într-un fel de amestec cu o proză care-i aparţine – <span class="CharOverride-1">Un curcubeu şi o fată bălaie</span>. Este un permanent balans şi transfer între personajele celor două proze suprapuse, epilogul mărturisind nu numai intenţia, ci şi truda găsirii unei modalităţi epice moderne: „– Ce căutaţi de la mine, un scriitor smintit şi fără minte? Eu m-am trudit să scriu taina singurătăţii ei. Dacă n-am putut prinde ritmul destăinuirilor ei, dacă n-am găsit fraza care să salveze, să-i facă pe oameni mai buni de cum sunt, ce vreţi de la mine? N-am fost inspirat, asta e. Citiţi şi huliţi-mă. Eu trebuia să spun!”.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">În zori</span>, Vârşeţ, 1947; <span class="CharOverride-1">Aprindeţi moara</span>, Vârşeţ, 1948; <span class="CharOverride-1">Drum spre adevăr</span>, Vârşeţ, 1950; <span class="CharOverride-1">Dacia Felix</span>, Vârşeţ, 1952; <span class="CharOverride-1">Tinereţe frântă</span>, Vârşeţ, 1953; <span class="CharOverride-1">Treptele singurătăţii</span>, pref. Al. Andriţoiu, Pančevo, 1970; <span class="CharOverride-1">Mesajul</span>, Pančevo, 1971; <span class="CharOverride-1">Cortul înserării</span>, pref. Ştefan Aug. Doinaş, Pančevo, 1973; <span class="CharOverride-1">Vârstele anului</span>, Pančevo, 1974; <span class="CharOverride-1">Opere alese</span>, I–II, pref. Radu Flora, Pančevo, 1986–1987.<span class="CharOverride-2">Traduceri: </span>Jovan Jovanović Zmaj, <span class="CharOverride-1">Animale zglobii, păsărele şi copii</span>, Vârşeţ, 1954; Mira Alečković, <span class="CharOverride-1">Eroii din adâncuri</span>, Vârşeţ, 1960.</p>
			<p class="Heuristica___m_RPR"><span class="CharOverride-2">Repere bibliografice: </span>Saşa Pană, <span class="CharOverride-1">Literatura românească în Iugoslavia</span>, „Revista literară”, 1947, 30; Aurel Trifu, <span class="CharOverride-1">„Drum spre adevăr”</span>, „Lumina”, 1950, 6–7; Radu Flora, <span class="CharOverride-1">Avramescu Mihai</span>, „Lumina”, 1961, 3–4; Sima Petrovici, <span class="CharOverride-1">Primele romane originale</span>, „Lumina”, 1968, 1–3; M.[ihai] C.[ondali], <span class="CharOverride-1">„Treptele singurătăţii”</span>, „Libertatea”, 1970, 39; Radu Enescu, <span class="CharOverride-1">„Treptele singurătăţii”</span>, F, 1970, 11; Damian Ureche, <span class="CharOverride-1">„Treptele singurătăţii”</span>, O, 1970, 10; Flora, <span class="CharOverride-1">Lit</span>.<span class="CharOverride-1"> rom</span>.<span class="CharOverride-1"> Voivodina</span>, <span class="CharOverride-1">45</span>–<span class="CharOverride-1">51</span>; George Muntean, <span class="CharOverride-1">„Treptele singurătăţii”</span>, RL, 1972, 38; Doinaş, <span class="CharOverride-1">Poezie</span>, <span class="CharOverride-1">141–145</span>; Roşu, <span class="CharOverride-1">Dicţ. lit. Iugoslavia</span>, <span class="CharOverride-1">23–26</span>; Popa, <span class="CharOverride-1">Lit. rom. Voivodina</span>, <span class="CharOverride-1">35–44</span>, <span class="CharOverride-1">93–115</span>; Costa Roşu, <span class="CharOverride-1">Personalităţi româneşti din Voivodina</span>, Pančevo, 2004, <span class="CharOverride-1">11–13</span>. &#9;<span class="Semnatura">Al.R.</span></p>
			<p class="Heuristica-PRIMUL"><span class="titlu-12">AVRAMESCU, Mihail</span> (17.I.1909, Bucureşti – 30.VIII.1984, Bucureşti), prozator, eseist. Provine dintr-o familie evreiască (tatăl, Isidor, maistru croitor, mama, Bella), numele primit la naştere fiind Marcu; în publicistica de dinaintea botezului ortodox (când primeşte numele Mihail) foloseşte, pe lângă diverse pseudonime fanteziste, dintre care cel mai frecvent este Ionathan X. Uranus, prenumele Marcel. Este absolvent al Liceului „Spiru Haret” din Capitală, tot aici fiind licenţiat în filosofie cu o teză despre Nicolaus Cusanus (1934) şi al Facultăţii de Teologie cu teza <span class="CharOverride-1">Qabbalah. Gnoza tradiţională a Legii celei Vechi</span>. După o tinereţe spectaculoasă, în care şi-a câştigat oarece faimă în cercurile avangardiste (ca magician, grafolog, astrolog, adept al lui René Guénon, cu care a şi corespondat, prieten cu Mircea Eliade, N. Steinhardt, Arşavir Acterian, Vasile Lovinescu, Eugen Ionescu), se converteşte la ortodoxie în 1936. Orientarea spre ortodoxie datează, conform propriilor mărturisiri, din 1931, anul în care, în săptămânalul „Vremea”, publică un necrolog în care anunţă sinuciderea „paiaţelor mele demente”, Ionathan X. Uranus şi Mark Abrams, pseudonimele sub care publicase în anii anteriori. La Facultatea de Teologie se înscrie în 1939, dar întrerupe studiile în timpul războiului, când este rechiziţionat pentru muncă obligatorie la Institutul Central de Statistică, unde conduce secţia de statistică cosmo-biologică (aici şi-au găsit adăpost mai mulţi tineri evrei, printre care, se pare, şi Nina Cassian, care îl va frecventa şi mai târziu, referindu-se în memorialistica ei la <span class="CharOverride-2">A. </span>ca la o „apariţie de anvergură”). În 1948 şi 1949 este funcţionar la Societatea Reconstrucţia, iar între 1949 şi 1951 este redactor la „Analele de istorie şi filosofie”. Este hirotonit preot în Bucureşti, în 1951, slujeşte la Stavropoleos, la Biserica Albă şi la Schitul Maicilor, apoi la biserica Udricani. După o perioadă de acută criză spirituală şi familială, în 1956 se transferă la Catedrala „Sf. Nicolae” din Tulcea; în 1960 i se permite să slujească la Văliug (în Banat), apoi, din 1962, la biserica ortodoxă din Jimbolia, unde rămâne, după pensionare (1976), încă cinci ani, până în 1981, când, murindu-i soţia, se întoarce în Bucureşti. În necrologul pe care Geo Bogza îl publică în „România literară”, afirmă că „dacă nu aş fi avut destinul meu, mi-aş fi dorit destinul lui”. Afirmaţia lui Bogza confirmă genul de receptare biografistă prin care opera lui <span class="CharOverride-2">A. </span>a fost filtrată. Din mărturiile existente, <span class="CharOverride-2">A. </span>se pare că a fost, atât în anii ’30, cât şi mai târziu, un personaj straniu, paradoxal, hipnotic, care a mizat el însuşi foarte mult pe construcţia propriei personalităţi şi biografii sub specia misterului şi a polimorfismului, după cum se observă şi din cartea publicată postum, în 2004, <span class="CharOverride-1">Comedia infra-umană</span>, elocvent<span class="CharOverride-1"> </span>subintitulată „eseu<span class="CharOverride-1"> </span>poliautobiografic”. În tinereţe foloseşte zeci de heteronime, îşi înscenează identităţile auctoriale, în afară de semnături ca Hingher, Frate siamez, Serafim şi bohem, conte Asfalt, Autorul lui Totog etc., apar o serie de Ionathani X. Uranus care îşi arogă pe rând dreptul la autenticitate. Ieronim Şerbu, într-o carte de memorii publicată în 1973, afirmă şi el că <span class="CharOverride-2">A. </span>ar fi „cel mai interesant om” al „generaţiei ezoterice” afirmate între anii ’34–’38 ai secolului trecut şi al cărei exponent de frunte este Mircea Eliade. S-a afirmat chiar că „drama filosofică într-un act” <span class="CharOverride-1">Ascensorul</span>, publicată în „Bilete de papagal”, un text insolit nu doar prin absurdul, dar şi prin dimensiunile reduse ale textului dramaturgic, constituie un model pentru teatrul lui Eugen Ionescu. Dacă Marcel Tolcea, în postfaţa la <span class="CharOverride-1">Comedia infra-umană</span>, consideră că <span class="CharOverride-2">A.</span> s-ar distinge de avangardă prin „sensul gratuităţii” şi „dialectica măştilor auctoriale”, Cornel Ungureanu insistă pe sensul „spiritual” al avangardei practicate de acesta. Reunirea într-o antologie editată în 2005 a câtorva texte din perioada 1926–1932 întregeşte tabloul unei personalităţi insolite, oferind argumente pentru reconsiderarea operei sale. </p>
			<p class="Heuristica-BASE"><span class="CharOverride-2">A.</span> a debutat ca elev (colabora deja la revista liceului, „Vlăstarul”), în 1926, în eclectica revistă ilustrată „Orizontul”, cu schiţa <span class="CharOverride-1">Urangutanul în calorifer</span>, semnată cu pseudonimul Mark Abrams (text reluat de „Bilete de papagal” în 1928). Informaţia, oferită de autor într-un text apărut în „Orizont”, în 1983, este parţial inexactă: el debutează la „Orizontul” în 1926, dar, aşa cum semnalează şi Geo Şerban, cu „romanul succint” <span class="CharOverride-1">Gâşte</span> <span class="CharOverride-1">libere</span>, prezentat ca traducere dintr-un autor suprarealist străin, pe nume Mark Abrams, şi semnată de Miron Grindea, redactorul magazinului. A publicat texte avangardiste, teribiliste, ludice ori absurde, unele în stilul lui Urmuz (în descendenţa căruia a fost receptat), în diferite reviste: „Bilete de papagal” (între 1928 şi 1931), „Adam”, „Zodiac”, „Contimporanul”, „Viaţa literară”, „Ulise”, „Cuvântul liber”, „Vremea”, „Facla”, semnând cu pseudonimele Ionathan X (sau X.) Uranus, Uranus, I.X.U. A iscălit Ştefan Adam o sporadică rubrică „Semne” la „Fapta”, în 1943 (avea în acei ani, ca evreu, interdicţie de semnătură), şi cu numele propriu unele colaborări ocazionale la „Cuvântul liber”, „Radical” (a fost unul dintre editorii revistei, 1929–1931, semnându-i şi programul) şi la „Vremea”. În 1934 a editat efemera publicaţie de studii ezoterice „Memra”, singura cu profil guénonist din România, unde a semnat Yang, Memra, U, dar şi cu numele propriu. Între 1945 şi 1947 a colaborat la „Dimineaţa” şi „Democraţia”. Prima apariţie editorială, postumă, este volumul <span class="CharOverride-1">Fragmente reziduale disparate din Calendarul incendiat al lui Ierusalim Unicornus</span> (1999), jurnal travestit, mistic-alegoric, în care ortodoxismul, ocultismul, ermetismul, suprarealismul, ironia, umorul se îmbină într-o construcţie originală, profund paradoxală. De altfel, autorul nu-şi recunoaşte nici un „confrate” spiritual ori literar, în afară de „mult chinuitul confrate pastor Kierkegaard”. Travestiul, dedublarea şi autodemascarea revelatoare sunt figuri centrale ale <span class="CharOverride-1">Calendarului</span>. Pe de o parte, este vorba despre dedublarea eului auctorial, ce poartă măşti diferite: de la „solitarul Serafim (fost şi boxer) Uranus” şi Ionathan X. Uranus, pseudonime din tinereţea avangardistă a lui <span class="CharOverride-2">A.</span>, la Ierusalim Unicornus, „autorul ilizibil al acestui Calendar”, nepotul lui Inorog Urzitorul, nume şi personaj ce aminteşte de Inorogul din <span class="CharOverride-1">Istoria ieroglifică</span> a lui Dimitrie Cantemir. Pe de altă parte, e tatonată „Dumnezeirea travestită”, misterul dedublat, dar şi „realitatea inexorabilă” a „autodemascării Absolutului”. Şi, în fine, pe un ultim palier al dedublării, se află alcătuirea proteică a acestui fals jurnal, care îşi răsfrânge şi multiplică trăirile în poveşti alegorice ori poeme (<span class="CharOverride-1">Copii inocenţi în cetatea ocrotită</span>, poeziile lui Inorog Urzitorul), travestindu-şi tragismul în parodie ori în joc (sunt pagini întregi unde toate cuvintele încep cu aceeaşi literă), iar misticismul în ironie lucidă (<span class="CharOverride-1">Despre virilitatea duhului şi contrariile ei</span>). <span class="CharOverride-1">Calendarul</span> cuprinde 39 de zile din perioada 21 iunie – 14 septembrie 1965, majoritatea dedicate sărbătorilor religioase (Noaptea de Sânziene, Sf. Ilie, Adormirea Maicii Domnului, Ziua Crucii), prilej pentru mai mult ori mai puţin „inocente paradoxii”. „Humoristul liber din Ortodoxia neconformistă”, cum se autointitulează Părintele X. Uranus, se adresează, într-o ultimă predică, ascultătorilor creştini ca unor „amarnici şi precari vertebraţi verticali crucificaţi”, sintagmă ce exprimă elocvent perspectiva detaşat ironică a autorului faţă de mizera condiţie umană. <span class="CharOverride-2">A.</span> îşi provoacă întotdeauna cititorii, chiar şi pe cei mai puţin ortodocşi, uneori violent (<span class="CharOverride-1">Dintre criteriile generate de viruşii occidentali sârmoşi, ghimpaţi, empirici</span>), alteori subtil metaforic, prin jocuri oximoronice şi alunecări dintr-un registru stilistic într-altul, producând o ficţiune imposibilă, pluristratificată, prolixă. „Această operă atât de osten&#173;tativă, gândită şi scrisă în piramidele helicoidale intersecţionate ale unui limbagiu excesiv, suprasaturat de calificative” (Mihail Constantineanu) poate constitui nu doar jurnalul unui „intelectual al Bisericii”, ci şi o veritabilă <span class="CharOverride-1">ars poetica,</span> care propune incendierea cuvântului, distrugerea obişnuinţelor lingvistice şi de gândire, pentru a elibera cuvântul-intelect din vremelnicie, transformându-l în foc pur, prin arderea şi comuniunea în „vâlvătaia sălbatică şi slobodă a Adevărului”. Ceea ce nu contrazice caracterul posibil gratuit, parodic şi ludic al textului. <span class="CharOverride-1">Calendarul incendiat</span>, prin stilul său luxuriant, prin amestecul de parodie intelectuală, poezie, ezoterism ortodox şi ostentaţie barocă, este una dintre cele mai excentrice scrieri din literatura „de sertar” a ultimelor decenii. Autorul însuşi se referă, încă din tinereţea sa, la „omul exorbitant” (în <span class="CharOverride-1">Autobiografie</span>), sintagmă care-l defineşte în calitate de scriitor. <span class="CharOverride-1">Monolog nocturn</span> <span class="CharOverride-1">despre Suverana Slobozenie a Singurătăţii </span>(2001) şi <span class="CharOverride-1">Comedia</span> <span class="CharOverride-1">infra</span>-<span class="CharOverride-1">umană</span> definitivează, tot postum, portretul unui autor singular, cu o viziune şi o scriitură extrem de particulare, care, pe de o parte, se integrează într-o anume paradigmă culturală europeană a anilor ’30–’40 prin modelul „autobiografic” (dincolo de modelul „spiritualist” autohton), iar, pe de altă parte, se apropie de postmodernitate, prin conştiinţa caracterului ficţional al propriei fiinţe şi literaturi. Ficţionalizarea şi multiplicarea identităţilor auctoriale, metalimbajul, polimorfismul scriiturii, care ating paroxismul în „eseul poliautobiografic” <span class="CharOverride-1">Comedia infra-umană</span>, îl plasează în avangarda literaturii autoficţionale a ultimelor decenii. Dacă <span class="CharOverride-1">Monologul</span> <span class="CharOverride-1">nocturn… </span>se axează mai mult pe o pragmatică simultan mistică şi autodemistificatoare a cititorului, <span class="CharOverride-1">Comedia infra-umană </span>este un eseu autobiografic metateoretic şi autodeconstructivist, cu fragmente cifrate (de reţinut câteva pagini de amintiri cu şi despre „adolescentul miop”, alias Mircea Eliade). Afirmaţii bulversante precum „Autorul nu s-a născut vreodată undeva”, autodefinirea prin „aspiraţia” spre realizarea propriei „Supreme Nedeterminări”, dar şi „autonomia absolută a Autorului”, „parcursul individual terestru” este „instrumentat mai degrabă ca pretext humoristic”, „minora tentaţie obiectivist-istoricistă” sau, dimpotrivă, eliberarea de „pretextul subiectiv”, culminând cu finalul demistificator „suntem toţi pândiţi de primejdia iluziei unei prezenţe proprii”, exprimă principiile de generare şi autodistrugere ale acestui original univers ideatic şi stilistic.   </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Fragmente reziduale disparate din Calendarul incendiat al lui Ierusalim Unicornus</span>, pref. Alexandru Paleologu, postfaţă Mihail Constantineanu, Bucureşti, 1999; <span class="CharOverride-1">Monolog nocturn despre Suverana Slobozenie a Singurătăţii</span>, îngr. Mariana Macri, pref. Andrei Pleşu, Bucureşti, 2001; <span class="CharOverride-1">Comedia</span> <span class="CharOverride-1">infra</span>-<span class="CharOverride-1">umană</span>, prefaţă Şerban Foarţă şi Floriana Avramescu, postfaţă Marcel Tolcea, Timişoara, 2004; <span class="CharOverride-1">În potriva veacului. Textele de avangardă (1926–1932)</span>, îngr. Mariana Macri şi Dorin-Liviu Bîtfoi, Bucureşti, 2005.</p>
			<p class="Heuristica___m_RPR"><span class="CharOverride-2">Repere bibliografice:</span> Saşa Pană, <span class="CharOverride-1">Mihail Avramescu</span>, ALR, <span class="CharOverride-1">474–483</span>; Saşa Pană, <span class="CharOverride-1">Născut în ’02</span>, Bucureşti, 1973, <span class="CharOverride-1">362</span>; Ieronim Şerbu, <span class="CharOverride-1">Vitrina cu amintiri</span>,<span class="CharOverride-1"> </span>Bucureşti, 1973, <span class="CharOverride-1">205–211</span>; Straje, <span class="CharOverride-1">Dicţ. pseud.</span>, <span class="CharOverride-1">752</span>; Ungureanu, <span class="CharOverride-1">Imediata</span>, II, <span class="CharOverride-1">109–125</span>; Andrei Ujică, <span class="CharOverride-1">Sub cerul stelelor fixe: părintele Mihail Avramescu</span>, O, 1991, 27; N. Steinhardt, <span class="CharOverride-1">Jurnalul fericirii</span>, Cluj-Napoca, 1991, <span class="CharOverride-1">111–115</span>, <span class="CharOverride-1">146–147</span>,<span class="CharOverride-1"> passim</span>; Alexandru George, <span class="CharOverride-1">Notă la o „evocare”</span>, RL, 1994, 28; Mihail Constantineanu, [<span class="CharOverride-1">Marcel Avramescu]</span>, RL, 1994, 28, 37; Ştefan Baciu, <span class="CharOverride-1">Praful de pe tobă</span>, Bucureşti, 1995, <span class="CharOverride-1">557–558</span>; Ungureanu, <span class="CharOverride-1">La vest</span>, II, <span class="CharOverride-1">137–144</span>; Nicolae Manolescu, <span class="CharOverride-1">Jonathan X Uranus, „humorist liber”</span>, RL, 2001, 43; Mircea Platon, <span class="CharOverride-1">Eternitatea în travesti</span>, CL, 2002, 2; Claudio Mutti, <span class="CharOverride-1">Guénon în România</span>, Bucureşti, 2003, <span class="CharOverride-1">94–106</span>,<span class="CharOverride-1"> 140–142</span>,<span class="CharOverride-1"> passim</span>; Paul Cernat, <span class="CharOverride-1">Recuperarea lui Ionathan X. Uranus</span>, OC, 2005, 299; Marian Victor Buciu, <span class="CharOverride-1">Un avangardist dincoace de ariergardă</span>, RL, 2006, 17; Mircea Anghelescu, <span class="CharOverride-1">Mihai Avramescu şi avangardismul interbelic</span>, CLT, 2007, 40; Ungureanu, <span class="CharOverride-1">Istoria secretă</span>, <span class="CharOverride-1">229–236</span>; Geo Şerban, <span class="CharOverride-1">Ionathan</span> <span class="CharOverride-1">X</span>. <span class="CharOverride-1">Uranus</span>, <span class="CharOverride-1">un</span> <span class="CharOverride-1">autor</span> <span class="CharOverride-1">sub</span> <span class="CharOverride-1">multiple</span> <span class="CharOverride-1">deghizări</span>, OC, 2010, 554.  &#9;<span class="Semnatura">R.D.</span></p>
			<p class="Heuristica-PRIMUL"><span class="titlu-12">AVRAMESCU, Tiberiu</span> (16.III.1933, Timişoara – 20.VIII.2014, Bucureşti), istoric literar, editor. Este fiul Zenaidei Avramescu, contabilă, şi al lui Gheorghe Avramescu, inginer militar. Familia sa, originară din Basarabia (Miclăuşeni–Lăpuşna), a cunoscut vitregia vremurilor, după o perioadă petrecută la Chişinău fiind nevoită, în 1940, să se refugieze în ţară şi să se stabilească în Bucureşti. Aici <span class="CharOverride-2">A.</span> a urmat Liceul „Cantemir Vodă” (1944–1951) şi Facultatea de Filologie (1951–1955). Repartizat la Editura de Stat pentru Literatură şi Artă, începe o îndelungată şi rodnică activitate editorială, desfăşurată apoi la Editura pentru Literatură şi la Editura Minerva. În perioada 1959–1974, ca şef al „Bibliotecii pentru toţi”, a contribuit la asigurarea continuităţii şi obţinerii succeselor acestei prestigioase colecţii. Între anii 1974 şi 1990 a lucrat la Centrala Editorială. Ulterior a fost, pentru scurt timp, director general în Ministerul Culturii, revenind la Editura Minerva ca redactor-şef până în 2001. Şi-a continuat activitatea de editor în cadrul Fundaţiei Naţionale pentru Ştiinţă şi Artă.</p>
			<p class="Heuristica-BASE"><span class="CharOverride-2">A.</span> a debutat în revista „Tânărul scriitor” (1955) cu un studiu despre o piesă de teatru necunoscută din perioada Revoluţiei de la 1848. S-a consacrat apoi unei laborioase cercetări a presei democratice şi socialiste româneşti de la sfârşitul secolului al XIX-lea şi începutul secolului al XX-lea, cercetare concretizată în două monografii, <span class="CharOverride-1">Constantin Mille. Tinereţea unui socialist</span> (1973) şi <span class="CharOverride-1">„Adevărul”. Mişcarea democratică şi socialistă</span>. <span class="CharOverride-1">1895–1920 </span>(1982). Ambele lucrări, bazate pe o amplă documentare, filtrând metodic şi scrupulos informaţia, au în centru personalitatea lui Constantin Mille, al cărui rol fundamental în crearea presei româneşti moderne şi democratice îl pun în evidenţă. Cunoscând în detaliu epoca primelor curente şi mişcări democratice din România, <span class="CharOverride-2">A.</span> a alcătuit şi o interesantă antologie, <span class="CharOverride-1">Amintiri literare despre vechea mişcare socialistă (1870–1900)</span> (1975), în care a inclus şi comentat mărturii provenind de la Gh. Nădejde, Zamfir C. Arbore, Sofia Nădejde, C. Mille, Constantin C. Bacalbaşa, Jean Bart, Gala Galaction, H. Sanielevici, Dimitrie Anghel, Ştefan Petică, Tudor Arghezi ş.a. Are de asemenea meritul de a fi readus în circulaţie, ca editor, memoriile lui Constantin C. Bacalbaşa, intitulate <span class="CharOverride-1">Bucureştii de altădată </span>(I–II, 1987–2000, în colaborare cu Aristiţa Avramescu). Substanţialele note explicative, care urmează fiecărui capitol, verifică toate afirmaţiile lui Bacalbaşa, pe unele rectificându-le, pe cele mai multe completându-le cu numeroase detalii, cu precizări şi analize ce aprofundează cunoaşterea societăţii româneşti din epoca evocată. O incitantă ediţie, realizată tot în colaborare cu Aristiţa Avramescu, este <span class="CharOverride-1">Scrisori din Basarabia</span> (I–II, 1996–2002), ciclu de corespondenţe semnat Basarab, cu o importantă pondere în sumarul gazetei „Telegraful” în intervalul 1880–1890. Cu o argumentaţie ce contextualizează amplu, editorul atribuie „scrisorile” lui Gheorghe Gore, în timp ce alţi cercetători cred că autorul lor ar fi Zamfir C. Arbore.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Constantin Mille.</span> <span class="CharOverride-1">Tinereţea unui socialist</span>, Bucureşti, 1973; <span class="CharOverride-1">„Adevărul”. Mişcarea democratică şi socialistă. 1895–1920</span>, Bucureşti, 1982. <span class="CharOverride-2">Antologii:</span> <span class="CharOverride-1">Începuturile teatrului românesc</span>, pref. edit., Bucureşti, 1963; <span class="CharOverride-1">Amintiri literare despre vechea mişcare socialistă (1870–1900),</span> pref. edit., Bucureşti, 1975. <span class="CharOverride-2">Ediţii:</span> I.A. Bassarabescu, <span class="CharOverride-1">Un om în toată firea</span>, pref. edit., Bucureşti, 1961; Ion Teodorescu, Izabela Sadoveanu, <span class="CharOverride-1">Amintiri (Din lumea umbrelor. Sufletul altor generaţii)</span>, introd. edit., Bucureşti, 1980 (în colaborare cu Aristiţa Avramescu); Constantin C. Bacalbaşa<span class="CharOverride-1">, Bucureştii de altădată</span>, Bucureşti, I–II, 1987–2000 (în colaborare cu Aristiţa Avramescu); Basarab,<span class="CharOverride-1"> Scrisori din Basarabia</span>, I–II, introd. edit., Chişinău, 1996–2002 (în colaborare cu Aristiţa Avramescu); Zigu Ornea, <span class="CharOverride-1">Medalioane de istorie literară</span>, Bucureşti, 2004.</p>
			<p class="Heuristica___m_RPR"><span class="CharOverride-2">Repere bibliografice:</span> Ion Ardeleanu, <span class="CharOverride-1">„Constantin Mille. Tinereţea unui socialist”</span>, RL, 1974, 6; Şerban Cioculescu, [<span class="CharOverride-1">Tiberiu Avramescu</span>], RL, 1981, 7, 1988, 14; Z. Ornea, [<span class="CharOverride-1">Tiberiu Avramescu</span>], RL, 1983, 21, 1988, 12, 1997, 13, 2001, 13; Mircea Anghelescu, <span class="CharOverride-1">Constantin C. Bacalbaşa, „Bucureştii de altădată”</span>,<span class="CharOverride-1"> </span>LCF, 1994, 4, 6; Teodor Vârgolici, [<span class="CharOverride-1">Tiberiu Avramescu</span>], ALA, 1994, 205, 1997, 364, 2001, 595, 2002, 609; Iordan Datcu, <span class="CharOverride-1">Sub semnul Minervei</span>, Bucureşti, 2000, <span class="CharOverride-1">142–144</span>. &#9;<span class="Semnatura">T.V.</span></p>
			<p class="Heuristica___m_RPR"><span class="titlu-12">AXA</span><span class="CharOverride-4">, revistă „politică, artistică, literară” apărută la Bucureşti, bilunar, de la 20 octombrie 1932 până la 23 decembrie 1933. Director: H. Guruianu (până la 27 noiembrie 1932). Cu numărul 5, subtitlul modifică sumar termenii caracterizanți în „artă, literatură, politică”. Redactori: Mihail Polihroniade şi Ioan Victor Vojen. A doua serie a apărut cotidian, în 1940 și 1941, ca „ziar de luptă politică, doctrină legionară, informaţie şi reportaj”. Director: Pavel Costin Deleanu; prim-redactor Crişu Axente. În primul număr din seria întâi se precizează ferm orientarea ideologică a redacției. În editorialul violent antidemocratic </span><span class="CharOverride-5">Spre stânga sau spre dreapta?</span><span class="CharOverride-4"> Nichifor Crainic, vorbind în numele tinerei generaţii dezorientate şi nemulţumite, anunţă „falimentul statului provocat de democraţia conducătoare”, condamnă „nulitatea de creaţie şi fabuloasa capacitate de consumaţie parazitară” şi propune ca soluţie doctrina aşa-zisului corporatism social, „întemeiat pe cultul competenţelor, pe con&#173;cepţia morală a muncii, pe individualismul organizat în categorii sociale, pe dreapta autoritate”. Tot în acest număr, într-un articol programatic (</span><span class="CharOverride-5">Predoslovie</span><span class="CharOverride-4">), Ioan Victor Vojen subliniază şi el existenţa unei „crize de ideal” a tinerilor şi prezice o „schimbare a vremurilor”. Susținând un stat nou etnic românesc, „clădit pe tradiţie”, el lasă să se întrevadă tradiţionalismul radical, extremist, care va fi adoptat de mişcarea legionară. Dar în ciuda acestei poziţii ideologice care, între altele, respinge estetismul şi cosmopolitismul în artă, cel puţin în numerele din 1932 </span><span class="CharOverride-3">A. </span><span class="CharOverride-4">păstrează un anumit echilibru. Aşa se face că printre colaboratori se află numele câtorva scriitori ce se vor impune chiar în acest deceniu: Anton Holban publică o scurtă povestire </span><span class="CharOverride-5">Scatiul şi stăpânul său</span><span class="CharOverride-4">, iar Camil Petrescu un fragment din însemnările de călătorie intitulate </span><span class="CharOverride-5">Rapid Constantinopol–Bioram. Dansul pântecului</span><span class="CharOverride-4">. Eugen Io&#173;nescu scrie la „Cronica literară” despre </span><span class="CharOverride-5">Eminescu. Încercare critică</span><span class="CharOverride-4">,</span><span class="CharOverride-5"> </span><span class="CharOverride-4">lucrarea de debut a lui Lucian Boz, rubrica fiind preluată de Arşavir Acterian (recenzii despre </span><span class="CharOverride-5">Homo americanus </span><span class="CharOverride-4">de Petru Comarnescu, </span><span class="CharOverride-5">Răscoala </span><span class="CharOverride-4">de Liviu Rebreanu), după care titularul ei devine Octav Şuluţiu. Acesta comentează cu înţelegere şi simpatie autori diverşi, cu toate că unii nu corespundeau exigenţelor ideologice ale revistei (articole despre </span><span class="CharOverride-5">Critice </span><span class="CharOverride-4">de Pompiliu Constantinescu, </span><span class="CharOverride-5">Camere mobilate</span><span class="CharOverride-4"> de Damian Stănoiu, </span><span class="CharOverride-5">Maitreyi</span><span class="CharOverride-4"> de Mircea Eliade, </span><span class="CharOverride-5">Fecior de slugă</span><span class="CharOverride-4"> de N.D. Cocea, </span><span class="CharOverride-5">Menuetul </span><span class="CharOverride-4">de G.M. Vlădescu, </span><span class="CharOverride-5">Farmece. Viaţa lui Despot-vodă </span><span class="CharOverride-4">de C. Gane, </span><span class="CharOverride-5">Cunoaşterea luciferică</span><span class="CharOverride-4"> de Lucian Blaga, </span><span class="CharOverride-5">Firu-n patru</span><span class="CharOverride-4"> de E. Lovinescu). În primele luni, când a avut un caracter cultural mai pronunţat, materialele erau dispuse într-o rubricație variată. Pe lângă cronica literară, existau cronica plastică (semnată de George Zlotescu sau de Gh. Labin), teatrală (Ioan Victor Vojen), muzicală (Luciliu Olteanu, Musicus), cinematografică (Ion I. Cantacuzino). Din 1933 </span><span class="CharOverride-3">A. </span><span class="CharOverride-4">capătă însă un profil tot mai accentuat politic, susţinând din ce în ce mai vehement idei antidemocratice şi şovine şi afişându-şi simpatia pentru nazismul care tocmai se instala în Germania. În urma acestei politizări, spaţiul dedicat culturii scade simţitor, iar textele despre literatură şi artă sunt şi ele marcate apăsat de radicalismul ideologiei legionare. De exemplu, la cronica literară apare un lung articol al lui Octav Şuluţiu (</span><span class="CharOverride-5">Pro domo</span><span class="CharOverride-4">, II), care, conformându-se extremismului practicat de redacție, scrie, între altele, despre o preconizată critică dogmatică, apreciată ca „singura posibilitate de salvare din haosul spiritual”. De altfel, în această fază revista nu se mai bucură de colaborarea unor autori importanţi: două scurte eseuri ale lui Constantin Noica (</span><span class="CharOverride-5">Quia absurdum </span><span class="CharOverride-4">şi </span><span class="CharOverride-5">Să tăcem</span><span class="CharOverride-4">) şi un articol al lui Mircea Eliade (</span><span class="CharOverride-5">A nu mai fi român</span><span class="CharOverride-4">), publicate în 1933, sunt mai degrabă ocazionale şi nesemnificative. Foarte activi sunt însă gazetarii Ilie Imbrescu, Const. Popov, Andrei Valeriu, Virgil Rădulescu, Virgil Ionescu, Mihail Stelescu. În a doua serie </span><span class="CharOverride-3">A.</span><span class="CharOverride-4"> devine explicit organul de presă al mişcării legionare, manifestând aceeaşi atitudine totalitară declarată cu ani în urmă, la care se adaugă prohitlerismul şi cultul „Căpitanului”. Publiciştii politici ai ziarului sunt Pavel Costin Deleanu, Crişu Axente, Ion Botaş, Ana Maria Toader, Mircea Goruneanu. Ziarului nu-i lipsesc paginile culturale, de asemenea puternic influenţate de doctrina legionară. Horia Stamatu publică un fragment din viitorul poem </span><span class="CharOverride-5">Moartea lui</span><span class="CharOverride-4"> </span><span class="CharOverride-5">Pan</span><span class="CharOverride-4">, iar cu versuri ocazionale colaborează Ştefan Ion Gheorghe (</span><span class="CharOverride-5">Balada a III-a</span><span class="CharOverride-4">). Proza este reprezentată de Anton Balotă, care semnează o povestire istorică (</span><span class="CharOverride-5">Împărtăşania</span><span class="CharOverride-4">), cronica literară e susţinută sporadic de Horia Stamatu, care în câteva articole îşi exprimă propria concepţie despre poezie (</span><span class="CharOverride-5">Eliberarea poeziei</span><span class="CharOverride-4">, </span><span class="CharOverride-5">Poezia individualistă</span><span class="CharOverride-4">, </span><span class="CharOverride-5">Un veac de poezie românească</span><span class="CharOverride-4">). Notabile sunt textele cu subiecte teatrale ale lui Haig Acterian, eseul </span><span class="CharOverride-5">Naţiunea martiră</span><span class="CharOverride-4"> al lui Dan Botta şi articolul </span><span class="CharOverride-5">Pentru arhitecţi</span><span class="CharOverride-4">, </span><span class="CharOverride-5">sculptori şi pictori</span><span class="CharOverride-4"> al lui Nae Ionescu. Olga Caba traduce din poetul spaniol José María Pemán (poemele </span><span class="CharOverride-5">Alcazarul </span><span class="CharOverride-4">şi </span><span class="CharOverride-5">Lupta Bestiei cu Îngerul</span><span class="CharOverride-4">). La acestea se adaugă numeroasele contribuţii folcloristice ale lui Pompiliu Preca şi Ilarion Cocişiu, cronicile muzicale ale lui L. Popovici şi cele teatrale ale lui Liviu Bratoloveanu. Grafica este semnată de Siegfried, I. Teodorescu-Sion, Francisc Şirato, Camil Ressu ş.a. &#9;</span><span class="Semnatura CharOverride-4">I.M.</span></p>
			<p class="Heuristica-PRIMUL"><span class="titlu-12">AXELRAD, A. [Avram Adolf]</span><span class="CharOverride-2"> </span>(1879, Bârlad – 12.VIII.1963, Bucureşti), poet, publicist, traducător. Este fiul Hanei-Raisa și al lui Leon Axelrad. Face studii liceale la Bârlad. Elev, începe a colabora asiduu la ziarele locale; adoptând nume ca Alecu, Alecu De la Tutova sau Delatutova, apare în „Paloda” (1896–1899) şi în „Vocea Tutovei” (din 1898). Este şi printre cei ce redactau, în aceiași ani, săptămânalul „Aurora zionistă”. În preajma lui 1900 obţine atestatul de institutor de limba română pentru şcolile israelite, predă la Huşi scurt timp, apoi în urbea de origine, spre a se stabili ulterior la Bucureşti, funcţionând la şcolile „Maria” şi „Ronetti-Roman” (unde a deţinut şi postul de director). Ca tânăr debutant, în Bucureştii începutului de veac, <span class="CharOverride-2">A.</span> trece prin redacţia unor gazete ca „Adevărul”, „România”, „Patria”, ucenicind în preajma unora dintre marii jurnalişti ai vremii. În următoarele decenii semna, deopotrivă ca poet şi publicist, în periodice precum „Evenimentul” (Iaşi), „Tribuna populară”, „Arta”, „Mişcarea”, „Ab&#173;so&#173;lutio”, „Umanitatea”, „Puntea de fildeş”, ori „Dimineaţa”, „Adevărul literar şi artistic”, „Semnalul”, „Gazeta evreiască”, „Cultura”, „Curierul israelit”; în cea dintâi postură, îndeobşte sub numele real: A. Axelrad, în timp ce gazetarul apelează la pseudonime ca A. Luca, A. A.-Luca (A. Luca-Axelrad) sau Roata, A. Roată, Moş Roată, A. Tutov(eanu). </p>
			<p class="Heuristica-BASE">Placheta de debut, <span class="CharOverride-1">Spre Răsărit </span>(1900), trimite vag la ţara biblică, pierdută; în a doua, <span class="CharOverride-2">A.</span> versifica poveţe pentru şcolarii săi (<span class="CharOverride-1">Copiii şi cartea</span>, 1901). Discret, sentimental, poetul cântă, în manierea sfârşitului de veac, durerea neamului căruia îi aparţine. <span class="CharOverride-1">Lădiţa cu necazuri</span> (1919) învie scene din copilărie, drame umile, umbre, voci: gara ticsită de „drumeţi”, tihna puţină de la ceasul „ceainei”, „salonul” declasaţilor şomeri. „Lădiţa”, evocând bagajul ancestral de „suferinţi” şi năzuinţe spre emancipare, revine şi în titlul unei antologii masive din 1945. <span class="CharOverride-2">A.</span> adopta acum şi versul alb, de largă respiraţie, cursiv, în câteva grupaje inedite, cu suflu mesianic (<span class="CharOverride-1">La râul Babilonului</span> ş.a.). Lecturile din André Spire şi Edmond Fleg îi sunt benefice. Din ambii autori traduce consecvent după 1920, la fel cum, tânăr, tălmăcise ataşat din Morris Rosenfeld (pe care îl preia din idiş). Din André Spire a închegat, de altfel, un consistent volum – <span class="CharOverride-1">Poeme evreieşti</span> (1930), după <span class="CharOverride-1">Poèmes juifs </span>şi <span class="CharOverride-1">Nouveaux poèmes juifs, </span>din care preia<span class="CharOverride-1">. Biblia, Thora</span>, textele talmudice, tradiţia rabinică, legendele hasidice îşi află, de asemenea, în <span class="CharOverride-2">A.</span> un harnic colportor. Probabil stimulat de M. Dragomirescu, poetul încerca primele tălmăciri din <span class="CharOverride-1">Kohelet</span> (<span class="CharOverride-1">Ecclesiast</span>) în „Convorbiri critice” (1907). <span class="CharOverride-1">Psalmii, Proverbele</span>, <span class="CharOverride-1">Ecclesiastul</span> rămân ca sursă favorită de prelucrări, transpuneri, parafraze succesive. Modelul publicistului e cel întruchipat, în veacul precedent, de cărturarul medic Iuliu Barasch, pe urma căruia <span class="CharOverride-2">A. </span>a fondat, la rându-i, mai multe periodice cu caracter ştiinţific şi educativ sau cu aspect enciclopedic: „Progresele ştiinţei” (1904–1906), „Convorbiri ştiinţifice şi filosofice” (1912), „Orizontul” (a fost prezent în colectivul publicaţiei de la înfiinţare, în 1921, până în februarie 1924, când părăsea definitiv redacţia), „Revista ideilor” (1924–1925), „Minunile naturii” (1925). „Lunatic” şi „idealist” (Camil Petrescu), îşi investeşte bruma de agoniseală pentru a edita în timp câteva bune serii de popularizare: „Biblioteca Lumen” (înfiinţată în 1908), „Menorah”, „Convorbiri ştiinţifice”, „Oameni celebri”, „Orizontul”, „Probleme şi idei”, „Noua colecţie Lumen” ş.a. A practicat şi publicistica de atitudine, cu note critice, mai rar acerbe (îndeosebi în perioada colaborărilor la „Facla”, de sub conducerea lui N.D. Cocea), alături de tabletă sau de foiletonul cultural. Nu lipsite de importanță sunt traducerile lui <span class="CharOverride-2">A.</span>, numeroase, numele selectate indicând o bună orientare în cultura europeană, din Antichitate până în timpurile moderne.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Spre Răsărit</span>, pref. A. Steuerman, Bârlad, 1900; <span class="CharOverride-1">Copiii şi cartea</span>, Bârlad, 1901; <span class="CharOverride-1">Edison şi invenţiunile sale</span>, Bucureşti, 1911; <span class="CharOverride-1">Galileu</span>, Bucureşti, 1911; <span class="CharOverride-1">Lădiţa cu necazuri</span>, Bucureşti, 1919; <span class="CharOverride-1">Patria şi dreptul meu</span>, Bucureşti, 1937; <span class="CharOverride-1">La râul Babilonului</span>, Bucureşti, 1945; <span class="CharOverride-1">Lădița cu necazuri</span>, Bucureşti, 1945. <span class="CharOverride-2">Traduceri:</span> Émile Zola, <span class="CharOverride-1">Sângele</span>, Bucureşti, 1908; Max Nordau, <span class="CharOverride-1">Psihologia zeflemelei</span>, Bucureşti, [1908], <span class="CharOverride-1">Psihologia dragostei</span>, Bucureşti, [1909], <span class="CharOverride-1">Unde-i adevărul?</span>, Bucureşti, [1910], <span class="CharOverride-1">Pesimism şi optimism</span>, Bucureşti, [1911], <span class="CharOverride-1">Morala luxului</span>, Bucureşti, [1921]; Maxim Gorki, <span class="CharOverride-1">Omul</span>, Bucureşti, 1908, <span class="CharOverride-1">Iubita. Cântecul şoimului</span>, Bucureşti, [1909], <span class="CharOverride-1">Revelionul unui vagabond</span>. <span class="CharOverride-1">O noapte de toamnă</span>, Bucureşti, [1910] (în colaborare cu A. Damianoff), <span class="CharOverride-1">În temniţă</span>, Bucureşti, 1910; L.N. Tolstoi, <span class="CharOverride-1">Viaţa. Amorul. Fericirea</span>, Bucureşti, [1908], <span class="CharOverride-1">Ştiinţa şi religia</span>, Bucureşti, [1909], <span class="CharOverride-1">Testamentul meu</span>, Bucureşti, [1909], <span class="CharOverride-1">Să nu ucizi!</span>, Bucureşti, [1910], <span class="CharOverride-1">Există Dumnezeu?</span>, Bucureşti, [1910], <span class="CharOverride-1">Adevărul şi minciuna</span>, Bucureşti, 1910, <span class="CharOverride-1">Mici povestiri</span>, Bucureşti, 1910, <span class="CharOverride-1">Rămas bun</span>, Bucureşti, [1910], <span class="CharOverride-1">Civilizaţia</span>, Bucureşti, [1911], <span class="CharOverride-1">În ce constă fericirea?</span>, Bucureşti, [1911], <span class="CharOverride-1">Ţarul şi mujicul</span>, Bucureşti, [1911], <span class="CharOverride-1">Războiul</span>, Bucureşti, [1911]; François Coppée, <span class="CharOverride-1">Copil de suflet</span>, Bucureşti, [1908]; L.N. Andreev, <span class="CharOverride-1">Minciuna</span>, Bucureşti, [1909]; I. S. Turgheniev, <span class="CharOverride-1">Destul!</span>, Bucureşti, [1909]; E.A. Poe, <span class="CharOverride-1">Moartea roşie. Cei opt orangutani. Corbul</span>, Bucureşti, [1909]; Voltaire, <span class="CharOverride-1">Sufletul</span>, Bucureşti, 1909, <span class="CharOverride-1">Ce este omul?</span>, Bucureşti, [1921]; Charles Baudelaire, <span class="CharOverride-1">Poeme în proză</span>, Bucureşti, 1909; Cervantes, <span class="CharOverride-1">Câinii din Valladolid</span>, Bucureşti, [1909]; Georg Brandes, <span class="CharOverride-1">Leon Tolstoi</span>, Bucureşti, 1910 (în colaborare cu S. Brădeanu); Buffon, <span class="CharOverride-1">Omul şi natura</span>,<span class="CharOverride-1"> </span>Bucureşti,<span class="CharOverride-1"> </span>1910;<span class="CharOverride-1"> </span>J.-J. Rousseau, <span class="CharOverride-1">Pagini alese</span>, Bucureşti, 1910, <span class="CharOverride-1">Despre originea inegalităţii dintre oameni</span>, Bucureşti, [1912]; Platon, <span class="CharOverride-1">Ce-i amorul?</span>, Bucureşti, 1910; Arthur Schopenhauer, <span class="CharOverride-1">Durerile lumei</span>, Bucureşti, 1910; Paolo Mantegazza, <span class="CharOverride-1">Arta de a iubi şi de a fi iubit</span>, Bucureşti, [1910], <span class="CharOverride-1">Fiziologia amorului</span>, Bucureşti, [1912]; Denis Diderot, <span class="CharOverride-1">Credinţă şi ateism</span>, Bucureşti, [1911]; Helvétius, <span class="CharOverride-1">Puterea pasiunilor</span>, Bucureşti, 1911; Friedrich Nietzsche, <span class="CharOverride-1">Omul superior</span>, Bucureşti, [1911]; J.-H. Poincaré, <span class="CharOverride-1">Ştiinţa şi poezia</span>, Bucureşti, 1919, <span class="CharOverride-1">Morala şi ştiinţa</span>, Bucureşti, 1924; Spinoza, <span class="CharOverride-1">Despre Dumnezeu, natură şi om</span>, Bucureşti, 1919; Henri Bergson, <span class="CharOverride-1">Filosofia franceză</span>, Bucureşti, [1923], <span class="CharOverride-1">Sufletul şi corpul</span>, Bucureşti, 1924; E. Boutroux, <span class="CharOverride-1">Esenţa religiei</span>, Bucureşti, 1924; Anatole France, <span class="CharOverride-1">Gânduri de lumină</span>, Bucureşti, 1924, <span class="CharOverride-1">Spre timpuri mai bune</span>, Bucureşti, 1948; O. Lourié, <span class="CharOverride-1">Sociologi ruşi</span>, Bucureşti, 1924; Ernest Renan, <span class="CharOverride-1">Omul şi universul</span>, Bucureşti, [1924]; André Spire, <span class="CharOverride-1">Poeme evreieşti</span>, Bucureşti, 1930; Heinrich Heine, <span class="CharOverride-1">Viitorul Germaniei</span>, Bucureşti, 1944. </p>
			<p class="Heuristica___m_RPR"><span class="CharOverride-2">Repere bibliografice:</span> D. Nanu, <span class="CharOverride-1">„Lădiţa cu necazuri”</span>, SBR, 1919, 16; Carol Drimer, <span class="CharOverride-1">A.A. Luca</span>, „Telegraful”, 1925, 514, 518, 523; M.S. Negură, <span class="CharOverride-1">„Lădiţa cu necazuri”</span>, „Graiul nostru”, 1925, 12; A. P. Samson, <span class="CharOverride-1">„Poeme evreieşti”</span>, RP, 1930, 3612; Podoleanu, <span class="CharOverride-1">60 scriitori</span>, I, <span class="CharOverride-1">23–26</span>; [Camil Petrescu], <span class="CharOverride-1">La porţile împărăteşti</span>, „Football”, 1937, 1; Predescu, <span class="CharOverride-1">Encicl</span>., <span class="CharOverride-1">61</span>,<span class="CharOverride-1"> 496</span>; I. Peltz, <span class="CharOverride-1">„Lădiţa cu necazuri”</span>, „Drapelul”, 1945, 231; Ion Pas, <span class="CharOverride-1">Prezenţe</span>, Bucureşti, 1968, <span class="CharOverride-1">241–242</span>; Streinu, <span class="CharOverride-1">Pagini</span>, I, <span class="CharOverride-1">357</span>, II, <span class="CharOverride-1">160</span>, III, <span class="CharOverride-1">86</span>; <span class="CharOverride-1">Encycl. jud.</span>, V, <span class="CharOverride-1">453–454</span>, XIV, <span class="CharOverride-1">420</span>,<span class="CharOverride-1"> 422</span>,<span class="CharOverride-1"> 425</span>; Camil Baltazar, <span class="CharOverride-1">A. Axelrad-Luca</span>, RCM, 1972, 279; Straje, <span class="CharOverride-1">Dicţ. pseud.</span>, <span class="CharOverride-1">14</span>, <span class="CharOverride-1">37</span>,<span class="CharOverride-1"> 399</span>,<span class="CharOverride-1"> 461</span>; Mirodan, <span class="CharOverride-1">Dicţionar</span>, I, <span class="CharOverride-1">81–84</span>; Paul B. Marian, <span class="CharOverride-1">A. Luca. Poezii postume</span>, RCM, 1986, 613. &#9;<span class="Semnatura">R.Ş.</span></p>
			<p class="Heuristica-PRIMUL"><span class="titlu-12">AXINTE, Şerban</span> (27.VII.1976, Iaşi), poet, istoric literar. Este fiul Jenicăi Axinte (n. Lupu), profesoară, şi al lui Călin Axinte, proiectant în domeniul arhitecturii. Urmează şcoala elementară (1983–1991) în oraşul natal şi, tot aici, Liceul „Mihail Sturza” (1991–1995), apoi Facultatea de Litere, la secţia română–italiană, în cadrul Universităţii „Al. I. Cuza” (1997–2002), unde absolvă şi un masterat în literatură comparată şi antropologie culturală (în 2004). În 2010 obţine doctoratul în filologie. Din 2002 este cercetător ştiinţific la Institutul de Filologie Română „A. Philippide” al Academiei Române. A fost, de asemenea, redactor la revista ieşeană „Timpul” (2000–2004) şi ulterior secretar general de redacţie al aceleiaşi publicaţii (2004–2007), iar din 2005 redactor al revistei „Philologica Jassyensia”. A frecventat cenaclul Junimea din Iași (1993–1996). Alături de Lucian Dan Teodorovici, Florin Lăzărescu, Bogdan Crețu, Doris Mironescu ș.a., a făcut parte din gruparea OuTopos. Colaborează cu articole de critică literară la „Observator cultural”, „Bucureștiul cultural”, „Cuvântul”, „Tribuna”, „Transilvania” ş.a. A debutat editorial în 1996 cu volumul de poezie <span class="CharOverride-1">Starea balanței</span>, urmat în 1999 de <span class="CharOverride-1">Pragurile Apeiron</span>.</p>
			<p class="Heuristica-BASE">În primele două volume <span class="CharOverride-2">A.</span> practică o poezie abstractă, ce amestecă note ale unei imagistici expresioniste, preluate epigonic de la R.M. Rilke sau de la Lucian Blaga, și structuri lirice tributare ermetismului. <span class="CharOverride-1">Lumea ți-a ieșit așa cum ai vrut</span> (2006) reprezintă un punct de cotitură. Discursul, mai puțin abstract, dobândește suplețe și putere de sugestie. Autorul explorează acum valențele tranzitivității, ale prozaismului și biografismului, „inventând”, cum notează într-un poem, „mitologii în sufragerie”, aşa, de pildă, în textele ce exhibă experienţa paternităţii, resimţită ca despărţire de vârsta aurorală a unei tinereţi suficiente sieşi. Criza eului, provocată fie de o debusolare a trecerii prin vârste, fie de presimţirea unor experienţe limită, îmbracă succesiv expresia gravităţii şi pe aceea a farsei. Din cotidianul gesturilor mărunte poezia lui <span class="CharOverride-2">A.</span> evadează constant în oniric şi în parabolă, adesea chiar în parabola cu transparente sugestii mistice şi biblice. <span class="CharOverride-1">Păpădia electrică</span> (2012), aflată în continuitatea vizionarismului din <span class="CharOverride-1">Lumea ţi-a ieşit aşa cum ai vrut</span>, marchează o alternativă în interiorul generaţiei douămiiste, al cărei hiperrealism visceral e depăşit în favoarea unui realism psiho-mistic. Emfaza obscură a tatonărilor anterioare lasă locul naturaleţii şi preciziei discursive, poetul părând a-şi fi găsit, în sfârşit, vocea şi formula distincte. El scrie şi acum o poezie a experienţelor revelatoare, numai că acestea sunt consemnate pornind de la detaliul contingent, de la experienţa concretă a eului, de la faptul brut, trăit. Metaforă unificatoare chiar din titlu, „păpădia electrică” reprezintă în acest sens o imagine a aurei mistice şi, deopotrivă, a celei comiţiale. În linia aceleiaşi depăşiri a umanului prin propria combustie interioară, „electricitatea” indică o „tehnologizare” a luminii mistice, în vreme ce „păpădia” apare ca o metamorfoză inflorescentă a creierului şi a minţii. <span class="CharOverride-1">Păpădia electrică</span> propune o poezie a corporalităţii vizionare, prin care metafizicul redevine accesibil: „ceva creşte acum din mine,/ cineva suflă asupra mea// cu miliarde de fotoni.// aura/înfloreşte din bulbul creştetului meu/ într-o uriaşă păpădie electrică”. La origine teză de doctorat, <span class="CharOverride-1">Definiţiile romanului</span>. <span class="CharOverride-1">De la Dimitrie Cantemir la G. Călinescu </span>(2011) este un dosar cuprinzător al principalelor teorii ale romanului avansate la noi de la jumătatea secolului al XIX-lea până la sfârşitul epocii interbelice, expunând metodic – şi, acolo unde este nevoie, punând în conflict – punctele de vedere formulate de cei mai importanţi participanţi la dezbaterea privind romanul românesc, de la Radu Ionescu sau Titu Maiorescu la Camil Petrescu, E. Lovinescu ori G. Călinescu.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Starea balanței</span>, Iaşi, 1996; <span class="CharOverride-1">Pragurile Apeiron</span>, Iaşi, 1999; <span class="CharOverride-1">Lumea ți-a ieșit așa cum ai vrut</span>, pref. Doris Mironescu, Bucureşti, 2006; <span class="CharOverride-1">Definițiile romanului. De la Dimitrie Cantemir la G. Călinescu</span>, pref. Antonio Patraş, Iaşi, 2011; <span class="CharOverride-1">Păpădia electrică</span>, pref. Radu Vancu, Bucureşti, 2012.</p>
			<p class="Heuristica___m_RPR"><span class="CharOverride-2">Repere bibliografice:</span> Bogdan Creţu, <span class="CharOverride-1">Din nou despre OuTopos</span>, CL, 2000, 5; Radu Vancu, <span class="CharOverride-1">Brava lume nouă</span>, T, 2007, 2; Ovidiu Nimigean, <span class="CharOverride-1">Inerţii de tranziţie, altruisme &amp; bahluviuni literare</span>, Bucureşti, 2007, <span class="CharOverride-1">368–371</span>; Ştefania Mincu,<span class="CharOverride-1"> Douămiismul poetic românesc</span>. <span class="CharOverride-1">Despre starea poeziei</span>, II, Constanţa, 2008, <span class="CharOverride-1">204–209</span>; Octavian Soviany, <span class="CharOverride-1">Cântecul asasinului</span>, TR, 2009, 169; Ilie, <span class="CharOverride-1">Dicţ. poeziei ieşene</span>,<span class="CharOverride-1"> 61–66</span>; Bianca Burţa-Cernat, <span class="CharOverride-1">Din dosarul romanului românesc</span>, OC, 2012, 638; Dan Mănucă, <span class="CharOverride-1">De ce avem roman</span>, CL, 2012, 10. &#9;<span class="Semnatura">B.B.-C.</span></p>
			<p class="Heuristica-PRIMUL"><span class="titlu-12">AXINTE </span><span class="titlu-12 CharOverride-7">Uricariul</span> (c. 1670, Scânteia, j. Iaşi – c. 1733), cronicar. De condiţie socială modestă, la început vătaf de sat, <span class="CharOverride-2">A.U.</span> ajunge în 1702 pisar de cancelarie, iar în 1707 uricar la Logofeţie, primind după un an şi diferite însărcinări de hotărnicii. Şi-a spus Uricariul după funcţia pe care a îndeplinit-o. Cunoştea limbile slavonă, greacă, latină şi, probabil, turcă. Din 1710, la porunca domnitorului Nicolae Mavrocordat, transcrie letopiseţele lui Grigore Ureche, Miron Costin şi Nicolae Costin. În letopiseţul anonim dintre 1661 şi 1709 intervine cu modificări şi adăugări de pasaje. După moartea lui N. Costin (1712), este desemnat de domnitor să redacteze cronica oficială a Moldovei – <span class="CharOverride-1">De a doua domnia lui Nicolae Alexandru Vodă, văleat 7720</span>. Izvoarele lui au fost <span class="CharOverride-1">Letopiseţul anonim al Ţării Moldovei (1661–1709)</span>, letopiseţul lui N. Costin, însemnările şi corespondenţa domnitorului, mărturiile unor boieri, ştiri din actele oficiale, de prin „gazeturi” şi „avizii”. Cronicarul se arată informat şi asupra mersului politicii europene. Cronica relatează sosirea lui Mavrocordat la Ţarigrad, intrigile boiereşti de la Poartă, fuga lui Dimitrie Cantemir şi înlocuirea acestuia, în scaunul Moldovei, cu Nicolae Mavrocordat. Mai departe <span class="CharOverride-2">A.U.</span> descrie situaţia din ţară, cu accente de durere pentru mizeria Moldovei, „căzută sub giugul robiei”, nevoită să suporte invazia unor trupe străine. Pătruns de gândul, comun mentalităţii medievale, că ordinea socială este rânduită de Dumnezeu, că monarhia este de drept divin, el îl prezintă pe Mavrocordat într-o lumină aparte, ca pe un om plin de smerenie, şi se ocupă pe larg de reformele şi prefacerile pe care domnitorul le încearcă. Mavrocordat apare, astfel, ca un binefăcător al ţării şi cronicarul, atunci când are de judecat conflictul dintre marea boierime şi domn, se aşază, firesc, de partea cârmuitorului, „unsul lui Dumnezeu”. Atât de adânc îi sunt înrădăcinate convingerile religioase, încât, de pildă, tragedia lui Constantin Brâncoveanu este explicată prin unele purtări „necreştineşti” ale acestuia. Generos şi cucernic, Nicolae Mavrocordat e înfăţişat ca un înţelept pentru care soarta ţării se află mai presus de orice interes sau ambiţii de ordin personal. <span class="CharOverride-2">A.U.</span> e un bun povestitor, sfătos şi molcom, înclinat mereu spre sentinţe şi moralizări, de obicei în spirit creştin. Unele descrieri sunt vii, respiră autenticitate, în vreme ce în notaţiile portretistice (Mavrocordat, Carol al XII-lea, patriarhul Ierusalimului Hrisant Notara, Brâncoveanu, hanul tătăresc) surprind nu atât trăsăturile fizice, cât cele morale. Letopiseţul e întocmit într-o limbă destul de fluentă, cu vădite reminiscenţe din textele biblice, cu care <span class="CharOverride-2">A.U.</span> era familiarizat. Se pare că mai târziu, în jurul anului 1730, va conlucra cu un copist muntean la o mare compilaţie de cronici muntene şi moldovene, cunoscută sub numele <span class="CharOverride-1">Cronica paralelă a Ţării Româneşti şi a Moldovei. </span>Gabriel Ştrempel, editorul cronicii, sprijină cu argumente demne de luat în seamă această atribuire (cu toate că nu este nici el ocolit de unele îndoieli). Important este că un autor, în veacul al XVIII-lea, a avut ideea alcătuirii acestui „corpus ciudat” şi unic, ca dimensiuni, între cronicile româneşti (Gabriel Ştrempel), întreprindere probabil sugerată de Nicolae Mavrocordat, care a ocupat succesiv scaunul Moldovei și al Țării Românești. Istorie „paralelă” în <span class="CharOverride-1">Letopiseţul Ţărâi Româneşti şi a Ţărâi Moldovei. De viaţa a prealuminaţilor domni ce-au stăpânit întru aceste 2 ţări şi ce s-au lucrat în dzilele lor, şi a părţilor streine, care să megieşesc cu aceste ţări, pre largu adunate den multe letopiseţe şi cu bună îndreptare alcătuit. Precum să vede</span> înseamnă alternarea, la început, a unor secvenţe, mai lungi sau mai scurte (mai întâi referitoare la Ţara Românească, beneficiară a unui „descălecat” mai timpuriu), luate din cronici „consacrate”, secvenţe în cuprinsul cărora autorul compilaţiei îşi îngăduie intervenţii, completări, parafrazări ori colaţionări între mai multe izvoare, iar apoi aşezarea în succesiune a unor scrieri întregi, cu rare situaţii în care se mai pot constata amestecuri.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">A doua domnie a lui Neculai Alecsandru Mavrocordat V. V. în Moldova</span>, în <span class="CharOverride-1">Cronicele României sau Letopiseţele Moldovei şi Valahiei</span>, II, publ. M. Kogălniceanu, Bucureşti, 1872, <span class="CharOverride-1">119</span>–<span class="CharOverride-1">173</span>; <span class="CharOverride-1">De a doua domnia lui Nicolae Alexandru Vodă, văleat 7720</span>, în Ioan Şt. Petre, <span class="CharOverride-1">Axintie Uricariul</span>, Bucureşti, 1944, <span class="CharOverride-1">77</span>–<span class="CharOverride-1">179; Cronica paralelă a Ţării Româneşti şi a Moldovei</span>, I–II, îngr. şi introd. Gabriel Ştrempel, Bucureşti, 1993–1994; <span class="CharOverride-1">De a doa domniia lui Nicolae Alexandru Vodă văleat 7220 (1712)</span>, îngr. şi introd. Andrei Eşanu și Valentina Eșanu, Chișinău, 1999.</p>
			<p class="Heuristica___m_RPR"><span class="CharOverride-2">Repere bibliografice:</span> Iorga, <span class="CharOverride-1">Ist. lit.</span> <span class="CharOverride-1">XVIII</span>, I, <span class="CharOverride-1">110–120</span>; Pascu, <span class="CharOverride-1">Ist. lit., </span>III<span class="CharOverride-1">, 57–62</span>; Perpessicius, <span class="CharOverride-1">Opere</span>, X, <span class="CharOverride-1">147–149</span>; Călinescu, <span class="CharOverride-1">Ist. lit.</span> (1941), <span class="CharOverride-1">30</span>, <span class="CharOverride-1">Ist. lit. </span>(1982), <span class="CharOverride-1">26</span>; Ioan Şt. Petre, <span class="CharOverride-1">Axinte Uricariul</span>, Bucureşti, 1944; I. Lăzărescu, <span class="CharOverride-1">Valoarea literară a cronicii lui Axinte Uricariul</span>, ALIL, t. X, 1959, 1–2; Zamfirescu, <span class="CharOverride-1">Studii</span>,<span class="CharOverride-1"> 184–204</span>; Lăudat, <span class="CharOverride-1">Ist. lit.</span>, III, <span class="CharOverride-1">5–13</span>;<span class="CharOverride-1"> Dicţ. lit. 1900</span>, <span class="CharOverride-1">66–67</span>; Dan Zamfirescu, <span class="CharOverride-1">Contribuţii la istoria literaturii române vechi</span>,<span class="CharOverride-1"> </span>Bucureşti, 1981, <span class="CharOverride-1">401–459</span>; Ştefan S. Gorovei, <span class="CharOverride-1">Spre unificarea istoriografiei naţionale: „Cronica paralelă” (Iaşi, 1733)</span>, AIX, t. XXV, 1988, 2; Ştefan S. Gorovei, <span class="CharOverride-1">Semnificaţia unor documente false din secolul XVIII</span>,<span class="CharOverride-1"> </span>AIX, t. XXVI, 1989, 1; Andrei Pippidi, <span class="CharOverride-1">O cronică munteană şi un cronicar moldovean. O ipoteză</span>, AIX, t. XXVI, 1989, 1; Cătălina Velculescu, <span class="CharOverride-1">Din nou despre „Cronica paralelă” şi „Letopiseţul cantacuzinesc”</span>, RITL, 1994, 3; Andrei Eșanu, <span class="CharOverride-1">Considerații despre viața și activitatea cărturărească a lui Axinte Uricariul</span>, „Revista de istorie a Moldovei”, 1994, 3–4. &#9;<span class="Semnatura">I.L.</span></p>
			<p class="Heuristica_PRIMUL_Semnat"><span class="titlu-12">AXIOMA</span><span class="CharOverride-1">, </span>revistă apărută la Ploieşti, lunar, din aprilie 2000 până în iunie 2010, cu subtitlul „Literatură, ştiinţe, religie, arte”. Director: Marian Ruscu; redactor-şef: Ieronim Tătaru; redactor-şef adjunct: Stelian Stan; redactor coordonator: Miron Oprea; secretar de redacţie: Bogdan Costin Georgescu; redactori (de la numărul 2/2002): Gabriela Vasilescu, Beatrice Ruscu, Vasile Moga, Marian Chirulescu, Constantin Dobrescu. După reorganizări succesive, <span class="CharOverride-2">A.</span> fixează un colegiu redacţional format din cadre didactice (Ion Bălu, Constantin Trandafir, Gabriela Vasilescu ș.a.), indică redactorii (Ina Bercea, Marian Chirulescu, Christian Crăciun, Ioana Scoruş, Nicolae Dorel Trifu ș.a.) și corespondenţii din străinătate (Cristina Neesham – Austria, Theodor Vasilache și Ileana Cristina Botescu – Germania, Jacques Raunet – Franţa). În articolul-program <span class="CharOverride-1">De ce Axioma?,</span> semnat Redacţia, plecând de la înţelesurile termenului „axiomă”, sunt expuse motivele opţiunii pentru titlu: „Iniţiatorii acestei publicaţii de cultură şi-au propus drept obiectiv punerea în evidenţă a adevărurilor simple, clare şi utile omului în activitatea spirituală [...]. Printre altele, modelele noastre spirituale sunt două personalităţi prahovene, reprezentative în cultura română: I.L. Caragiale şi Nichita Stănescu, scriitori ce au dat multe «axiome» pentru creşterea limbii şi literaturii, pentru cultura românească...”. În primii ani în <span class="CharOverride-2">A.</span> se tipăresc cu precădere scrieri ale membrilor redacției, de la poezie și proză la studiul de istorie şi istorie literară, la eseul filosofic, teologic, studiul comparatist, cronică de actualitate (teatru, muzică, arte plastice), tălmăciri din literatura universală. În scurt timp audienţa publicaţiei se extinde, iar numărul colaboratorilor în aceeași măsură. Redacţia consacră pagini speciale (câteodată un număr întreg) unor personalităţi ale culturii, îndeosebi lui I.L. Caragiale, E. Lovinescu, Nichita Stănescu, Zaharia Stancu, Şerban Cioculescu, Eminescu. O suită de editoriale atipice, întrucât de fapt sunt studii de istorie literară, marchează momente aniversare, vizând autori cu valoare de reper (Virginia Woolf, Gustave Flaubert, Stéphane Mallarmé, Nikolaus Lenau, José Ortega y Gasset ş.a.). Alte „file de dicţionar” evidențiază momente aniversare ale unor scriitori contemporani (V. Fanache, Ieronim Tătaru) sau evenimente editoriale. Deşi textele au în vedere domenii variate, revista nu rămâne la structura de magazin ilustrat, scrierile şi documentele inedite (scrisori, jurnale, memorii, iconografie) având drept ţintă cunoaşterea celor de la care provin (I.L. Caragiale, Tudor Arghezi, Barbu Delavrancea, G. Călinescu, Paul Constantinescu, Grigore Ionescu, George Moroşanu ş.a.). Rubricile de autor – „La colţ”, asigurată de Ion Stratan, „Ei şi Prahova”, susţinută de Paul D. Popescu – sunt radiografii incitante şi abordează conexiuni cu artele, filosofia, religia. <span class="CharOverride-2">A.</span> publică versuri de Ion Stratan, Simion Bărbulescu, Ioan Vieru ş.a., proză de Serghie Bucur, Livia Dinulescu ş.a., eseuri, cronici, studii şi comentarii de Ieronim Tătaru, Ion Bălu, Constantin Trandafir, Constantin Hârlav, studii de istorie, pagini de memorialistică de Miron Oprea (despre Dan Barbilian – Ion Barbu), traduceri de Vasile Moga, Bogdan Stoicescu. Revista acordă rubrici speciale şahului, jazzului, interviurilor cu personalităţi româneşti şi străine din diverse domenii. Numere speciale marchează aniversări ale publicaţiei: cinci ori zece ani de apariţie, o sută de numere etc. &#9;<span class="Semnatura">C.H. </span></p>
			<p class="Heuristica-PRIMUL"><span class="titlu-12">AZAP, Gheorghe</span> (26.VII.1939, Ticvaniu Mic, j. Caraş-Severin), poet. Este fiul Elenei (n. Cătană) şi al lui Gheorghe Azap, tâmplar. Face studii gimnaziale la Ticvaniu Mic şi liceale la Oraviţa, Anina şi Timişoara. De-a lungul timpului e muncitor la diverse întreprinderi, comis voiajor, învăţător suplinitor, pictor de firme etc. Târziu ajunge redactor la revista „Răzoare” (Oraviţa, 1996). După debutul din „Scrisul bănăţean” (1958), pentru <span class="CharOverride-2">A.</span> urmează o lungă aşteptare până la apariţia volumului colectiv <span class="CharOverride-1">Uneori zborul (şapte poeţi tineri)</span> (1973). Prima carte individuală, placheta <span class="CharOverride-1">Maria – o caterincă zbuciumată</span>, îi apare în 1975. Mai colaborează la „Luceafărul”, „Orizont”, „România literară”, „Steaua”, „Transilvania”, ,,Banat”, „Tribuna”, „Reflex” (Reşiţa) „Caraş-Severinul literar şi artistic”, „Flamura”, „Timpul” (Reşiţa) ş.a.</p>
			<p class="Heuristica-BASE">De la debut, atât temele (iubirea şi singurătatea), cât şi limbajul sunt deplin constituite la <span class="CharOverride-2">A.</span> Cărţile ce au urmat, <span class="CharOverride-1">Bocceluţa cu plăpânde</span> (1977), <span class="CharOverride-1">Roxana, Roxana, Roxana</span> (1978; Premiul Asociaţiei Scriitorilor din Timişoara), <span class="CharOverride-1">Eţetera</span> (1979), <span class="CharOverride-1">Cântece ştrengăreşti</span> (1981), <span class="CharOverride-1">Tereremul ocarinei</span> (1995; Pre&#173;miul Asociaţiei Scriitorilor din Timişoara) ş.a., favorabil întâmpinate de critică, reiau, într-o perpetuă şi nu lipsită de riscuri autorecuperare, aceleaşi motive în formule poetice cvasiidentice: suferinţa erotică, disimulată şi intensificată prin persiflare, într-o haină ostentativ (şi aparent) facilă. La acest „trubadur modern, boem incurabil, jurând pe caterincă şi euforizând miresme – <span class="CharOverride-1">mirozne –</span> rare” (Al. Ruja) maniera stilistică, dominată de ludic, angrenează permanent jocuri de cuvinte, de sensuri şi de intertexte. <span class="CharOverride-2">A. </span>forţează meşteşugul poetic prin acrobaţii de versificare; poemele abundă în invenţii verbale, expresii argotice, chiar golăneşti, jonglând totodată cu miturile şi cu eroii literaturii. Grimasa ironică e îmblânzită de melancolie. Versurile de album, romanţa, cronica rimată, grandilocvenţa ori accentele pastorale sunt mimate ingenios. Poza bufă de François Villon – epicureu, livresc şi boem, actualizat prin minulescianism şi modernism – reuşeşte să comunice plăcerea de a nu mai putea trăi decât făcând literatură, iar versurile celebrează indisociabil iubirea de viaţă şi iubirea de literatură: „La Iasnaia Poliana-i un spaţiu osebit/ Pios ca o miroznă de-a lungul unui ev/ Şi ierni împovărate de nopţi de antracit/ Acolo zburdă Kitty în inima lui Lev”. În <span class="CharOverride-1">Versuri din veacul icsics</span> (2010), tectonica socialului produce ecouri ample, pe care poetul le tratează în maniera caracteristică. Cu toate acestea, accentele elegiace sunt tot mai puternice, însingurarea nu mai este doar jucată, în locul măştilor blând-ironice instalându-se un rece zâmbet nostalgic: ,,Doar blugii, azi, mi-i trag peste ţurloi/ (Iţarii calzi, bucolica şi-o-ncheie!)/ Redă-mi, o, Doamne, satul înapoi,/ Din ghiarele acestor vremi yankee.” Stăpân peste inedita sa distilerie lexicală, <span class="CharOverride-2">A.</span> oficiază cu devotament ceremonialul poetic al ieşirii de sub presiunea convenţiilor.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Maria – o caterincă zbuciumată</span>, Timişoara, 1975; <span class="CharOverride-1">Bocceluţa cu plăpânde</span>, Bucureşti, 1977; <span class="CharOverride-1">Roxana, Roxana, Roxana</span>, Bucureşti, 1978; <span class="CharOverride-1">Eţetera</span>, Timişoara<span class="CharOverride-1">, </span>1979; <span class="CharOverride-1">Cântece ştrengăreşti</span>, Bucureşti, 1981; <span class="CharOverride-1">Cuib’şorul nostru de nicicând</span>, Timişoara, 1982; <span class="CharOverride-1">Ultimul exemplar</span>, Bucureşti, 1987; <span class="CharOverride-1">Tereremul ocarinei</span>, Timişoara, 1995; <span class="CharOverride-1">Vreo carte</span> <span class="CharOverride-1">(Curriculum vitae)</span>, Timişoara, 1995; <span class="CharOverride-1">Una sută de catrene drese-n damf de damigene</span>, Reşiţa, 2001; <span class="CharOverride-1">Poeme de cinci stele</span>, Cluj-Napoca, 2002; <span class="CharOverride-1">Versuri din veacul icsics</span>, Cluj-Napoca, 2010.</p>
			<p class="Heuristica___m_RPR"><span class="CharOverride-2">Repere bibliografice: </span>Alexiu, <span class="CharOverride-1">Ideografii</span>, <span class="CharOverride-1">192–193</span>; Mircea Iorgulescu, <span class="CharOverride-1">Amuzament şi gravitate</span>, RL, 1977, 42; Ulici, <span class="CharOverride-1">Prima verba</span>,<span class="CharOverride-1"> </span>II, <span class="CharOverride-1">8–10</span>; Cornel Ungureanu, <span class="CharOverride-1">Gheorghe Azap şi plăcerile vieţii la ţară</span>, O, 1979, 29; Gabriela Omăt, <span class="CharOverride-1">Gheorghe Azap sau Despre iubirea de literatură</span>, „Semenicul”, 1980, 10; Simion, <span class="CharOverride-1">Scriitori</span>, III, <span class="CharOverride-1">393–398</span>; <span class="CharOverride-1">Dicţ. scriit. rom.</span>, I, <span class="CharOverride-1">134–135</span>; Ruja, <span class="CharOverride-1">Parte</span>, I, <span class="CharOverride-1">291–297</span>, II, <span class="CharOverride-1">189–191</span>; Ionel Bota, <span class="CharOverride-1">Tânguitoarea cantilenă şi erosul purificator. Eseu asupra poeziei lui Gheorghe Azap</span>, Reşiţa, 1999; Radu Săplăcan, <span class="CharOverride-1">Exerciţii de balistică</span>, Cluj-Napoca, 2003, <span class="CharOverride-1">274–275</span>; <span class="CharOverride-1">Dicţ. Banat</span>, <span class="CharOverride-1">58–61</span>; Ungureanu, <span class="CharOverride-1">Geografia lit.</span>, IV, <span class="CharOverride-1">187–191</span>;<span class="CharOverride-1"> </span>Dorin Murariu, <span class="CharOverride-1">Biblioteca din Vest</span>, Timişoara, 2005, <span class="CharOverride-1">42–59</span>. &#9;<span class="Semnatura">O.B., Dr.M. </span></p>
			<p class="Heuristica-PRIMUL"><span class="titlu-12">AZAP, Ioan-Pavel</span> (15.V.1967, Ticvaniu Mic, j. Caraş-Severin), poet, prozator. Este fiul Mariei (n. Stângu) şi al lui Pavel Azap, muncitor. Urmează clasele primare în Ticvaniu Mic, continuându-şi şcoala la Oraviţa, unde frecventează şi Liceul de Matematică–Fizică (1981–1985). Mai târziu va fi student la Facultatea de Istorie şi Filosofie, secţia filosofie, a Universităţii „Babeş–Bolyai” din Cluj-Napoca (1990–1995). Lucrează ca economist şi funcţionar, iar din 1992 intră în presă, devenind redactor la „Mesagerul transilvan”, apoi la „Informaţia de Cluj” şi la „Transilvania jurnal”. Începând din 2003, este redactor la revista „Tribuna” din Cluj-Napoca. Debutează cu poezie în „Orizont” (1985), iar editorial cu volumul <span class="CharOverride-1">Autoportret cu mască</span> (1993; Premiul Filialei din Cluj a Uniunii Scriitorilor). Mai colaborează cu poezii, publicistică, critică şi cronici de film la „Steaua”, „Poesis”, „Cronica” (unde semnează seriile <span class="CharOverride-1">Jurnal de cinefil</span>, <span class="CharOverride-1">Cu ochii pe ecran</span>, făcând, în tandem cu Bogdan Ulmu, şi cronica filmului american), „Astra”, „Cele trei Crişuri”, „Confluenţe”<span class="CharOverride-1"> </span>(Oraviţa), „Monitorul de Cluj”, „Oraşul” (Cluj-Napoca) ş.a.</p>
			<p class="Heuristica-BASE">Scrisul lui <span class="CharOverride-2">A.</span> se desfăşoară între o formă de ritualizare discursivă şi un oarecare „naivism ironic” (Petru Poantă), vizibil la nivelul atitudinii poetice şi al construcţiei imaginarului. Retorica interogaţiei trimite adesea la ritmurile esenţiale ale fiinţei, pe suportul unor scenarii ale voinţei de cunoaştere: „Ce departe,/ ce departe/ gândul meu/ o să te poarte […] ce lumină,/ ce lumină/ mă izbeşte/ şi declină// ce tăcere,/ ce tăcere –/ Mă alungă/ şi mă cere” (<span class="CharOverride-1">Poem</span>). Ca o consecinţă, o „legiune” de îngeri îşi arată chipul în imaginarul poetic. De fiecare dată însă tratamentul este ironic, semnalând declişeizarea acestui stereotip literar şi, implicit, o conştiinţă a convenţiei: „m-am născut într-o dimineaţă/[…]/ îngerul mă privea din prag,/ enervat, –/ îşi pierduse răbdarea/ sau poate era beat// mama o bucurie cumplită/ avea, o Doamne!,/ când deodată îngerul s-a repezit/ şi mi-a tras două palme” (<span class="CharOverride-1">Înger de pază</span>). Şi confesiunea erotică îşi asumă două forme de expresie. Mai întâi, pentru reprezentarea stării<span class="CharOverride-2"> A.</span> apelează la oglinzi metaforizante, simbolice şi metafizice. Mitul iubirii-pasiune, într-o lectură tandru ironică, poate fi citit printre rânduri, de pildă în <span class="CharOverride-1">Balada iubitei ce purta ochelari</span>. Apoi, ca în volumul <span class="CharOverride-1">Uşa cu picioarele pe pământ</span> (2011), ies la suprafaţa textului culorile unui bacovianism sceptic. Îndrăgostitul îşi mărturiseşte, faţă de „obiectul” iubirii, o fascinaţie relativă, detensionată, adesea colorată sarcastic. Imaginea morţii este transfigurată, de asemenea, printr-o formulă duală a expresivităţii lirice. Uneori apare ca sugestie (<span class="CharOverride-1">Plimbarea bătrânei doamne</span>), în registru metaforizant, anecdotic, mai degrabă discret, iar alteori, ca personaj straniu şi puternic individualizat, prins în „ticuri şi isterii” cotidiene, moartea devine un poet grobian şi bovaric, un „creator” paradoxal, într-un text mizerabilist <span class="CharOverride-1">avant la lettre</span> (<span class="CharOverride-1">Moarte virgină</span>). De altminteri, ca o particularitate a stilului, se insistă vizibil asupra paradoxurilor, în general pe note grave şi în poze dramatice: „Îmi pare atât de rău/ că nu te-ai născut/ mai/ devreme:/ nu pot concepe/ moartea/ fără/ tine” (<span class="CharOverride-1">&amp;&amp;&amp;</span>). Proza lui <span class="CharOverride-2">A.</span>, reprezentată de microromanul <span class="CharOverride-1">Câteva ore din viaţa ta</span> (2007), schimbă întrucâtva configuraţia globală a imaginarului.<span class="CharOverride-2"> </span>Note prozaic-expresioniste însoţesc o poveste articulată pe pretextul clasic al „manuscrisului găsit”. Naraţiunea este disjunctivă, operând cu două cadre referenţiale (stagiul militar al personajului central şi perioada studenţiei sale), cu două timpuri verbale, în variaţie liberă (prezentul şi imperfectul), cu două persoane gramaticale ale discursului epic (persoana I şi persoana a II-a), cu două instanţe narative tutelare – naratorul care ajunge în posesia manuscrisului şi personajul confesiv din manuscris. Nu-i lipseşte romanului o oarecare tentă experimentală, speculată însă, pe bună dreptate, în sensul autenticităţii, concept care stă la baza construcţiei narative. Un volum de epigrame, intitulat <span class="CharOverride-1">Bărbi</span> (2002), câteva de interviuri cu regizori de film sau cu scriitori – <span class="CharOverride-1">Traveling</span> (2002), <span class="CharOverride-1">Coperta a patra</span> (2010), <span class="CharOverride-1">Octogon</span> (2012), alte câteva cărţi care reunesc cronici cinematografice completează profilul scriitorului.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Autoportret cu mască</span>, postfaţă Constantin Cubleşan, Cluj-Napoca, 1993; <span class="CharOverride-1">Funigei</span>, Reşiţa, 1997; <span class="CharOverride-1">Poeme de cinci stele</span>, Cluj-Napoca, 2002; <span class="CharOverride-1">Bărbi</span>, pref. Vasile Gogea, Cluj-Napoca, 2002; <span class="CharOverride-1">Traveling</span>, Bucureşti – Cluj-Napoca, 2002; <span class="CharOverride-1">Stop-cadru</span>, Cluj-Napoca, 2005; <span class="CharOverride-1">Câteva ore din viaţa ta</span>, Târgu Lăpuş, 2007; <span class="CharOverride-1">Togă de gală</span>, Cluj-Napoca, 2008; <span class="CharOverride-1">Coperta a patra</span>, Cluj-Napoca, 2010; <span class="CharOverride-1">Prim-plan</span>, Bucureşti, 2011; <span class="CharOverride-1">Uşa cu picioarele pe pământ</span>, Piteşti, 2011; <span class="CharOverride-1">DagheroTIFF</span>, Cluj-Napoca, 2012; <span class="CharOverride-1">Octogon</span>, Cluj-Napoca, 2012; <span class="CharOverride-1">16 mm</span>, Cluj-Napoca, 2012.<span class="CharOverride-2"> </span></p>
			<p class="Heuristica___m_RPR"><span class="CharOverride-2">Repere bibliografice:</span> Călin Teutişan, <span class="CharOverride-1">„Autoportret cu mască”</span>, TR, 1994, 8; Poantă, <span class="CharOverride-1">Dicţ. poeţi</span>, <span class="CharOverride-1">17–18</span>; Dorin Mureşan, <span class="CharOverride-1">Jocuri şi jucării</span>, TR, 2003, 20; Claudiu Groza, <span class="CharOverride-1">Computerul cu bibliografii</span>, Cluj-Napoca, 2004, <span class="CharOverride-1">91–93</span>; Alexandru Jurcan, <span class="CharOverride-1">Stop-cadru pe Ioan-Pavel Azap</span>, TR, 2006, 86; Adrian Ţion, <span class="CharOverride-1">Ultima melancolizare kaki</span>, ST, 2008, 2–3; Horia Gârbea, <span class="CharOverride-1">„Togă de gală”</span>, LCF, 2010, 13; Ioan Moldovan, <span class="CharOverride-1">„Uşa cu picioarele pe pământ”</span>, F, 2011, 9; Irina Petraş, <span class="CharOverride-1">„Uşa cu picioarele pe pământ”</span>, RL, 2011, 37. &#9;<span class="Semnatura">C.Tt.</span></p>
			<p class="Heuristica-PRIMUL"><span class="titlu-12">AZARIE</span> (mijlocul sec. XVI), cronicar. Cu <span class="CharOverride-2">A.</span> se încheie, în Moldova, şirul de istoriografi-monahi ce izvodesc anale în slavonă. Uceniceşte la Roman şi Suceava până să ajungă la mănăstirea Golia din Iaşi, unde se poate să fi devenit egumen. Îşi redactează cronica la cererea domnitorului Petru Şchiopul, recomandat acestuia, probabil, pentru instrucţia şi elocinţa sa aleasă, deopotrivă de mitropolitul Anastasie şi de logofătul Ioan Golăi, ochii ce supraveghează apoi din umbră relatarea. A scris în continuarea versiunii integrale a textului „magistrului” Macarie, păstrând tipicul cronologizării stricte (nu fără a lăsa să-i scape însă şi destule „licenţe” sau erori) şi avansând în genere prudent în comentarii, deşi instinctul epic, graba de a reveni pe alocuri cu detalii concură în a-i decupa ceva mai insistent statura şi umoarea de martor-narator. Cronica sa constituie pentru întregul interval restituit (1551–1574) rememorarea unor evenimente trăite, accesibile. Letopiseţul lui Eftimie, faţă de care scara de valori acreditată e câteodată alta, i-a rămas, s-ar părea, necunoscut. Preeminenţa „ideologiei” şi oportunităţile momentului înrâuresc, altminteri, şi la <span class="CharOverride-2">A.</span>, asupra judecăţii de durată; discernământul afişat (adesea exprimat, ca şi la înaintaşi, paradoxal şi pătimaş), dictează ca din culise, aprioric, valoarea „distribuţiei” ori consistenţa „rolului”, intrările, ieşirile din cadru, notate pentru fiecare personaj protagonist pe scena, altfel dominată de imprevizibil, a istoriei. Discreta relevanţă epică (eventual şi dramatică) a textului ţine şi de incipienta „tehnică” a eclerajului, complementară la virtuţile limbajului, poetizant în maniera prerenascentistă. Orgoliu sau naivitate, încrederea primilor noştri cronicari în propria capacitate de a persuada un cititor ingenuu creează cel dintâi efect „artistic”; în timp ce informaţia e manevrată cu aparentă „inocenţă”, contrastele şi „filtrele”, cuta posomorâtă sau insinuantă funcţionează eficient, într-un discurs subînţeles pragmatic. Spre menajarea susceptibilităţii Porţii (comanditarul cronicii, voievodul Petru Şchiopul, se bucura de trecere la Istanbul), <span class="CharOverride-2">A.</span> tratează cu ambiguă îngăduinţă evenimentele, la concurenţă – neştiută – cu Eftimie, ce motivase fără echivoc şi aprobase, în letopiseţul paralel, complotul ce-l va suprima pe Ştefăniţă. Exagerarea dispoziţiei pioase şi a dărniciei ctitorului Lăpuşneanu faţă cu propria zidire de la Slatina (e invocată şi faimoasa convertire ca Pahomie monah, răstălmăcită cinic, în alt veac, drept joc duplicitar al histrionicului personaj cu „masca” morţii în final) anticipează, retoric, nota subsecventă în care <span class="CharOverride-2">A.</span> îl dezavua pe Despot (Iacob Heraclid): un apostat, uzurpator, de extracţie incertă, persecutor, ca „luteran”, al clerului şi boierimii indigene. Acumularea de „păcate” e stringentă, punând la încercare răbdarea cronicarului. Partizanatul va fi încă şi mai obstinat, iar „rechizitoriul” virulent într-un portret – cheia secvenţei e apocaliptică – menit a submina imaginea lui Ioan Vodă (cel Cumplit); rival nemijlocit lui Petru Şchiopul şi victimă într-un răsunător scenariu al „vânzării”, în care Ganelon ia chipul Ieremiei Golia, fratele logofătului, cel care trage sforile letopiseţului. Ca şi antecesorii, <span class="CharOverride-2">A.</span> (ce crede în valoarea scrisului, reiterând, în cronică, elogiul minţii şi lauda „alcătuirilor retoriceşti”) recurge la modele bizantine; e preferat Manasses, cu <span class="CharOverride-1">Istoria sinoptică</span> (extrem de receptat şi de „productiv” în şcoala cronografică a locului), al cărui stil manierist convine vehemenţei de comandă ori exerciţiului encomiastic, disimulării sau eschivelor candide ale cronicarului. Descoperit la Petersburg, într-un miscelaneu transcris, se pare, în Moldova pe la sfârşitul veacului al XVI-lea sau la începutul celui următor, letopiseţul datorat lui <span class="CharOverride-2">A.</span> a fost publicat de A.I. Iaţimirski în 1908, şi peste doar un an de Ioan Bogdan, la Bucureşti. Ar aparţine, de asemenea, cronicarului transcrierea în medio-bulgară a unei cărţi considerate a aparţine patrimoniului istoric şi hagiografic al „Bizanţului” balcanic, <span class="CharOverride-1">Vieţile regilor şi episcopilor sârbi</span>, un monument al scrisului sud-dunărean.</p>
			<p class="Heuristica___mici"><span class="CharOverride-10">Scrieri: </span><span class="CharOverride-1">Letopiseţul lui Azarie</span>, tr. şi publ. Ioan Bogdan, AAR, memoriile secţiunii istorice, t. XXXI, 1908–1909; reed. în <span class="CharOverride-1">Cronicile slavo-române din sec. XV-XVI publicate de Ion Bogdan</span>, îngr. P.P. Panaitescu, Bucureşti, 1959, în LRV, I, <span class="CharOverride-1">206–220</span>.</p>
			<p class="Heuristica___m_RPR"><span class="CharOverride-2">Repere bibliografice:</span> Bogdan, <span class="CharOverride-1">Scrieri</span>, <span class="CharOverride-1">416–463</span>; Iorga, <span class="CharOverride-1">Ist. lit.</span>, I, <span class="CharOverride-1">154–155</span>; Minea, <span class="CharOverride-1">Letopiseţele</span>, <span class="CharOverride-1">98–140</span>; Cartojan, <span class="CharOverride-1">Ist. lit.</span> (1940), I, <span class="CharOverride-1">34–35</span>, <span class="CharOverride-1">40–42</span>; Călinescu, <span class="CharOverride-1">Ist. lit.</span> (1941), <span class="CharOverride-1">18–20</span>,<span class="CharOverride-1"> 890–891</span>, <span class="CharOverride-1">Ist. lit.</span> (1982), <span class="CharOverride-1">14–15</span>, <span class="CharOverride-1">978–979</span>; Ciobanu, <span class="CharOverride-1">Ist. lit. </span>(1989), <span class="CharOverride-1">20–21</span>,<span class="CharOverride-1"> 52–55</span>,<span class="CharOverride-1"> 58</span>,<span class="CharOverride-1"> 65</span>, <span class="CharOverride-1">67</span>,<span class="CharOverride-1"> 70–72</span>,<span class="CharOverride-1"> 167</span>; Émile Turdeanu, <span class="CharOverride-1">La Littérature bulgare du XIV-e siècle et sa diffusion dans les Pays Roumains</span>, Paris, 1947,<span class="CharOverride-1"> 22–34</span>,<span class="CharOverride-1"> passim</span>; Ion-Radu Mircea, <span class="CharOverride-1">„Les Vies des rois et archevêques serbes” et leur circulation en Moldavie</span>, RSE, 1966, 3–4; Ivaşcu, <span class="CharOverride-1">Ist. lit.</span>, I, <span class="CharOverride-1">87–90</span>; Piru, <span class="CharOverride-1">Ist. lit.</span>, I, <span class="CharOverride-1">36–39</span>; <span class="CharOverride-1">Ist. lit.</span>, I, <span class="CharOverride-1">261–264</span>,<span class="CharOverride-1"> 279</span>; Mihăilă, <span class="CharOverride-1">Contribuţii</span>, <span class="CharOverride-1">104–163</span>; <span class="CharOverride-1">Dicţ. lit. 1900</span>, 67; G. Mihăilă, <span class="CharOverride-1">Cultură şi literatură română veche în context european</span>, Bucureşti, 1979, <span class="CharOverride-1">380–389</span>;<span class="CharOverride-1"> </span>Mazilu, <span class="CharOverride-1">Lit. rom.</span>, <span class="CharOverride-1">321–349</span>, <span class="CharOverride-1">413–417</span>; Velculescu, <span class="CharOverride-1">Scriere</span>, <span class="CharOverride-1">7–26</span>; Păcurariu, <span class="CharOverride-1">Ist. Bis.</span>, I, <span class="CharOverride-1">474</span>, <span class="CharOverride-1">486–487</span>, <span class="CharOverride-1">520</span>,<span class="CharOverride-1"> 529</span>, <span class="CharOverride-1">569</span>; Mazilu, <span class="CharOverride-1">Recitind</span>, I, <span class="CharOverride-1">165–167</span>; Sorohan, <span class="CharOverride-1">Introducere</span>, <span class="CharOverride-1">56–59</span>; Petre Guran, <span class="CharOverride-1">Slavonic Historical Writing in South-Eastern Europe</span>, <span class="CharOverride-1">1200–1600</span>,<span class="CharOverride-1"> </span>în <span class="CharOverride-1">The Oxford History of Historical Writing</span>, II, coordonatori Sarah Foot şi Chase F. Robinson, Oxford, 2012, <span class="CharOverride-1">328</span>–<span class="CharOverride-1">345</span>. &#9;<span class="Semnatura">R.Ş.</span><span class="Semnatura"> </span></p>
			<p class="Heuristica_PRIMUL_Semnat"><span class="titlu-12">AZI</span><span class="CharOverride-2">, </span>revistă apărută la Bucureşti, lunar între martie 1932 şi august 1938, apoi săptămânal între 9 februarie 1939 şi 8 septembrie 1940. Redactor: Zaharia Stancu (director de la numărul 3/1932); de la numărul 4/1934 apare sub conducerea unui comitet; de la numărul 1/1935 redactori sunt Zaharia Stancu şi Petru Manoliu; de la numărul 21/1936 e menţionat ca redactor numai Zaharia Stancu, desemnat încă o dată director de la numărul 30/1937. Începând cu numărul 26/1937, „Revistă lunară de literatură, critică şi artă” devine „Revistă lunară literară, artistică, socială”, iar din 1939, când apare în a doua serie, săptămânală, subtitlul e „Politic, social, literar”; director şi proprietar: Zaharia Stancu. Deşi lipsită de un program explicit, <span class="CharOverride-2">A.</span> dovedeşte prin conţinut a fi un spaţiu de manifestare a tinerei generaţii intelectuale de la 1930. În paginile ei pot fi întâlnite, cel puţin în primii ani, numele cele mai proeminente ale acestei generaţii şi problematica ei, exprimată mai ales într-o febrilă şi densă eseistică pe teme filosofice, artistice, literare, sociale. Astfel, în numărul 1, în locul tradiționalului articol-program se publică eseul <span class="CharOverride-1">Crepuscul</span> al lui Mircea Eliade, care va da tonul unei ample dezbateri. Autorul constata „marea deplasare împlinită de Renaştere în raporturile omului cu lumea” şi deplângea faptul că s-a ajuns treptat la „incomprehensibilitatea simbolului”: „Epoca modernă, prin excelenţă simbolică, refuză orice sens simbolic activităţilor sale fie individuale, fie colective”. Ideea este preluată în numărul următor de Mihail Sebastian, care deploră, la rândul său, „decadenţa modernistă”, pentru a fi ulterior discutată din diferite unghiuri: Emil Cioran abordează „epuizarea instinctului creator” şi „atomizarea so&#173;ci&#173;ală” din epoca modernă, Petru Comarnescu subliniază „sărăcia sufletească” şi „conştiinţa aproa&#173;pe somnambulică” a omului contemporan, identificând cauza în naturalismul şi mecanicismul acestei perioade şi soluţia în revenirea la un „neoclasicism”, la „armonizarea tuturor antinomiilor şi exceselor”, Constantin Noica relevă importanţa actuală a filosofiei şi a modelelor oferite de ea, Octav Şuluţiu pune problema valorilor în civilizaţie, iar Mircea Eliade revine în dezbatere cu eseul <span class="CharOverride-1">Căile spiritului</span>, în care distinge două direcţii spirituale ce pot reprezenta încă repere în eclectica, dacă nu haotica lume modernă: soteria, calea mântuirii, şi simpatia, calea armoniei cu întreaga existenţă. Faptul că eseistica reprezintă punctul forte al revistei este dovedit şi de frecvenţa şi vigoarea ideatică a unor texte semnate fie de autorii amintiţi, fie de Vasile Lovinescu (<span class="CharOverride-1">Exerciţiile spirituale ale Sfântului Ignaţiu de Loyola</span>), Eugen Ionescu (<span class="CharOverride-1">Critică şi scrupule sentimentale</span>), Nicolae Roşu (<span class="CharOverride-1">Procesul ortodoxiei</span>), Mihail Polihroniade (<span class="CharOverride-1">Generaţia tânără şi ritmul mondial</span>), Petru Manoliu (<span class="CharOverride-1">Călătorie la capătul vieţii, Despre cineva: moartea</span>, <span class="CharOverride-1">Geneza</span>), Horia Groza (<span class="CharOverride-1">Literatul mistic şi tipurile colective</span>, <span class="CharOverride-1">Critica poemului</span>), M. Blecher (<span class="CharOverride-1">Exegeza câtorva teme comune</span>), Anton Dumitriu (<span class="CharOverride-1">Supraoameni</span>, <span class="CharOverride-1">De ce filosofăm?</span>, <span class="CharOverride-1">Despre explicaţia ştiinţifică</span>, <span class="CharOverride-1">Monarhie şi ierarhie</span>). Acordând întâietate eseului şi în general publicisticii culturale (în rubrici precum „Ieri, azi, mâine” şi „Cronica măruntă” – în prima serie, „Viaţa culturală şi artistică de azi” ori „Azi punem lucrurile la punct” – în cea de-a doua), revista nu neglijează nici beletristica propriu-zisă sau comentariile asupra acesteia. În <span class="CharOverride-2">A.</span> se publică, de exemplu, destul de multă poezie de calitate, aparţinând unor autori deja consacraţi sau unor tineri care mai târziu vor confirma. Este de reţinut în primul rând colaborarea lui V. Voiculescu (<span class="CharOverride-1">Bacantă dansând</span>, <span class="CharOverride-1">Plecarea</span>, <span class="CharOverride-1">Arta târzie</span>, <span class="CharOverride-1">În peştera Nirvanei</span>, <span class="CharOverride-1">Balada Sfântului în câmp</span>, <span class="CharOverride-1">Rămâi</span>) şi a lui Victor Eftimiu (<span class="CharOverride-1">Nu ţi-am cerut, o, Doamne...</span>, <span class="CharOverride-1">Să plâng şi să laud</span>), iar din noua generaţie se remarcă Saşa Pană, Ilarie Voronca, Emil Giurgiuca, Horia Stamatu, Ştefan Baciu, Radu Boureanu, Virgil Carianopol, Ion Th. Ilea, Ştefan Roll, Geo Bogza, Maria Banuş, Zaharia Stancu, Eugen Jebeleanu. De diverse orientări estetice, mergând de la modernismul debordant până la tradiţionalismul echilibrat, aceşti poeţi şi-au găsit loc în paginile revistei, ceea ce indică deschiderea spre toate valorile, de oriunde ar veni. Acelaşi lucru se poate observa şi în cazul prozei, semnate de scriitori din generaţii diferite, cu viziuni şi stiluri diferite. Apar fragmente din romanele analitice ale Hortensiei Papadat-Bengescu, ale lui Anton Holban şi Gib I. Mihăescu, proză de observaţie realistă aparţinând lui Ion Călugăru, povestiri de Panait Istrati şi G.M. Zamfirescu, ca şi texte de Mihail Sebastian, Mircea Eliade, Radu Boureanu, Romulus Dianu, Coca Farago, Geo Bogza ş.a. Dacă genul dramatic e mai puţin prezent, fiind de consemnat doar publicarea misterului într-un act <span class="CharOverride-1">La pragul minunii</span> de V. Voiculescu şi primul act din piesa <span class="CharOverride-1">Oameni feluriţi</span> de Anton Holban, mult mai bogat se arată compartimentul de critică al revistei, care cuprinde atât interpretări teoretice sau istorico-literare, cât şi comentarii la zi despre cărţi, personalităţi şi probleme ale vieţii scriitoriceşti. Aici îşi publică Anton Holban amplul și comprehensivul eseu despre Marcel Proust (22–26/1936) şi confesiunea <span class="CharOverride-1">Testament literar</span> (27/1937). Pompiliu Constantinescu scrie despre <span class="CharOverride-1">Sensul creator al junimismului</span>, N. Argintescu-Amza e autorul unor <span class="CharOverride-1">Glose pentru neoclasicism</span>, Saşa Pană semnează un medalion Alfred Jarry, Victor Eftimiu analizează minuţios şi în spirit critic traducerea <span class="CharOverride-1">Iliadei </span>făcută<span class="CharOverride-1"> </span>de George Murnu, D. Trost abordează teme felurite: <span class="CharOverride-1">Drumurile poeziei, Estetica lui Zola</span>, <span class="CharOverride-1">Revoluţia în literatură</span>. În ce priveşte cronica literară, aceasta a avut un caracter nepermanent în prima serie a revistei, când a fost susţinută de Octav Şuluţiu, Vasile Damaschin şi Constantin Micu, şi a fost mai constantă în a doua serie, când titularul ei a fost Ieronim Şerbu, comentator al unor cărţi de Liviu Rebreanu, Al. A. Philippide, G. Călinescu, F. Aderca, Dan Petraşincu ş.a. Tot în seria a doua <span class="CharOverride-2">A.</span> are şi o rubrică a „Cărții străine”, în care Ştefan Roll, sub numele civil Gheorghe Dinu, urmăreşte noile apariţii din literatura universală. La acestea se adaugă o publicistică densă, cuprinzând recenzii, evocări, articole comemorative, note critice şi polemice, care împreună reuşesc să dea o imagine vie a fenomenului literar din epocă. Revista are şi alte substanțiale rubrici: „Cronică plastică”, „Cronică muzicală”, „Cronică teatrală”, „Cronică cinematografică”. Un spaţiu larg se acordă traducerilor, foarte variate în privinţa epocilor, literaturilor şi genurilor ilustrate: dialogul filosofic <span class="CharOverride-1">Hanurile</span> de Erasm din Rotterdam, eseul <span class="CharOverride-1">Zeii în exil </span>de Heine, aforisme de Jules Renard, proză de A.P. Cehov, Maupassant, Zola, Knut Hamsun, William Faulkner, teatru de Karel Čapek, poeme de Carducci, Rilke, Vladimir Maiakovski, Apollinaire ş.a. Mult mai angajată în bătălia ideologică a vremii în a doua perioadă, aşa cum o arată editorialele lui Zaharia Stancu şi mai ales vehementa campanie dusă de acesta împotriva lui Pamfil Şeicaru în 1939, <span class="CharOverride-2">A.</span> a izbutit să evite extremele şi să devină una dintre publicaţiile valoroase din perioada interbelică. Alți colaboratori: Traian Herseni, Henri H. Stahl, Vladimir Streinu, Ernest Bernea, Oscar Lemnaru, Mihail Celarianu, H. Bonciu, Al. Mironescu, G. Talaz, George Demetru-Pan, Emil Gulian, Tudor Teodorescu-Branişte, N. Carandino, Eugen Relgis, Mircea Damian. &#9;<span class="CharOverride-13">I.M.</span></p>
		</div>
		<div id="_idContainer019" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Argonaut</span></p>
		</div>
		<div id="_idContainer020" class="Basic-Text-Frame">
			<p class="Basic-Paragraph"><span class="CharOverride-1">Arhiva</span></p>
		</div>
		<div id="_idContainer021" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Arhiva</span></p>
		</div>
		<div id="_idContainer022" class="Basic-Text-Frame">
			<p class="Basic-Paragraph"><span class="CharOverride-1">Arhiva</span></p>
		</div>
		<div id="_idContainer023" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Arhiva</span></p>
		</div>
		<div id="_idContainer024" class="Basic-Text-Frame">
			<p class="Basic-Paragraph"><span class="CharOverride-1">Arhivele</span></p>
		</div>
		<div id="_idContainer025" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Aricescu</span></p>
		</div>
		<div id="_idContainer026" class="Basic-Text-Frame">
			<p class="Basic-Paragraph"><span class="CharOverride-1">Aricescu</span></p>
		</div>
		<div id="_idContainer027" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Arieşan</span></p>
		</div>
		<div id="_idContainer028" class="Basic-Text-Frame">
			<p class="Basic-Paragraph"><span class="CharOverride-1">Arieşanu</span></p>
		</div>
		<div id="_idContainer029" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Arion</span></p>
		</div>
		<div id="_idContainer030" class="Basic-Text-Frame">
			<p class="Basic-Paragraph"><span class="CharOverride-1">Arion</span></p>
		</div>
		<div id="_idContainer031" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Aristia</span></p>
		</div>
		<div id="_idContainer032" class="Basic-Text-Frame">
			<p class="Basic-Paragraph"><span class="CharOverride-1">Armașu</span></p>
		</div>
		<div id="_idContainer033" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Armeanu</span></p>
		</div>
		<div id="_idContainer034" class="Basic-Text-Frame">
			<p class="Basic-Paragraph"><span class="CharOverride-1">Armonia</span></p>
		</div>
		<div id="_idContainer035" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Arta</span></p>
		</div>
		<div id="_idContainer036" class="Basic-Text-Frame">
			<p class="Basic-Paragraph"><span class="CharOverride-1">Arta</span></p>
		</div>
		<div id="_idContainer037" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Arta</span></p>
		</div>
		<div id="_idContainer038" class="Basic-Text-Frame">
			<p class="Basic-Paragraph"><span class="CharOverride-1">Arta</span></p>
		</div>
		<div id="_idContainer039" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Aruştei</span></p>
		</div>
		<div id="_idContainer040" class="Basic-Text-Frame">
			<p class="Basic-Paragraph"><span class="CharOverride-1">Asachi</span></p>
		</div>
		<div id="_idContainer041" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Asachi</span></p>
		</div>
		<div id="_idContainer042" class="Basic-Text-Frame">
			<p class="Basic-Paragraph"><span class="CharOverride-1">Asachi</span></p>
		</div>
		<div id="_idContainer043" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Asachi</span></p>
		</div>
		<div id="_idContainer044" class="Basic-Text-Frame">
			<p class="Basic-Paragraph"><span class="CharOverride-1">Asachi</span></p>
		</div>
		<div class="_idGenObjectLayout-1">
			<div id="_idContainer045" class="_idGenObjectStyleOverride-1">
				<img class="_idGenObjectAttribute-1" src="06_Argintaru_Az_372-467-web-resources/image/4ss.jpg" alt="" />
			</div>
		</div>
		<div id="_idContainer046" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Asachi</span></p>
		</div>
		<div id="_idContainer047" class="Basic-Text-Frame">
			<p class="Basic-Paragraph"><span class="CharOverride-1">Asachi</span></p>
		</div>
		<div class="_idGenObjectLayout-1">
			<div id="_idContainer048" class="_idGenObjectStyleOverride-1">
				<img class="_idGenObjectAttribute-1" src="06_Argintaru_Az_372-467-web-resources/image/F_I_46_49s5_-_G._Asaki.jpg" alt="" />
			</div>
		</div>
		<div id="_idContainer049" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Asachi</span></p>
		</div>
		<div id="_idContainer050" class="Basic-Text-Frame">
			<p class="Basic-Paragraph"><span class="CharOverride-1">Asiminei</span></p>
		</div>
		<div id="_idContainer051" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Aslan</span></p>
		</div>
		<div id="_idContainer052" class="Basic-Text-Frame">
			<p class="Basic-Paragraph"><span class="CharOverride-1">Asmodeu</span></p>
		</div>
		<div id="_idContainer053" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Asociaţia</span></p>
		</div>
		<div id="_idContainer054" class="Basic-Text-Frame">
			<p class="Basic-Paragraph"><span class="CharOverride-1">Asociaţia</span></p>
		</div>
		<div id="_idContainer055" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Astaloş</span></p>
		</div>
		<div id="_idContainer056" class="Basic-Text-Frame">
			<p class="Basic-Paragraph"><span class="CharOverride-1">Astaloş</span></p>
		</div>
		<div id="_idContainer057" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Astra</span></p>
		</div>
		<div id="_idContainer058" class="Basic-Text-Frame">
			<p class="Basic-Paragraph"><span class="CharOverride-1">Astra</span></p>
		</div>
		<div class="_idGenObjectLayout-1">
			<div id="_idContainer059" class="_idGenObjectStyleOverride-1">
				<img class="_idGenObjectAttribute-1" src="06_Argintaru_Az_372-467-web-resources/image/F_II_177_762d_-_sedinta_ASTRA.jpg" alt="" />
			</div>
		</div>
		<div id="_idContainer060" class="_idGenObjectStyleOverride-1">
			<p class="Legenda_BUN">Ședință la ASTRA</p>
		</div>
		<div id="_idContainer061" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Astra</span></p>
		</div>
		<div id="_idContainer062" class="Basic-Text-Frame">
			<p class="Basic-Paragraph"><span class="CharOverride-1">Astra</span></p>
		</div>
		<div id="_idContainer063" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Astra</span></p>
		</div>
		<div id="_idContainer064" class="Basic-Text-Frame">
			<p class="Basic-Paragraph"><span class="CharOverride-1">Astra</span></p>
		</div>
		<div id="_idContainer065" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Atanasiu</span></p>
		</div>
		<div id="_idContainer066" class="Basic-Text-Frame">
			<p class="Basic-Paragraph"><span class="CharOverride-1">Ateneu</span></p>
		</div>
		<div id="_idContainer067" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Ateneu</span></p>
		</div>
		<div class="_idGenObjectLayout-1">
			<div id="_idContainer068" class="_idGenObjectStyleOverride-1">
				<img class="_idGenObjectAttribute-1" src="06_Argintaru_Az_372-467-web-resources/image/Atenseu_1964.png" alt="" />
			</div>
		</div>
		<div id="_idContainer069" class="Basic-Text-Frame">
			<p class="Basic-Paragraph"><span class="CharOverride-1">Ateneul</span></p>
		</div>
		<div id="_idContainer070" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Ateneul</span></p>
		</div>
		<div id="_idContainer071" class="Basic-Text-Frame">
			<p class="Basic-Paragraph"><span class="CharOverride-1">Atheneul</span></p>
		</div>
		<div id="_idContainer072" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Aurora</span></p>
		</div>
		<div id="_idContainer073" class="Basic-Text-Frame">
			<p class="Basic-Paragraph"><span class="CharOverride-1">Aurora</span></p>
		</div>
		<div id="_idContainer074" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Aurora</span></p>
		</div>
		<div id="_idContainer075" class="Basic-Text-Frame">
			<p class="Basic-Paragraph"><span class="CharOverride-1">Aurora</span></p>
		</div>
		<div id="_idContainer076" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Autobiografie</span></p>
		</div>
		<div id="_idContainer077" class="Basic-Text-Frame">
			<p class="Basic-Paragraph"><span class="CharOverride-1">Autobiografie</span></p>
		</div>
		<div id="_idContainer078" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Autobiografie</span></p>
		</div>
		<div id="_idContainer079" class="Basic-Text-Frame">
			<p class="Basic-Paragraph"><span class="CharOverride-1">Autobiografie</span></p>
		</div>
		<div id="_idContainer080" class="Basic-Text-Frame">
			<p class="Heuristica-PRIMUL ParaOverride-2"><span class="Nume-fara-poza CharOverride-14">Autoportrete</span></p>
		</div>
		<div class="_idGenObjectLayout-1">
			<div id="_idContainer081" class="_idGenObjectStyleOverride-1">
			</div>
		</div>
		<div class="_idGenObjectLayout-1">
			<div id="_idContainer082" class="_idGenObjectStyleOverride-1">
				<img class="_idGenObjectAttribute-1" src="06_Argintaru_Az_372-467-web-resources/image/cezar_p.png" alt="" />
			</div>
		</div>
		<div id="_idContainer083" class="Basic-Text-Frame">
			<p class="Legenda_BUN"><span class="CharOverride-15">Iulia Hasdeu</span></p>
		</div>
		<div id="_idContainer084" class="Basic-Text-Frame">
			<p class="Legenda_BUN"><span class="CharOverride-15">Cezar Petrescu</span></p>
		</div>
		<div class="_idGenObjectLayout-1">
			<div id="_idContainer085" class="_idGenObjectStyleOverride-1">
				<img class="_idGenObjectAttribute-1" src="06_Argintaru_Az_372-467-web-resources/image/toparceanu.png" alt="" />
			</div>
		</div>
		<div id="_idContainer086" class="Basic-Text-Frame">
			<p class="Legenda_BUN"><span class="CharOverride-15">George Topîrceanu</span></p>
		</div>
		<div class="_idGenObjectLayout-1">
			<div id="_idContainer087" class="_idGenObjectStyleOverride-1">
				<img class="_idGenObjectAttribute-1" src="06_Argintaru_Az_372-467-web-resources/image/hasdeu.png" alt="" />
			</div>
		</div>
		<div id="_idContainer088" class="Basic-Text-Frame">
			<p class="Legenda_BUN"><span class="CharOverride-15">Barbu Delavrancea</span></p>
		</div>
		<div id="_idContainer089" class="Basic-Text-Frame">
			<p class="Legenda_BUN"><span class="CharOverride-15">Victor Ion Popa</span></p>
		</div>
		<div class="_idGenObjectLayout-1">
			<div id="_idContainer090" class="_idGenObjectStyleOverride-1">
				<img class="_idGenObjectAttribute-1" src="06_Argintaru_Az_372-467-web-resources/image/delavrancea.png" alt="" />
			</div>
		</div>
		<div class="_idGenObjectLayout-1">
			<div id="_idContainer091" class="_idGenObjectStyleOverride-1">
				<img class="_idGenObjectAttribute-1" src="06_Argintaru_Az_372-467-web-resources/image/POPA.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer092" class="_idGenObjectStyleOverride-1">
				<img class="_idGenObjectAttribute-1" src="06_Argintaru_Az_372-467-web-resources/image/perpessicius.png" alt="" />
			</div>
		</div>
		<div class="_idGenObjectLayout-1">
			<div id="_idContainer093" class="_idGenObjectStyleOverride-1">
				<img class="_idGenObjectAttribute-1" src="06_Argintaru_Az_372-467-web-resources/image/rerbreanu.png" alt="" />
			</div>
		</div>
		<div id="_idContainer094" class="Basic-Text-Frame">
			<p class="Legenda_BUN"><span class="CharOverride-15">Liviu Rebreanu</span></p>
		</div>
		<div id="_idContainer095" class="Basic-Text-Frame">
			<p class="Legenda_BUN"><span class="CharOverride-15">H. Sanielevici </span></p>
		</div>
		<div id="_idContainer096" class="Basic-Text-Frame">
			<p class="Legenda_BUN"><span class="CharOverride-15">Perpessicius</span></p>
		</div>
		<div class="_idGenObjectLayout-1">
			<div id="_idContainer097" class="_idGenObjectStyleOverride-1">
				<img class="_idGenObjectAttribute-1" src="06_Argintaru_Az_372-467-web-resources/image/sani.png" alt="" />
			</div>
		</div>
		<div id="_idContainer098" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Autobiografie</span></p>
		</div>
		<div id="_idContainer099" class="Basic-Text-Frame">
			<p class="Basic-Paragraph"><span class="CharOverride-1">Autobiografie</span></p>
		</div>
		<div id="_idContainer100" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Autobiografie</span></p>
		</div>
		<div id="_idContainer101" class="Basic-Text-Frame">
			<p class="Basic-Paragraph"><span class="CharOverride-1">Autobiografie</span></p>
		</div>
		<div class="_idGenObjectLayout-1">
			<div id="_idContainer102" class="_idGenObjectStyleOverride-1">
			</div>
		</div>
		<div class="_idGenObjectLayout-1">
			<div id="_idContainer103" class="_idGenObjectStyleOverride-1">
			</div>
		</div>
		<div id="_idContainer104" class="Basic-Text-Frame">
			<p class="Legenda_BUN"><span class="CharOverride-15">Nichita Stănescu</span></p>
		</div>
		<div id="_idContainer105" class="Basic-Text-Frame">
			<p class="Heuristica-PRIMUL ParaOverride-2"><span class="Nume-fara-poza CharOverride-14">Autoportrete</span></p>
		</div>
		<div class="_idGenObjectLayout-1">
			<div id="_idContainer106" class="_idGenObjectStyleOverride-1">
			</div>
		</div>
		<div class="_idGenObjectLayout-1">
			<div id="_idContainer107" class="_idGenObjectStyleOverride-1">
				<img class="_idGenObjectAttribute-1" src="06_Argintaru_Az_372-467-web-resources/image/calugarul.png" alt="" />
			</div>
		</div>
		<div id="_idContainer108" class="Basic-Text-Frame">
			<p class="Legenda_BUN"><span class="CharOverride-15">Ion Călugăru</span></p>
		</div>
		<div class="_idGenObjectLayout-1">
			<div id="_idContainer109" class="_idGenObjectStyleOverride-1">
				<img class="_idGenObjectAttribute-1" src="06_Argintaru_Az_372-467-web-resources/image/stanescu.png" alt="" />
			</div>
		</div>
		<div class="_idGenObjectLayout-1">
			<div id="_idContainer110" class="_idGenObjectStyleOverride-1">
				<img class="_idGenObjectAttribute-1" src="06_Argintaru_Az_372-467-web-resources/image/arghezi.png" alt="" />
			</div>
		</div>
		<div id="_idContainer111" class="Basic-Text-Frame">
			<p class="Legenda_BUN"><span class="CharOverride-15">Petru Dumitriu</span></p>
		</div>
		<div class="_idGenObjectLayout-1">
			<div id="_idContainer112" class="_idGenObjectStyleOverride-1">
				<img class="_idGenObjectAttribute-1" src="06_Argintaru_Az_372-467-web-resources/image/dumitriu.png" alt="" />
			</div>
		</div>
		<div id="_idContainer113" class="Basic-Text-Frame">
			<p class="Legenda_BUN"><span class="CharOverride-15">Tudor Arghezi</span></p>
		</div>
		<div id="_idContainer114" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Autobiografie</span></p>
		</div>
		<div class="_idGenObjectLayout-1">
			<div id="_idContainer115" class="_idGenObjectStyleOverride-1">
				<img class="_idGenObjectAttribute-1" src="06_Argintaru_Az_372-467-web-resources/image/sorescu.png" alt="" />
			</div>
		</div>
		<div class="_idGenObjectLayout-1">
			<div id="_idContainer116" class="_idGenObjectStyleOverride-1">
				<img class="_idGenObjectAttribute-1" src="06_Argintaru_Az_372-467-web-resources/image/labis.png" alt="" />
			</div>
		</div>
		<div id="_idContainer117" class="Basic-Text-Frame">
			<p class="Legenda_BUN"><span class="CharOverride-15">Marin Sorescu  </span></p>
		</div>
		<div id="_idContainer118" class="Basic-Text-Frame">
			<p class="Legenda_BUN"><span class="CharOverride-15">Nicolae Labiş</span></p>
		</div>
		<div id="_idContainer119" class="Basic-Text-Frame">
			<p class="Basic-Paragraph"><span class="CharOverride-1">Autobiografie</span></p>
		</div>
		<div id="_idContainer120" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Autobiografie</span></p>
		</div>
		<div id="_idContainer121" class="Basic-Text-Frame">
			<p class="Basic-Paragraph"><span class="CharOverride-1">Autobiografie</span></p>
		</div>
		<div id="_idContainer122" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Autobiografie</span></p>
		</div>
		<div id="_idContainer123" class="Basic-Text-Frame">
			<p class="Basic-Paragraph"><span class="CharOverride-1">Autobiografie</span></p>
		</div>
		<div id="_idContainer124" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Avangardă</span></p>
		</div>
		<div id="_idContainer125" class="Basic-Text-Frame">
			<p class="Basic-Paragraph"><span class="CharOverride-1">Avangardă</span></p>
		</div>
		<div class="_idGenObjectLayout-1">
			<div id="_idContainer126" class="_idGenObjectStyleOverride-2">
				<img class="_idGenObjectAttribute-1" src="06_Argintaru_Az_372-467-web-resources/image/Ionathans928.jpg" alt="" />
			</div>
		</div>
		<div id="_idContainer127" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Avangardă</span></p>
		</div>
		<div class="_idGenObjectLayout-1">
			<div id="_idContainer128" class="_idGenObjectStyleOverride-3">
				<img class="_idGenObjectAttribute-1" src="06_Argintaru_Az_372-467-web-resources/image/3s54fg.jpg" alt="" />
			</div>
		</div>
		<div id="_idContainer129" class="Basic-Text-Frame">
			<p class="Legenda_BUN">M.H. Maxy, Peisagiu cu sonde</p>
		</div>
		<div id="_idContainer130" class="Basic-Text-Frame">
			<p class="Legenda_BUN">Ionathan X.Uranus, Divertisment pentru Coco, 1928</p>
		</div>
		<div id="_idContainer131" class="Basic-Text-Frame">
			<p class="Legenda_BUN">Marcel Iancu, Desen</p>
		</div>
		<div id="_idContainer132" class="Basic-Text-Frame">
			<p class="Basic-Paragraph"><span class="CharOverride-1">Avangardă</span></p>
		</div>
		<div class="_idGenObjectLayout-1">
			<div id="_idContainer133" class="_idGenObjectStyleOverride-2">
				<img class="_idGenObjectAttribute-1" src="06_Argintaru_Az_372-467-web-resources/image/Marcel_Iancu_Desendsa.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer134" class="_idGenObjectStyleOverride-2">
				<img class="_idGenObjectAttribute-1" src="06_Argintaru_Az_372-467-web-resources/image/Constantin_Nisiped43.jpg" alt="" />
			</div>
		</div>
		<div id="_idContainer135" class="Basic-Text-Frame">
			<p class="Legenda_BUN">Constantin Nisipeanu, Femeia de aer, 1943</p>
		</div>
		<div id="_idContainer136" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Avangardă</span></p>
		</div>
		<div id="_idContainer137" class="Basic-Text-Frame">
			<p class="Basic-Paragraph"><span class="CharOverride-1">Avangardă</span></p>
		</div>
		<div class="_idGenObjectLayout-1">
			<div id="_idContainer138" class="_idGenObjectStyleOverride-1">
				<img class="_idGenObjectAttribute-1" src="06_Argintaru_Az_372-467-web-resources/image/Perahim,_Mitralisera_1932.jpg" alt="" />
			</div>
		</div>
		<div id="_idContainer139" class="Basic-Text-Frame">
			<p class="Legenda_BUN">Jules Perahim, Mitraliera (detaliu), 1932</p>
		</div>
		<div id="_idContainer140" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Avangardă</span></p>
		</div>
		<div id="_idContainer141" class="Basic-Text-Frame">
			<p class="Legenda_BUN">Jules Perahim, Călăul, 1931</p>
		</div>
		<div class="_idGenObjectLayout-1">
			<div id="_idContainer142" class="_idGenObjectStyleOverride-1">
				<img class="_idGenObjectAttribute-1" src="06_Argintaru_Az_372-467-web-resources/image/Perahim,_Calasul,_1931.jpg" alt="" />
			</div>
		</div>
		<div id="_idContainer143" class="Basic-Text-Frame">
			<p class="Basic-Paragraph"><span class="CharOverride-1">Avangardă</span></p>
		</div>
		<div class="_idGenObjectLayout-1">
			<div id="_idContainer144" class="_idGenObjectStyleOverride-2">
				<img class="_idGenObjectAttribute-1" src="06_Argintaru_Az_372-467-web-resources/image/Dan_Faursinogravura,_1931.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer145" class="_idGenObjectStyleOverride-2">
				<img class="_idGenObjectAttribute-1" src="06_Argintaru_Az_372-467-web-resources/image/Victor_Brausner,_linogravura.png" alt="" />
			</div>
		</div>
		<div id="_idContainer146" class="_idGenObjectStyleOverride-1">
			<p class="Legenda_BUN">Victor Brauner, linogravură</p>
		</div>
		<div id="_idContainer147" class="Basic-Text-Frame">
			<p class="Legenda_BUN">Dan Faur, linogravură, 1931</p>
		</div>
		<div id="_idContainer148" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Avangardă</span></p>
		</div>
		<div id="_idContainer149" class="Basic-Text-Frame">
			<p class="Basic-Paragraph"><span class="CharOverride-1">Avangardă</span></p>
		</div>
		<div id="_idContainer150" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Avădanei</span></p>
		</div>
		<div id="_idContainer151" class="Basic-Text-Frame">
			<p class="Basic-Paragraph"><span class="CharOverride-1">Avram</span></p>
		</div>
		<div id="_idContainer152" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Avram</span></p>
		</div>
		<div id="_idContainer153" class="Basic-Text-Frame">
			<p class="Basic-Paragraph"><span class="CharOverride-1">Avramescu</span></p>
		</div>
		<div id="_idContainer154" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Avramescu</span></p>
		</div>
		<div id="_idContainer155" class="Basic-Text-Frame">
			<p class="Basic-Paragraph"><span class="CharOverride-1">Avramescu</span></p>
		</div>
		<div id="_idContainer156" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Avramescu</span></p>
		</div>
		<div id="_idContainer157" class="Basic-Text-Frame">
			<p class="Basic-Paragraph"><span class="CharOverride-1">Avramescu</span></p>
		</div>
		<div id="_idContainer158" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Axa</span></p>
		</div>
		<div id="_idContainer159" class="Basic-Text-Frame">
			<p class="Basic-Paragraph"><span class="CharOverride-1">Axelrad</span></p>
		</div>
		<div class="_idGenObjectLayout-1">
			<div id="_idContainer160" class="_idGenObjectStyleOverride-1">
				<img class="_idGenObjectAttribute-1" src="06_Argintaru_Az_372-467-web-resources/image/Axselrtad.jpg" alt="" />
			</div>
		</div>
		<div id="_idContainer161" class="Basic-Text-Frame">
			<p class="Legenda_BUN">Desen de Constantin Daniel Rosenthal</p>
		</div>
		<div id="_idContainer162" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Axelrad</span></p>
		</div>
		<div id="_idContainer163" class="Basic-Text-Frame">
			<p class="Basic-Paragraph"><span class="CharOverride-1">Axinte</span></p>
		</div>
		<div id="_idContainer164" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Axinte</span></p>
		</div>
		<div id="_idContainer165" class="Basic-Text-Frame">
			<p class="Basic-Paragraph"><span class="CharOverride-1">Axioma</span></p>
		</div>
		<div id="_idContainer166" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Azap</span></p>
		</div>
		<div id="_idContainer167" class="Basic-Text-Frame">
			<p class="Basic-Paragraph"><span class="CharOverride-1">Azap</span></p>
		</div>
		<div id="_idContainer168" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Azarie</span></p>
		</div>
		<div id="_idContainer169" class="Basic-Text-Frame">
			<p class="Basic-Paragraph"><span class="CharOverride-1">Azi</span></p>
		</div>
		<div class="_idGenObjectLayout-1">
			<div id="_idContainer170" class="_idGenObjectStyleOverride-1">
				<img class="_idGenObjectAttribute-1" src="06_Argintaru_Az_372-467-web-resources/image/Aszi.png" alt="" />
			</div>
		</div>
		<div id="_idContainer171" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Azi</span></p>
		</div>
	</body>
</html>

<!DOCTYPE html>
<html>
	<head>
		<meta charset="utf-8" />
		<title>06_DGLR_C_554-609</title>
		<link href="06_DGLR_C_554-609-web-resources/css/idGeneratedStyles.css" rel="stylesheet" type="text/css" />
	</head>
	<body id="x06_DGLR_C_554-609" lang="ro-RO">
		<div id="_idContainer000" class="Basic-Text-Frame">
			<p class="Basic-Paragraph"><span class="CharOverride-1">Constantantinescu</span></p>
		</div>
		<div id="_idContainer010" class="_idGenObjectStyleOverride-1">
			<p class="Heuristica-PRIMUL"><span class="titlu-12">CONSTANTINESCU, Ovidiu</span> (28.III.1914, Bucureşti – 16.XII.1993, Bucureşti), prozator, traducător. Este fiul Theodorei (n. Constantinescu) şi al lui Dumitru Constantinescu, funcţionar. În 1932 a absolvit Liceul „Sf. Sava” din Capitală, iar în 1933 s-a înscris la Facultatea de Litere şi Filosofie, secţia franceză, a Universităţii bucureştene. A fost redactor la diverse publicaţii literare interbelice, a deţinut cronica literară la reviste precum „Bis”, „Fapta” şi a colaborat cu fragmente de roman, studii şi recenzii la „Revista Fundaţiilor Regale”, „Vremea”, „Viaţa românească”, „România literară”, „Curentul familiei” ş.a.</p>
			<p class="Heuristica-BASE">Constelaţiei spirituale a „proustienilor” literaturii române i se integrează şi <span class="CharOverride-2">C.</span> Spirit rafinat, meloman, stilist remarcabil şi fin analist, lipsit însă de darul fabulaţiei şi de forţa necesară construcţiilor ample, el este înclinat să sondeze psihologiile cele mai tulburi, preferinţa pentru incert, ambiguu, echivoc manifestându-se consecvent în toată proza sa. Romanul de debut, <span class="CharOverride-1">Sfârşit de spectacol</span> (1941), ca şi cel care i-a urmat, <span class="CharOverride-1">Oamenii ştiu să zâmbească</span> (1946), dezvăluie tentativa unor adolescenţi de a pătrunde misterele oamenilor maturi. Dacă aici protagonistul este un simplu spectator al dramelor ascunse, mai mult bănuite, ce au avut loc sub ochii lui, Nunu, din cel de-al doilea roman, participă efectiv, fiind deseori implicat în evenimentele narate. Cu toate acestea, şi unuia, şi celuilalt (dar şi cititorului) le rămân neclare rosturile întâmplărilor petrecute. Drama mezalianţei din <span class="CharOverride-1">Sfârşit de spectacol</span>, consumată între Tănţica, artistă subtilă, apariţie eterică, de o sensibilitate aproape maladivă, şi frumosul, dar obtuzul Alexandru, are un deznodământ pe cât de neaşteptat, pe atât de inexplicabil, iar escapada acestuia cu Sia (varianta bătrână a Siei din <span class="CharOverride-1">Concert din muzică de Bach</span> al Hortensiei Papadat-Bengescu) nu-şi găseşte nici o motivare. Tot astfel, tribulaţiile erotice ale tânărului Andrei din al doilea roman, adonisul de un sezon al Sulinei, observate îndeaproape cu un amestec de invidie şi admiraţie de puberul său frate, stârnesc o mulţime de nedumeriri. Plasând acţiunea într-un oraş ca Sulina, era de aşteptat ca autorul să speculeze pitorescul decorului, dar, atent mai ales la reacţiile psihologice ale personajelor, întreprinzând o adevărată monografie a adolescenţei, el pierde din vedere atmosfera în întregul ei, astfel că senzaţia ultimă e de localizare superficială, întâmplătoare. Această desprindere de loc şi de timp este proprie prozei lui <span class="CharOverride-2">C.</span> Circumscrierea exactă a episoadelor este o convenţie literară fără rol funcţional în construcţia epică chiar şi atunci când acţiunea se petrece într-un oraş precum Parisul, ca în romanul <span class="CharOverride-1">Menestrelii regelui Ludovic</span> (1980). Faptul se poate remarca şi mai pregnant în volumele de nuvele <span class="CharOverride-1">Valse hésitation </span>(1970) şi <span class="CharOverride-1">Strada infinitului</span> (1974), unde analiza atitudinilor echivoce, tentaţia pentru ambiguu se resimt cu o maximă acuitate. Povestea banală a unei femei nefericite în căsnicie care încearcă să evadeze din mediul tern şi apăsător prin mici aventuri galante stârneşte brusc interes prin finalul deschis pe care autorul îl propune: tânăra, fugită de acasă, poate fi şi victima oribilului asasinat ce a zguduit Capitala, dar şi noua vedetă de cinema a Parisului, descoperită de un regizor francez pe meleagurile româneşti (<span class="CharOverride-1">Valse hésitation</span>). Acelaşi vag îl întreţine autorul şi în nuvela <span class="CharOverride-1">Toboşarul</span>, remarcabilă prin atmosfera de teamă şi mister, de indecizie şi derută. Frumosul adolescent ce-şi propusese să revoluţioneze muzica este, în acelaşi timp, şi „îngerul morţii”, care, cu figura sa pură şi imobilă, nu ezită să ucidă. Dar cine este acest enigmatic personaj, cu biografii inventate ad-hoc, în funcţie de partenerii de discuţie, rămâne sub pecetea tainei. Nu mai puţin bizară este nuvela <span class="CharOverride-1">Eterna înlănţuire</span>, asemănătoare până la un punct cu <span class="CharOverride-1">La ţigănci</span> şi <span class="CharOverride-1">Nopţi la Serampore</span> ale lui Mircea Eliade. Sensurile adânci pe care le comportă acestea din urmă, adevărate metafore ale morţii şi aparenţe iluzorii ale realităţii, lipsesc însă prozei lui <span class="CharOverride-2">C.</span> Enigmele propuse au uneori un iz de contrafacere; ele nu vizează întâmplările misterioase în sine, ci creează straniul pornind de la elemente banale. Impresia de artificialitate şi livresc se impune adesea la lectura unora din prozele sale. <span class="CharOverride-2">C. </span>a depus şi o intensă activitate de traducător, dând, singur sau în colaborare, echivalenţe româneşti mai întâi câtorva scrieri conjuncturale în anii ’50 ai secolului trecut, dar oprindu-se îndeobşte la nume importante, în special la romane de Stendhal, Romain Rolland, Colette, Al. Dumas, Victor Hugo, Maurice Druon, Jules Verne, F.M. Dostoievski, Taras Şevcenco, Fenimore Cooper, Alejo Carpentier ş.a. În colecţia „Masca” i-a apărut în 1984 suita de medalioane critice <span class="CharOverride-1">Portrete de artişti</span>.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Sfârşit de spectacol</span>, Bucureşti, 1941; ed. Bucureşti, 1969; <span class="CharOverride-1">Oamenii ştiu să zâmbească</span>, Bucureşti, 1946; <span class="CharOverride-1">Valse hésitation</span>, Bucureşti, 1970; <span class="CharOverride-1">Strada infinitului</span>, Bucureşti, 1974; <span class="CharOverride-1">Menestrelii regelui Ludovic</span>, Bucureşti, 1980; <span class="CharOverride-1">Luna şi mânzul sălbatic, </span>Bucureşti, 1982; <span class="CharOverride-1">Portrete de artişti</span>, Bucureşti, 1984; <span class="CharOverride-1">Toamna, când se scutură castanii</span>, Bucureşti, 1991; <span class="CharOverride-1">Frumosul şi iubirea</span>, Bucureşti, 1998; <span class="CharOverride-1">Poesis. Triumf al iubirii de frumos</span>, Bucureşti, 1999; <span class="CharOverride-1">Aurore şi genuni</span>, Bucureşti, 2001; <span class="CharOverride-1">Columnele sonetului</span>, Bucureşti, 2002;<span class="CharOverride-1"> Ruga iubirilor solemne</span>, pref. Ioan Nistor, postfaţă Marcel Crihană, Bucureşti, 2005. <span class="CharOverride-2">Traduceri:</span> Vilis Laţis, <span class="CharOverride-1">Spre ţărmuri noi</span>, Bucureşti, 1953 (în colaborare cu Natalia Stroe); Konstantin Fedin, <span class="CharOverride-1">Oraşe şi ani</span>, în Konstantin Fedin, <span class="CharOverride-1">Opere</span>, I–II, Bucureşti, 1954 (în colaborare cu Ada Steinberg); Anna Seghers, <span class="CharOverride-1">Primul pas</span>, Bucureşti, 1955 (în colaborare cu S. Sanin); Romain Rolland, <span class="CharOverride-1">Viaţa lui Beethoven</span>, Bucureşti, 1959; Maurice Druon, <span class="CharOverride-1">Marile familii</span>, Bucureşti, 1961; Taras Şevcenco, <span class="CharOverride-1">Viaţă de artist şi alte nuvele</span>, Bucureşti, 1961 (în colaborare cu R. Vasilescu-Albu); J.J. Manauta, <span class="CharOverride-1">Odiseo</span>, Bucureşti, 1962; Fenimore Cooper, <span class="CharOverride-1">Vânătorul de cerbi</span>, Bucureşti, 1962; F.M. Dostoievski, <span class="CharOverride-1">Fraţii Karamazov</span>, I–II, Bucureşti, 1965 (în colaborare cu Izabella Dumbravă); Alejo Carpentier, <span class="CharOverride-1">Secolul luminilor</span>, I–II, Bucureşti, 1965 (în colaborare cu Maria Ioanovici); Stendhal, <span class="CharOverride-1">Nuvele</span>, Bucureşti, 1967 (în colaborare cu Dinu Albulescu); Al. Dumas, <span class="CharOverride-1">Cei patruzeci şi cinci</span>, I–II, Bucureşti, 1968, <span class="CharOverride-1">Ascanio</span>, Bucureşti, 1973; Colette, <span class="CharOverride-1">Hoinara. Duo</span>, Bucureşti, 1969; J.M. Barrie, <span class="CharOverride-1">Peter Pan şi Wendy</span>, Bucureşti, 1970 (în colaborare cu Andrei Bantaş); Jules Verne, <span class="CharOverride-1">Robur cuceritorul. Stăpânul lumii</span>, Bucureşti, 1970; Victor Hugo, <span class="CharOverride-1">Anul 93</span>, Bucureşti, 1972.</p>
			<p class="Heuristica___m_RPR"><span class="CharOverride-2">Repere bibliografice:</span> Cioculescu, <span class="CharOverride-1">Aspecte</span>,<span class="CharOverride-1"> 472–475</span>; Perpessicius, <span class="CharOverride-1">Opere</span>, XI, <span class="CharOverride-1">298–303</span>; Piru, <span class="CharOverride-1">Panorama</span>,<span class="CharOverride-1"> 378–383</span>; Balotă, <span class="CharOverride-1">Labirint</span>, <span class="CharOverride-1">378–387</span>; Damian, <span class="CharOverride-1">Intrarea</span>, <span class="CharOverride-1">87–91</span>; Balotă, <span class="CharOverride-1">Universul</span>,<span class="CharOverride-1"> 115–124</span>; Liviu Călin, <span class="CharOverride-1">„Toamna, când se scutură castanii”</span>, JL, 1991, 1–4; Negoiţescu, <span class="CharOverride-1">Scriitori contemporani</span>,<span class="CharOverride-1"> 118–122</span>;<span class="CharOverride-1"> Dicţ. scriit. rom.</span>,<span class="CharOverride-1"> </span>I,<span class="CharOverride-1"> 650–652</span>;<span class="CharOverride-1"> Ferestre întredeschise. Alexandru Vona – Ovidiu Constantinescu</span>, dosar îngrijit de Marta Petreu şi Ion Vartic, Cluj-Napoca, 1997; Svetlana Cârstean, <span class="CharOverride-1">Un prieten comun</span>, DM, 1998, 268; Adrian Voica, <span class="CharOverride-1">Pe urmele lui Mihai Codreanu</span>, DL, 2001, 41; Cioculescu, <span class="CharOverride-1">Lecturi</span>, I, <span class="CharOverride-1">192–194</span>, II, <span class="CharOverride-1">68–70</span>; <span class="CharOverride-1">Dicţ. analitic</span>, IV, <span class="CharOverride-1">133–136</span>;<span class="CharOverride-1"> </span>Popa, <span class="CharOverride-1">Ist. lit.</span>,<span class="CharOverride-1"> </span>I, <span class="CharOverride-1">246</span>. &#9;<span class="Semnatura">D.Gr.</span></p>
			<p class="Heuristica-PRIMUL"><span class="titlu-12">CONSTANTINESCU, Pimen</span> (27.VIII.1905, Plăineşti, azi Dumbrăveni, j. Vrancea – 25.IV.1973, Sibiu), istoric literar, traducător. Este fiul Mariei şi al lui Radu Constantinescu, funcţionar la CFR. Elev, între 1917 şi 1925, al secţiei moderne a Liceului Unirea din Focşani, unde i-a avut dascăli pe poeţii I.M. Raşcu şi Mihai I. Bantaş, <span class="CharOverride-2">C.</span> urmează în continuare cursurile Facultăţii de Litere a Universităţii din Bucureşti, specializându-se în limba şi literatura italiană. Cel ce l-a încurajat şi l-a îndrumat a fost profesorul Ramiro Ortiz, al cărui discipol se considera. În anul 1930, când îşi susţine examenul de licenţă, era deja posesorul unei „diplome de abilitare” în urma studiilor făcute la Universitatea din Perugia, iar mai târziu va obţine şi doctoratul la Roma cu o teză despre Ada Negri. Din 1927 şi până la sfârşitul carierei va fi profesor de italiană şi latină, mai întâi suplinitor, la Câmpina (1927–1928), Bucureşti (Liceul „Gh. Şincai”, 1928–1929) şi Galaţi (1931–1932) şi, după concurs, titular, la Sibiu, unde din 1932 funcţionează la Liceul Comercial, iar din 1937 la Liceul „Gh. Lazăr”. Între anii 1941 şi 1947 este asistent, apoi conferenţiar la Academia de Înalte Studii Comerciale şi Industriale din Braşov, iar în timpul războiului, la Sibiu, la Universitatea refugiată din Cluj. În 1970 conducea biblioteca nou-înfiinţatei universităţi sibiene, căreia îi va dona cele 15 000 de cărţi strânse de-a lungul vieţii. La Arhivele Statului din Sibiu se păstrează, în manuscris, şapte volume cu traduceri din poezia latină, italiană, franceză, portugheză, spaniolă şi ladină, între care o antologie cu „100 de sonete din toate veacurile” şi o alta a poeziei ladine; transpunerile din poezia friulană au fost editate postum, în 1993. A fost membru fondator şi secretar al Grupării Intelectuale Thesis din Sibiu. Între 1932 şi 1934 scoate „Ausonia”, subintitulată „Caiete trimestriale de poezie italiană” (Focşani şi Sibiu), în 1934 redactează „Sibiul literar”, un timp este redactor la „Provincia literară” (Sibiu, 1932–1934, unde ţine şi cronica literară), la o revistă „italo-elenică”, „Olimpo” (1937–1938), şi colaborează cu traduceri din poezia românească la „Termini” din Fiume.</p>
			<p class="Heuristica-BASE"><span class="CharOverride-2">C.</span> a debutat cu transpuneri din versurile poetei italiene Ada Negri şi cu diverse recenzii în revista „Căminul” (Focşani, 1925). Va continua să traducă şi să publice în periodice literare din toată ţara (aproape o sută), între care „Freamătul” (Focşani), „Făt-Frumos” (Cernăuţi), „Junimea literară” (Cernăuţi), „Câmpina”, „Datina” (Turnu Severin), „Hyperion” (Cluj; aici dă tălmăcirea a patruzeci şi patru de sonete ale lui Gabriele D’Annunzio), „Luceafărul” (Timişoara), „Prometeu” (Braşov), „Buna Vestire”, „Gazeta Sibiului”, „Preocupări literare”, „Convorbiri literare”, „Bucovina literară”, „Limbă şi literatură”, „Ramuri”, „Tribuna Sibiului”, „România literară”, „Revista de istorie şi teorie literară” ş.a. Din 1930, când tipăreşte prima carte, o traducere, <span class="CharOverride-1">Paolo Uccello. Poem italic</span> de Giovanni Pascoli, va continua să dea la lumină, până în 1947, alte traduceri ale operelor unor scriitori italieni, dar şi rezultate ale propriilor cercetări de literatură comparată (<span class="CharOverride-1">„L’infinito” di Leopardi in romeno</span>, 1937), de istorie culturală sau de istorie (<span class="CharOverride-1">Memorandumul român şi Italia</span>, 1947), precum şi câteva manuale de limba şi literatura italiană pentru liceu. Interesul lui <span class="CharOverride-2">C.</span> s-a îndreptat în egală măsură spre istoria culturii locale, mai ales spre aceea a Sibiului, şi spre prezentarea, prin contribuţii de întinsă informaţie, câteodată chiar erudite, a relaţiilor literare româno–italiene. A cercetat încercările poetice ale lui Gh. Lazăr, a alcătuit o istorie succintă şi o bibliografie a presei periodice focşănene şi a celei sibiene, a întreprins analize amănunţite ale traducerii lui G. Coşbuc din <span class="CharOverride-1">Divina Comedie</span> sau ale circulaţiei la noi a poeziei Adei Negri. Traducerile din operele unor scriitori însemnaţi, latini (Horaţiu, Ovidiu), italieni (Dante, Petrarca, Boccaccio, Leopardi, Pascoli, D’Annunzio, M. Bontempelli sau Giuseppe Ungaretti şi mulţi alţii), germani (Goethe, Chamisso, Heine ş.a.), ruşi (Krîlov, Nekrasov, Kuprin), alcătuiesc o antologie sui-generis a celor mai importante literaturi europene. Cei ce au zăbovit însă asupra încercărilor lui nu s-au arătat întotdeauna satisfăcuţi de echivalenţele româneşti oferite de traducător, mai ales pentru operele poetice. I s-au reproşat lipsa de înţelegere faţă de specificul poeziei sau faptul că acribia învăţatului copleşeşte textul, care nu depăşeşte stadiul unor versificări. Sunt observaţii în bună parte îndreptăţite, dar care nu micşorează meritele lui <span class="CharOverride-2">C.</span>, ale cărui eforturi rămân menţionabile.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Istoricul presei focşenene. Bibliografie (1859–1900)</span>, Focşani, 1931; <span class="CharOverride-1">Publicaţiile periodice româneşti ale Sibiului de azi</span>, Sibiu, 1934; <span class="CharOverride-1">„L’Infinito” di Leopardi in romeno</span>, Salonic, 1937; <span class="CharOverride-1">România şi Italia</span>, Sibiu, 1937; <span class="CharOverride-1">Limba şi literatura italiană la Sibiu</span>, Sibiu, 1938; <span class="CharOverride-1">Memorandumul român şi Italia</span>, Sighişoara, 1947. <span class="CharOverride-2">Traduceri:</span> Giovanni Pascoli, <span class="CharOverride-1">Paulo Ucello. Poem italic</span>, Focşani, 1930, <span class="CharOverride-1">Poeme conviviale</span>, Focşani, 1932; Ada Negri, <span class="CharOverride-1">Cartea Marei, </span>Focşani, 1932; Pietro Mignosi, Gino Novelli, <span class="CharOverride-1">Poeme creştine</span>, Focşani, 1933; Gabriele D’Annunzio, <span class="CharOverride-1">Patruzeci şi patru de sonete</span>, introd. trad., Cluj, 1934; <span class="CharOverride-1">Poezie friulană din Renaștere până în zilele noastre – Poesie furlane de Rinassince al nufcent, </span>ed. bilingvă, coordonator Nicolae Mocanu, îngr. şi pref. Domenico Zannier și Galliand Zof, Cluj-Napoca, 1993.</p>
			<p class="Heuristica___m_RPR"><span class="CharOverride-2">Repere bibliografice:</span> Emil Giurgiuca, <span class="CharOverride-1">Carnet</span>, „Abecedar”, 1933, 7; Paul I. Papadopol, <span class="CharOverride-1">Ada Negri, „Cartea Marei”</span>, U, 1934, 149; A.I. [Alexandru Iacobescu], <span class="CharOverride-1">„Patruzeci şi patru de sonete” de Gabriele D’Annunzio</span>, CTC, 1934, 11–12; Paul Popescu, <span class="CharOverride-1">Cazul Mihail Chirnoagă–Pimen Constantinescu</span>, „Orientări”, 1935, 6; Nichifor Crainic, <span class="CharOverride-1">Poezia italiană</span>, G, 1935, 7; Vintilă Horia, <span class="CharOverride-1">„Termini”</span>, MMN, 1939, 7–10; Călinescu, <span class="CharOverride-1">Ist. lit.</span> (1941), <span class="CharOverride-1">881</span>, <span class="CharOverride-1">Ist. lit.</span> (1982), <span class="CharOverride-1">967–968</span>; Mihail Chirnoagă, <span class="CharOverride-1">Avatarurile unui entuziasm</span>, TR, 1943, 727; Teodor Ionescu, <span class="CharOverride-1">Pimen Constantinescu</span>, „Tribuna Sibiului”, 1970, 813; G. Nistor, <span class="CharOverride-1">O prietenie literară: Ada Negri şi Pimen Constantinescu</span>, ST, 1972, 17; <span class="CharOverride-1">Ilie E. Torouţiu şi Marcello Camilucci către Pimen Constantinescu</span>, ECH, 1973, 10; G. Nistor, <span class="CharOverride-1">Pimen Constantinescu. Vilote friulane culte</span>, „Revista V” (Focşani), 1992, 42–44; Adrian Popescu, <span class="CharOverride-1">Antologia poeziei din Friuli</span>, ST, 1994, 3. &#9;<span class="Semnatura">R.Z.</span></p>
			<div class="_idGenObjectLayout-1">
				<div id="_idContainer003">
					<div id="_idContainer001" class="Basic-Text-Frame">
						<p class="Titlu-Nume-H"><span class="titlu-12">CONSTANTINESCU, Pompiliu</span> </p>
						<p class="Titlu-mic-DATE">(17.V.1901, Bucureşti – 10.V.1946, Bucureşti), critic literar. </p>
					</div>
					<div id="_idContainer002" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="06_DGLR_C_554-609-web-resources/image/CONP01.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Vasilicăi (n. Tatu) şi al lui Ion Constantinescu, funcţionar vamal. Face şcoala primară (1908–1912) şi cursurile secundare (1912–1920) la Bucureşti: prima clasă de liceu ca elev în particular, celelalte la „Mihai Viteazul” şi la Seminarul Pedagogic Universitar. Urmează apoi Facultatea de Litere şi Filosofie din Bucureşti (1920–1924); îşi susţine licenţa la Mihail Dragomirescu, teza fiind <span class="CharOverride-1">Critica lui Titu Maiorescu şi influenţa ei în literatura română</span>. Funcţionează ca profesor suplinitor la Colegiul „Sf. Sava” (1925), profesor la Câmpina (1936), din nou la Bucureşti, la liceele „Petru Rareş”, „Sf. Iosif”, Liceul CFR „Aurel Vlaicu” (1939–1945), „Sf. Sava”. Între 1925 şi 1929 colaborează la „Mioriţa”, „Ritmul vremii” (director Mihail Dragomirescu), „Mişcarea literară” (condusă de Liviu Rebreanu), „Viaţa literară”. Consiliat de Vladimir Streinu, frecventează cenaclul lui E. Lovinescu (1926–1932) şi publică în „Sburătorul”, organul grupării. Împreună cu Şerban Cioculescu şi Vladimir Streinu, colegi de facultate, cărora li se alătură Tudor Şoimaru, <span class="CharOverride-2">C.</span> redactează revista „Kalende” (1928–1929); pe cei trei îi solidarizează spiritul de independenţă intelectuală vizând fenomenul literar în perspectivă estetică, dincolo de orice misticism naţional, de considerente biografice ori de grup. Personalitatea tânărului critic se conturează distinct în cadrul săptămânalului „Vremea”, unde asigură cronica literară (1932–1944); în aceeaşi calitate e de găsit la „Revista Fundaţiilor Regale” (1939–1941); cum în numărul pe august–septembrie 1941 recentul director al revistei, D. Caracostea, decide suspendarea criticilor de „formaţiune fie estetizantă, fie liberalizantă”, <span class="CharOverride-2">C.</span> se numără printre indezirabili. Publică la „Preocupări literare” (1942), revenind în 1945–1946 la „Revista Fundaţiilor Regale”. Totodată e comentator literar la Radio Bucureşti, în paralel cu Perpessicius şi Şerban Cioculescu. La „Ritmul vremii” scrie sub pseudonimul Hyperion, iar în revista satirică „La zid!”, a graficianului Ion Anestin, semnează pyrrhon sau p. const. Călătoreşte în Italia, Grecia şi Turcia (1937–1938), cu soţia sa, Constanţa Constantinescu, profesoară. Debutează editorial în 1927 cu volumul <span class="CharOverride-1">Mişcarea literară</span>, alcătuit din „medalioane, portrete şi foiletoane critice”; vor urma <span class="CharOverride-1">Opere şi autori</span> (1928), <span class="CharOverride-1">Critice</span> (1933; Premiul Societăţii Scriitorilor Români), <span class="CharOverride-1">Figuri literare</span> (1938), <span class="CharOverride-1">Tudor Arghezi</span> (1940; Premiul Societăţii Scriitorilor Români). Sub îngrijirea Constanţei Constantinescu, vor fi reunite aceste volume antume, precum şi numeroase texte inedite, în seria <span class="CharOverride-1">Scrieri</span>, însumând aproape patru mii de pagini (I–VI, 1967–1972). </p>
			<p class="Heuristica-BASE">Asemenea foarte tânărului G. Ibrăileanu (sedus de aforisme), junele <span class="CharOverride-2">C.</span>, bântuit de mirajul ideilor, era un gânditor, un reflexiv, năzuind să-şi clarifice relaţiile cu lumea. Cele nu mai puţin de nouă sute treizeci şi cinci de aforisme şi comentarii, reunite postum în <span class="CharOverride-1">Caleidoscop</span> (1974), sunt, de fapt, meditaţii succinte, deschideri inteligente spre social şi etic, sondări psihologice în eros (cu accente cvasimisogine). Pe Lucian Blaga, pe Al. A. Philippide, ca şi pe alţii îi tratează de sus, cu asprime (ulterior ajungând la dreapta măsură); la modernişti, conchidea el, „contemplaţia estetică se risipeşte într-un întins <span class="CharOverride-1">catalog de senzaţii</span>” (opinie atenuată cu timpul). O briză de scepticism difuz planează peste filele solitarului, tentat la douăzeci de ani de generalizări: „O societate incultă are o mare superioritate asupra uneia semiculte; e lipsită de ridicol. Naturalul, primitiv sau rafinat, nu supără niciodată”; „Pesimistul arată neîntrerupt relele şi josnicia vieţii umane a altora, fiind, la tot pasul, convins de superioritatea sa”; „Un filosof poate fi totdeauna mare, fără a fi cât de puţin poet – poeţii mari sunt mai totdeauna filosofi!”. Paradoxului îi urmează judecata echilibrată, bine aşezată logic, de unde o constatare ca următoarea despre „originalitatea foarte complexă” a literaturii noastre: „Pasul legionarului roman n-a strivit duhul autohton nicăieri pe unde a călcat; l-a mulat în formele lui clare, civilizatoare, în Sciţia ca şi în Iberia, în Galia ca şi în Tracia”. După consideraţii ca acestea, de uz intim, debutantul avea de ales din experienţele altora. N-a ajuns, în critică, la formule noi; a selectat, a asimilat şi a regândit, potrivit momentului istoric şi conştiinţei proprii, urmând principii validate de exponenţi mai vechi sau contemporani, punând în departajarea valorilor un discernământ sever, aproape lipsit de ezitări. „Admir atât de mult literatura franceză, încât mi-a anulat plăcerea pentru alte literaturi! Clasici, romantici, simbolişti, realişti, naturalişti etc., scriitorii francezi au un geniu specific, o structură a expresiei atât de tipică, încât mă simt acasă oriunde.” Din vasta operă a lui Sainte-Beuve, critică „creatoare” pe fundal romantic, a reţinut în special cele treisprezece volume intitulate <span class="CharOverride-1">Portrete literare</span>, din care a extras şi tradus texte reprezentative, incluzându-le într-o antologie (<span class="CharOverride-1">Pagini de critică</span>, 1940). L-au impresionat verva cozeriilor, discursul dezinvolt. Pe scurt, foiletonul, căruia <span class="CharOverride-2">C.</span> îi ridică incontestabil prestigiul, nu exclude interesul pentru seriile istorice, nu ignoră filiaţiile, nu omite demersurile de ordin comparatist: „Nu credem că foiletoniştii contemporani, care sunt într-adevăr şi critici, ar fi inferiori criticii formale, filologice, practicate de respectabili erudiţi ai Renaşterii: oare marea operă a lui Sainte-Beuve, comparată cu o sumă a criticii moderne, nu e alcătuită dintr-un lanţ de foiletoane?” (<span class="CharOverride-1">Critică şi foiletonism</span>). În materie de critică literară, Sainte-Beuve, Ferdinand Brunetière fuseseră nişte „mari iluzionişti, creatori de sisteme”; contemporanii Albert Thibaudet, Ramon Fernandez, Benjamin Crémieux, L.P. Quint, René Lalou, Edmond Jaloux – observă <span class="CharOverride-2">C.</span> – „explică frumosul expresiv, fără canoane, fără subterfugii sentimentale şi de fantezie”. De aprecieri superlative se bucură Thibaudet. Ca şi lui E. Lovinescu, lui <span class="CharOverride-2">C. </span>îi erau cunoscuţi Émile Faguet, Paul Souday, Remy de Gourmont ş.a. Să-i fi displăcut oare „scrisul frumos” în critică? În fond, farmecul textelor lui ţine de vivacitatea intelectuală la nivel creativ, de forţa asociativ-plasticizantă, cu efecte notabile. „Critica e reacţie de sensibilitate şi reflexe; e atitudine; acesta e caracterul ei creator; recenzia de douăzeci de rânduri echivalează cu un madrigal al inteligenţei sau (cu) o epigramă, după sensul atitudinii; foiletonul, cu nuvela; studiul, cu romanul. Impresioniştii credeau că critica e romanul anex al sensibilităţii la opera de artă; intelectualismul vede în critică un roman al facultăţii creatoare, prin inteligenţă. Opera e un excitant al creaţiei, prin inteligenţă interpretativă”<span class="CharOverride-1"> (Despre critică şi critici. Reflexii pe paragrafe)</span>. Ideile despre „critica literaţilor” (în special a poeţilor), despre critica în viziune comparată (dincolo de „hotarele strict naţionale”), reflecţiile despre portretistică din perspectivă critică, despre foiletonistică şi eseu, toate învederează o consecventă luciditate: „Foiletonul trebuie să devie o recreare, după o muncă mai grea. În fiecare an e bine să scrii o carte unitară, cu densitate de substanţă şi de compoziţie amplă. Creaţia criticului se vede şi în 50 de rânduri, dar nu se reliefează decât în 200 de pagini”. De reţinut relaţia cu istoria literară: „Criticul foiletonist creează istoria literară în marş rapid, o jalonează; istoricul literar sintetizează, pe indicaţiile cronicarului literar fizionomiile (căci sunt atâtea) unei epoci întinse”. </p>
			<p class="Heuristica-BASE">Că Şerban Cioculescu, Vladimir Streinu şi <span class="CharOverride-2">C.</span>, postlovinescieni, formau o familie de spirite cu trăsături congenere s-a observat la timp; mai vârstnicul Perpessicius le stă în preajmă. Ca şi E. Lovinescu, <span class="CharOverride-2">C.</span> vedea în Titu Maiorescu un „mare spirit director”, un vizionar în totul, de unde reproşul adresat celor care-i scindau activitatea, vorbind de „critica lui culturală şi critica literară”. La înaintaşul junimist sublinia organicitatea, limbajul generalizator, dar nu omitea limitele: „Dacă Maiorescu ar fi cunoscut şi asimilat critica lui Sainte-Beuve, şi n-ar fi rămas la Lessing şi la estetica generală, ar fi întemeiat, nu numai ar fi presimţit, adevărata noastră critică literară modernă. El privea opera în sine; în cazul lui Eminescu privea chiar capodopera; nu privea însă şi structura unui scriitor” (<span class="CharOverride-1">Eros şi Daimonion</span>). Lui N. Iorga, critic de direcţie, i se impută atitudinea retardatară, militantismul anacronic, fiind vădit că „după război, prin trecerea pe primul plan a valorilor moderniste, sămănătorismul defunct s-a fragmentat în inele provinciale” (<span class="CharOverride-1">Regionalismul literar</span>). Nici o afinitate cu G. Ibrăileanu: ca eminescolog, acesta „înţelege poezia ca un mecanic bicicleta, de&#173;montând-o în rotiţe şi bucăţi, le admiră, le potriveşte, le sună pe podele şi le recunoaşte izolat, fără a surprinde şi principiul lor central de funcţionare şi semnificaţia”. Altă dată, contestare agresivă, criticul de la Iaşi devine „un idol diform, dar învestit cu aureola mistică întreţinută de partizani […], duh plutitor între zidurile locaşului de devoţiune”. Nu-l agrea pe Mihail Dragomirescu, căruia (puţină vreme) îi fusese asistent la Litere; îi repugnau rigidităţile sistemului lui estetic, recunoscând însă profesorului „probitatea intelectuală”, „pasiunea literară, spiritul analitic şi dialectician până în pânzele albe”, acestea puse, din păcate, „în slujba unui dogmatism fără concesiuni”. Pe Paul Zarifopol, deşi de o „distincţie neobişnuită”, îl repudiază franc: „N-a fost un cugetător, fiindcă n-a avut un sistem închis de idei, n-a fost un critic, în accepţia obişnuită a cuvântului, fiindcă n-a profesat o disciplină, cu toate răspunderile ei; n-a fost un creator de valori, fiindcă Zarifopol era prea sceptic spre a-şi înălţa idoli definitivi” (<span class="CharOverride-1">Pagini de jurnal</span>). Nici Mihai Ralea nu-i smulge vreo apreciere pozitivă, ba chiar „orgia de idei” a acestuia, „dezordonata aglomerare de citate, de nume proprii şi de idei” s-ar înscrie în „beţia de cuvinte” denunţată cândva de Maiorescu: „Adept integral al ideologiei şi metodei critice a d-lui Ibrăileanu, animat de elan corporativ şi înarmat cu faţete multiple de critic pledant, cu erudiţie adesea superficială, vulgarizând abil teorii abst&#173;racte, într-un stil de o facilitate cursivă agreabilă, d. M. Ralea e un eclectic publicist şi un nobil colportor de idei generale din atmosfera culturală a vremii”. Totuşi, referindu-se la „critica universitară”, o crede „eminent reprezentată” prin Tudor Vianu, Mihai Ralea şi Basil Munteanu, critică orientată spre „idei generale, erudiţie şi un contact mai direct cu anumite discipline”. În ce-l priveşte, <span class="CharOverride-2">C.</span> îşi valorifică disponibilităţile în cadrul unui impresionism bine temperat, „stăpân – cum sublinia Şerban Cioculescu – pe o judecată fermă, raţionalizându-şi impresiile estetice pe emoţia gustului său”. În esenţă, metoda lui nu diferă mult de cea a lui G. Călinescu ori de cele ale lui Şerban Cioculescu şi Vladimir Streinu. Aceştia, toţi, opun dogmatismului (multiform) impresia proaspătă, degajată de prejudecăţi, liberă de convenţii. Dar cu o precizare: „Impresionismul pur sentimental nu e artă a criticii, ci artă de scriitor ratat, pe marginea criticii. Critica e intelectualism: intuiţie a diferenţialului, generalizare, explicare şi reliefare originală”. Fără să fie un teoretician sistematic, <span class="CharOverride-2">C.</span> revine, de câte ori e cazul, pentru a se autodefini (<span class="CharOverride-1">Despre critică şi critici</span>,<span class="CharOverride-1"> Profesie de credinţă</span>,<span class="CharOverride-1"> Critica şi lingvistica</span>,<span class="CharOverride-1"> Critică de judecată şi gust</span>,<span class="CharOverride-1"> Disociaţii critice</span>,<span class="CharOverride-1"> Creaţia în critică</span>,<span class="CharOverride-1"> Critica estetică</span>,<span class="CharOverride-1"> Noi precizări despre critică</span>), aspirând să prindă un scriitor într-o formulă. Nu sintagma „Înapoi la Maiorescu!” îl tentează, ci alta: „De la Maiorescu, înainte!” Criticul cel mai bun e acela care, nefiind „prizonierul unei singure formule”, îşi adaptează suplu instrumentaţia în funcţie de obiect. Lui Lovinescu <span class="CharOverride-1">in toto</span> îi consacră vreo douăzeci şi cinci de comentarii (peste o sută cincizeci de pagini), una din definiţii fiind: „Spirit măsurat, lucid, amator de curiozităţi sufleteşti, avid de confesiuni, d. Lovinescu este el însuşi o unitate de măsură la care necontenit raportează oamenii […]. Contemplativ şi receptiv, pe structura sensibilităţii sale, d. Lovinescu purcede, ca moralist, din perspectiva clasică a unui La Bruyère”. Cu precădere interesat de producţia literară curentă, <span class="CharOverride-2">C. </span>îşi îndreaptă antenele, ocazional, şi spre trecut. Portrete consacră el unor figuri emblematice din alte secole – Grigore Ureche, Dimitrie Cantemir, Dinicu Golescu, M. Eminescu, I.L. Caragiale, Titu Maiorescu; Ion Creangă e „primul romancier al literaturii noastre, primul creator de epos într-o durată spirituală”. La originea substanţialului eseu <span class="CharOverride-1">Tudor Arghezi </span>sunt de semnalat treisprezece comentarii preparatorii. <span class="CharOverride-2">C.</span> şi-a exprimat părerile despre Lucian Blaga, Ion Barbu, G. Bacovia, V. Voiculescu, Ion Pillat, Adrian Maniu; de repetate ori se referă la Mihail Sadoveanu, la Liviu Rebreanu, Camil Petrescu şi Hortensia Papadat-Bengescu, la Mircea Eliade, la scriitori de al doilea raft ori la debutanţi, totdeauna cu acuitate şi simţ al proporţiilor. Nu o dată exegetul operează cu criterii morale, psihologice ori sociologice, dar fără a le aduce în primul plan, utilizându-le în măsura în care acestea pot adânci, stabili relaţii semnificative ori consolida judecata estetică. Va discuta chestiuni diverse: <span class="CharOverride-1">Specificitate etnică şi creaţie literară</span>, <span class="CharOverride-1">Literatura şesului românesc</span>, <span class="CharOverride-1">Literatura feminină şi literatura de idei</span>,<span class="CharOverride-1"> Literatura Ardealului</span>, alteori având în vedere curente, grupări şi tendinţe: <span class="CharOverride-1">Sămă&#173;nătorismul</span>,<span class="CharOverride-1"> Tradiţionalismul predicant</span>,<span class="CharOverride-1"> Roman&#173;tismul românesc</span>,<span class="CharOverride-1"> Glose despre Marinetti şi futurism</span>,<span class="CharOverride-1"> Specificitate etică şi lirică</span>; nu a neglijat suportul etic al operei lui I.L. Caragiale, idee devenită de mult un loc comun. Lui Vladimir Streinu, care, distant, izgonea din metodologia curentă categoriile psihologico-morale, îi amintea că „la originile criticei moderne analiza psihologică e fundamentală pentru reliefarea individului artistic”. Altfel spus: „criticul ajunge mai sigur la universul estetic prin universul moral” (<span class="CharOverride-1">Noi precizări despre critică</span>)<span class="CharOverride-1">.</span> La personajele contemporanului Panait Istrati, un „mare povestitor”, şi nu „propriu-zis un romancier”, primează un determinism ţinând de temperament: „Înainte de a fi social, determinismul e psihologic” (<span class="CharOverride-1">Panait Istrati</span>). Drumul lui <span class="CharOverride-2">C.</span> spre construcţia monografică era netezit. Pledează în acest sens numeroasele referiri la Caragiale şi, în special, cele cincizeci de fragmente critice consacrate lui Eminescu, privind varii aspecte – <span class="CharOverride-1">Mitul Luceafărului</span>,<span class="CharOverride-1"> Natura – valoare subiectivă</span>,<span class="CharOverride-1"> Romantismul lui Eminescu</span>,<span class="CharOverride-1"> Structura versului şi sugestia verbală</span>,<span class="CharOverride-1"> Tehnica simfonică a poemului</span>,<span class="CharOverride-1"> Problema variantelor</span>,<span class="CharOverride-1"> Proza poetică</span>,<span class="CharOverride-1"> Succesiunea lui Eminescu</span> ș.a. Se gândea la o „monografie introductivă” despre Lucian Blaga, nici aceasta realizată, din lipsă de timp, şi preconiza „o serie de monografii complete, de studii comparative”, fără de care nu se putea trece la „sinteza unei istorii literare”. Autor a numeroase cronici despre prozatorii contemporani, publicate în „Vremea” şi în „Revista Fundaţiilor Regale”, criticul scrisese în 1928 <span class="CharOverride-1">Consideraţii asupra romanului românesc</span>, pronunţându-se, asemenea lui E. Lovinescu, pentru romanul de analiză. În epocă E. Lovinescu remarca la <span class="CharOverride-2">C. </span>„probitatea intelectuală, senzaţia irecuzabilă a unei conştiinţe literare inflexibile, punct iniţial al autorităţii critice”. Lui Şerban Cioculescu îi vorbea portretistul, criticul de „certă filiaţie lovinesciană”, întrunind „sagacitatea analitică cu năzuinţa spre sinteză”; dar lovinescianismul său nu excludea „familiarizarea cu spiritul thibaudetian”. Sub aparenţe amabile, G. Călinescu era, în fond, reticent: „Un foarte bun cronicar, exponent al unei excelente generaţii de profesori fără preconcepte didactice, primitori în libertate ai formulelor celor mai înaintate de artă”. O caracterizare de largă audienţă se datorează lui Perpessicius, pentru care <span class="CharOverride-2">C. </span>este „un Saint-Just al opiniei critice”, oferind imaginea unui intransigent, ce „a ridicat foiletonul la rangul unui oficiu”. Dacă nu ar fi dispărut atât de neaşteptat, la patruzeci şi cinci de ani, e de presupus că literatura română ar fi continuat să aibă în <span class="CharOverride-2">C.</span> unul din exegeţii cei mai temeinici.</p>
			<p class="Heuristica_CITAT">Ca să facă critică, Pompiliu Constantinescu n-a socotit cu cale să-şi formuleze vreun sistem, aşa cum (şi luăm analogia din admirabilul său studiu despre Creangă) autorul <span class="CharOverride-3">Amintirilor</span> a intuit viaţa ţăranului fără s-o pună în teorii. Există o predestinare în toate compartimentele literaturii, aşa cum există una şi în diferenţierile sociale. Şi Pompiliu Constantinescu a fost predestinat critic, ceea ce nu înseamnă că viitorul nu ni l-ar putea revela şi drept un creator de artă, dacă e să rezervăm criticului singurul titlu, acela de interpret.</p>
			<p class="Heuristica_CITAT_semnat">Perpessicius</p>
			<p class="Heuristica_CITAT">Admirabil diagnostician, Pompiliu Constantinescu ne-a dat cele mai juste comentarii tehnice în foiletoanele sale, care, dacă nu poartă un miez de intuiţii adânci, păstrate ca atare şi constituite ele însele într-un sistem închis şi indefinisabil, oferă cel puţin echivalentul în valută conceptuală cel mai fidel cu putinţă al acestora. E aceasta o varietate a criticii „de valoare”, „axiologice”, profesioniste în purul şi nobilul sens al cuvântului – „ştiinţă, conştiinţă şi talent”, pentru a folosi o formulă a criticului – şi ea a făcut din Pompiliu Constantinescu un critic prin excelenţă aplicat operei, ghid deopotrivă al artistului, cât şi al cititorului. <br />În grupul de critici români ai generaţiei sale, el a fost mai puţin criticul <span class="CharOverride-3">de drept </span>– posesorul unei vocaţii moştenite ca un privilegiu –, cât mai cu seamă reprezentantul, observatorul imparţial ales, împuternicit prin adeziunea cititorilor să-i lămurească obiectiv şi conştiincios asupra mersului literelor naţionale.</p>
			<p class="Heuristica_CITAT_semnat">CORNEL REGMAN</p>
			<p class="Heuristica_CITAT">Pompiliu Constantinescu a fost în primul rând un cronicar literar, cel mai mare cronicar literar al nostru. Din postul său de pândă, în care a stat neclintit peste douăzeci de ani, îndurând cu eroism truda (şi uneori mizeria) unei munci umile de vameş al literaturii, el a cuprins cu ochii un vast teritoriu, înregistrând infiltraţia noilor valori printre atâtea cazuri de contrabandă. Cu o regularitate de metronom, criticul a semnalat neobosit nume, opere, generaţii, tendinţe, drastic şi pedepsitor uneori, entuziast şi încurajator alteori, întotdeauna însă de bună-credinţă, instalat în obiectivitate definitiv, irevocabil. Ce noroc pentru literatura noastră că, într-una din cele mai importante perioade ale ei, i-a fost dat să treacă prin faţa ochilor unui astfel de om.</p>
			<p class="Heuristica_CITAT_semnat">Valeriu Cristea</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Mişcarea literară</span>, Bucureşti, 1927; <span class="CharOverride-1">Opere şi autori</span>, Bucureşti, 1928; <span class="CharOverride-1">Critice</span>, Bucureşti, 1933; <span class="CharOverride-1">Figuri literare</span>, Bucureşti 1938;<span class="CharOverride-1"> Tudor Arghezi</span>,<span class="CharOverride-1"> </span>Bucureşti, 1940; ed. îngr. Margareta Feraru, Bucureşti, 1994;<span class="CharOverride-1"> E. Lovinescu </span>(în colaborare cu Şerban Cioculescu, Perpessicius, Vladimir Streinu şi Tudor Vianu) cu o schiţă biobibliografică de Anonymus Notarius [E. Lovinescu], Bucureşti, 1942; <span class="CharOverride-1">Eseuri critice</span>, Bucureşti, 1947; <span class="CharOverride-1">Scrieri alese</span>, îngr. şi pref. L. Voita, Bucureşti, 1957; <span class="CharOverride-1">Scrieri</span>,<span class="CharOverride-1"> </span>I–VI, îngr. Constanţa Constantinescu, pref. Victor Felea, Bucureşti, 1967–1972; <span class="CharOverride-1">Caleidoscop</span>, îngr. Constanţa Constantinescu, Bucureşti, 1974; <span class="CharOverride-1">Studii şi cronici literare</span>,<span class="CharOverride-1"> </span>îngr. şi pref. Cornel Regman, Bucureşti, 1981. <span class="CharOverride-2">Traduceri:</span> Sainte-Beuve, <span class="CharOverride-1">Pagini de critică</span>,<span class="CharOverride-1"> </span>Bucureşti, 1940, <span class="CharOverride-1">Portrete literare</span>, introd. Savin Bratu, Bucureşti, 1967 (în colaborare cu Şerban Cioculescu).</p>
			<p class="Heuristica___m_RPR"><span class="CharOverride-2">Repere bibliografice:</span> Lovinescu, <span class="CharOverride-1">Ist. lit. rom. cont</span>., II, <span class="CharOverride-1">289–291</span>; Perpessicius, <span class="CharOverride-1">Opere</span>, VIII, <span class="CharOverride-1">107–115</span>, IX, <span class="CharOverride-1">379–380</span>; Călinescu, <span class="CharOverride-1">Opere</span>, I, <span class="CharOverride-1">156, 432–433</span>, II, <span class="CharOverride-1">107–111</span>,<span class="CharOverride-1"> 133–134</span>, V, <span class="CharOverride-1">889–892</span>; Sebastian, <span class="CharOverride-1">Jurnal</span>,<span class="CharOverride-1"> 422–424</span>; Şuluţiu, <span class="CharOverride-1">Scriitori</span>,<span class="CharOverride-1"> 354–358</span>;<span class="CharOverride-1"> </span>Streinu, <span class="CharOverride-1">Pagini</span>, II, <span class="CharOverride-1">297–310</span>, IV, <span class="CharOverride-1">233–235</span>; Cioculescu, <span class="CharOverride-1">Aspecte</span>,<span class="CharOverride-1"> 615–618</span>,<span class="CharOverride-1"> 718–720</span>, <span class="CharOverride-1">730–732</span>;<span class="CharOverride-1"> </span>Călinescu, <span class="CharOverride-1">Ist. lit. </span>(1941), <span class="CharOverride-1">829–830</span>,<span class="CharOverride-1"> Ist. lit.</span> (1982), <span class="CharOverride-1">913–914</span>; Negoiţescu, <span class="CharOverride-1">Scriitori</span>, <span class="CharOverride-1">357–360</span>; Regman, <span class="CharOverride-1">Confluenţe</span>,<span class="CharOverride-1"> 288–300</span>; Regman, <span class="CharOverride-1">Cărţi</span>, <span class="CharOverride-1">312–331</span>; Piru, <span class="CharOverride-1">Panorama</span>,<span class="CharOverride-1"> 500–503</span>; Cristea, <span class="CharOverride-1">Interpretări</span>, <span class="CharOverride-1">233–235</span>;<span class="CharOverride-1"> </span>Vlad, <span class="CharOverride-1">Convergenţe</span>,<span class="CharOverride-1"> 114–122</span>; Bucur, <span class="CharOverride-1">Istoriografia</span>,<span class="CharOverride-1"> 515–519</span>; Crohmălniceanu, <span class="CharOverride-1">Literatura</span>, III, <span class="CharOverride-1">173–186</span>; Mihăilescu, <span class="CharOverride-1">Conceptul</span>, I, <span class="CharOverride-1">397–401</span>; Ornea, <span class="CharOverride-1">Confluenţe</span>,<span class="CharOverride-1"> 240–244</span>; George, <span class="CharOverride-1">Sfârşitul</span>, II, <span class="CharOverride-1">258–261</span>, III, <span class="CharOverride-1">154–157</span>; Călinescu, <span class="CharOverride-1">Perspective</span>, <span class="CharOverride-1">226–231</span>; Paleologu, <span class="CharOverride-1">Ipoteze</span>,<span class="CharOverride-1"> 210–213</span>; Melania Livadă, <span class="CharOverride-1">Pompiliu Constantinescu,</span> <span class="CharOverride-1">un Saint-Just al opiniei critice</span>, Iaşi, 1981; Simuţ, <span class="CharOverride-1">Diferenţa</span>, <span class="CharOverride-1">57–61</span>; Grigurcu, <span class="CharOverride-1">Între critici</span>, <span class="CharOverride-1">67–71</span>; Dimisianu, <span class="CharOverride-1">Repere</span>,<span class="CharOverride-1"> 33–61</span>; Negoiţescu, <span class="CharOverride-1">Ist. lit</span>., I, <span class="CharOverride-1">188–190</span>;<span class="CharOverride-1"> </span>Ierunca, <span class="CharOverride-1">Semnul</span>,<span class="CharOverride-1"> 110–115</span>; Simion, <span class="CharOverride-1">Fragmente</span>, III,<span class="CharOverride-1"> 96–104</span>; <span class="CharOverride-1">Dicţ. esenţial</span>, <span class="CharOverride-1">197–199</span>; Micu, <span class="CharOverride-1">Ist. lit.</span>,<span class="CharOverride-1"> 321–323</span>; Cioculescu, <span class="CharOverride-1">Lecturi</span>, I, <span class="CharOverride-1">140–145</span>; Grigurcu, <span class="CharOverride-1">De la un critic</span>, <span class="CharOverride-1">16–21</span>; Manolescu, <span class="CharOverride-1">Istoria</span>,<span class="CharOverride-1"> 807–809</span>; Al. Cistelecan, <span class="CharOverride-1">Pompiliu Constantinescu sau Saint-Just al cronicii literare</span>,<span class="CharOverride-1"> </span>CLT, 2011, 5. &#9;<span class="Semnatura">C.C.</span></p>
			<p class="Heuristica-PRIMUL"><span class="titlu-12">CONSTANTINESCU, Titel</span> (17.II.1927, Râmnicu Sărat – 13.V.1999, Bucureşti), prozator, poet. Este fiul Ioanei şi al lui Constantin Constantinescu, pictor de biserici. Absolvent al Facultăţii de Filologie din Bucureşti (1952) şi al Institutului de Artă Teatrală şi Cinematografică „I.L. Caragiale” (1968), a desfăşurat o lungă carieră de regizor la Radio Bucureşti, departamentul teatru radiofonic. Debutul din „Universul copiilor” (1942) prefigurează vocaţia de autor pentru copii, <span class="CharOverride-2">C.</span> publicând de-a lungul anilor versuri şi povestiri în mai toate revistele de gen. A mai colaborat cu versuri şi proză scurtă la „Viaţa românească”, „Gazeta literară”, „Iaşul literar”.</p>
			<p class="Heuristica-BASE">Cartea de debut a lui <span class="CharOverride-2">C.</span>, <span class="CharOverride-1">Poveşti</span> (1950), este urmată de alte numeroase cărţi destinate copiilor, între care şi romanele <span class="CharOverride-1">Prietenii mei cei mici</span> (1958), <span class="CharOverride-1">S-au întors graurii</span> (1960) şi <span class="CharOverride-1">Abecedarul din iarbă</span> (1979). Povestirile sunt populate de personaje pline de candoare, cu o fantezie debordantă şi reacţii tipice vârstei. În afara acestui gen de literatură, a publicat două volume de poezie şi un roman. <span class="CharOverride-1">Numărătoare</span> (1969) cuprinde versuri de dragoste care, în ciuda unor ritmuri sprinţare, încifrează în metafore şi sensuri mai adânci. În <span class="CharOverride-1">La umbra cailor sălbatici</span> (1984) lirica de dragoste capătă accente reflexive, sentimentul este asumat cu luciditate, tristeţea şi melancolia rămânând stări pasagere ale unei afectivităţi echilibrate. <span class="CharOverride-1">Ţara cailor</span>, <span class="CharOverride-1">La umbra</span>,<span class="CharOverride-1"> Noaptea când caii</span> sunt câteva dintre poeziile ce „citează” titlul volumului, caii sălbatici reprezentând forţa primordială, nealterată de deformările socialului, puternică şi ocrotitoare. Romanul <span class="CharOverride-1">Vacanţă cu lebădă</span> (1985) se reţine prin personajul central, o adolescentă. Sondarea sufletească bine nuanţată, alternarea faptelor narate şi a timpului povestirii cu plăsmuiri din imaginaţia fetei, plină de poveştile copilăriei, cât şi comentariile naratorului întreţesând textul narativ sunt interesante sub raportul tehnicii romaneşti. Acoperind intervalul 1978–1989, paginile de jurnal cuprinse în <span class="CharOverride-1">Frica şi… alte spaime</span> (I, 1996) oferă un tablou al traiului de zi cu zi din perioada dură a dictaturii ceauşiste. <span class="CharOverride-2">C.</span> încredinţează acestor pagini scrise pentru sertar gânduri de revoltă şi neputinţă disperată în faţa degradării continue a vieţii. Analist sever al propriei incapacităţi de a acţiona făţiş, semnatarul confesiunilor va fi intransigent şi cu atmosfera duplicitară a epocii. Tenta jurnalului este precumpănitor politică, surprinzând sentimentele generale de „veghe şi spaimă”, de inerţie şi dezamăgire caracteristice perioadei, iar valoarea de cronică este sporită de însemnări referitoare la evenimente artistice, la atmosfera din Radiodifuziune, din teatre şi din redacţii. <span class="CharOverride-2">C.</span> a scris, de asemenea, piese jucate la teatrele de păpuşi din întreaga ţară, numeroase scenarii radiofonice şi adaptări pentru teatru radiofonic după scriitori de seamă ai literaturii române şi universale, la cele mai multe semnând şi regia. <span class="CharOverride-1">Câmp cu margarete</span> (2006), volum apărut postum, conține versuri datate 1960–1996, scrise în ritm și rimă, totuși puțin notabile, dincolo de sensibilitatea cunoscută a autorului. <span class="CharOverride-1">Cartea cu madone</span> (2009), tot postumă, este formată din douăzeci și cinci de proze de mică întindere, cele mai multe scrise înainte de 1989. Povestirile conțin în titlu vocabula „madonă”, selectarea în volum urmând, aproape ca într-un bolero, amplificarea sau diminuarea semnificațiilor. Autorul este un observator sagace al comportamentului protagonistelor-madone, cu o deschidere în evantai a sentimentelor, de la inocență și candoare până la lirism sau la prăbușirea dramatică în lumea umbrelor. Prozele aduc în prim-plan reprezentarea livrescă a ideii de feminitate, care însă prin repetiție constantă duce la manierism.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Poveşti</span>, Bucureşti, 1950; <span class="CharOverride-1">Ne jucăm</span>, Bucureşti, 1951; <span class="CharOverride-1">Ţapul, vulpea şi lupul </span>(în colaborare cu Al. Rupea), Bucureşti, 1955; <span class="CharOverride-1">Prietenii mei cei mici</span>, Bucureşti, 1958; <span class="CharOverride-1">Copii în august</span>, Bucureşti, 1959; <span class="CharOverride-1">Greierul casei</span>, Bucureşti, 1960; <span class="CharOverride-1">S-au întors graurii</span>, Bucureşti, 1960; <span class="CharOverride-1">Trei căsuţe, trei drumuri</span>, Bucureşti, 1963; <span class="CharOverride-1">Fetiţa, soarele şi cocostârcul</span>, Bucureşti, 1964; <span class="CharOverride-1">Dacă deschid uşa</span>, Bucureşti, 1968; <span class="CharOverride-1">Peştii în copaci</span>, Bucureşti, 1968; <span class="CharOverride-1">Numărătoare</span>, Bucureşti, 1969; <span class="CharOverride-1">Bătrâni la poartă</span>, Bucureşti, 1970; <span class="CharOverride-1">Omul de zăpadă</span>, Bucureşti, 1971; <span class="CharOverride-1">Peripeţiile lui Moty</span>,<span class="CharOverride-1"> </span>Bucureşti, 1973; <span class="CharOverride-1">Ultimul om de zăpadă</span>, Bucureşti, 1975; <span class="CharOverride-1">Abecedarul din iarbă</span>, Bucureşti, 1979; <span class="CharOverride-1">La umbra cailor sălbatici</span>, Bucureşti, 1984; <span class="CharOverride-1">Vacanţă cu lebădă</span>, Bucureşti, 1985; <span class="CharOverride-1">La revedere, elefant</span>, Bucureşti, 1989; <span class="CharOverride-1">Frica şi… alte spaime</span>, I, postfaţă Victor Frunză, Bucureşti, 1996; <span class="CharOverride-1">Moda de toamnă</span>, pref. Al. Săndulescu, Râmnicu Sărat, 1999; <span class="CharOverride-1">Câmp cu margarete</span>, îngr. Elena Constantinescu, Bucureşti, 2006; <span class="CharOverride-1">Cartea cu madone</span>, pref. Traian Gh. Cristea, Râmnicu Sărat, 2009.</p>
			<p class="Heuristica___m_RPR"><span class="CharOverride-2">Repere bibliografice:</span> Florin Manolescu,<span class="CharOverride-1"> „Numărătoare”</span>, RL, 1970, 13; Nicolae Bârna, <span class="CharOverride-1">„Vacanţă cu lebădă”</span>, RL, 1985, 51; Liviu Grăsoiu, [<span class="CharOverride-1">Titel Constantinescu</span>], LCF, 1996, 45, 2000, 2, 2002, 10; Carol Isac, <span class="CharOverride-1">Un jurnal din anii fricii. Viaţa de zi cu zi în România ceauşistă</span>, „Orient Expres” (Tel Aviv), 1997, 106; Geo Vasile, <span class="CharOverride-1">Artist vs. dictatură</span>, CNT, 2008, 12; <span class="CharOverride-1">Ist. lit.</span>, I, <span class="CharOverride-1">953. &#9;</span><span class="Semnatura">Il.C.</span></p>
			<p class="Heuristica-PRIMUL"><span class="titlu-12">CONSTANTINESCU, Vasile</span> (18.XII.1943, Mitoc, j. Botoşani – 20.X.2004, Iaşi), poet, prozator, eseist. Este fiul Anicăi şi al lui Dumitru Constantinescu. Urmează clasele primare în comuna natală (1949–1956), cursul liceal la „Mihai Viteazul” din Galaţi (1958–1960) şi la Şcoala Medie din Săveni (judeţul Botoşani) între 1960 şi 1962. Studiază apoi la Facultatea de Filosofie a Universităţii „Al. I. Cuza” din Iaşi (1965–1970). După absolvire îşi începe îndelungata carieră publicistică: timp de trei decenii va fi redactor la revista „Cronica” din Iaşi, între 1990 şi 1995 fiind secretar general de redacţie al aceleiaşi reviste, de care este legat şi prin debutul cu versuri (1967). Mai colaborează cu poezii, proză, recenzii, eseuri la „Convorbiri literare”, „Amfiteatru”, „Ateneu”, „Tribuna”, „Dacia literară” ş.a.</p>
			<p class="Heuristica-BASE">Prima carte a lui <span class="CharOverride-2">C.</span>,<span class="CharOverride-1"> La ţărmul clipei </span>(1971), a fost întâmpinată cu destule rezerve, ceea ce explică intervalul destul de mare între aceasta şi următorul volum de versuri, <span class="CharOverride-1">Am inventat o planetă </span>(1978), simţit ca adevăratul început, conturând o anume personalitate poetică şi un lirism propriu, uşor de recunoscut în tematica şi maniera următoarelor apariţii: <span class="CharOverride-1">Spaţiul dintre cuvinte </span>(1981; Premiul Asociaţiei Scriitorilor din Iaşi),<span class="CharOverride-1"> Sfera cu raze inegale </span>(1985), <span class="CharOverride-1">O lume de senzaţii</span> (1996). Poeziei ludice, voit antilirică, marcată de ironie şi cerebralitate, i se adaugă o dimensiune nouă prin cărţile de poezie pentru copii – <span class="CharOverride-1">Când soseşte Moş Crăciun </span>(1994) şi<span class="CharOverride-1"> Cartea cu semne fermecate sau Drum imaginar prin abecedar</span> (1997). Această perioadă, a maturităţii poetice, aduce deschiderea către proză, cu o lume de la început deplin configurată, ca în povestirile din <span class="CharOverride-1">Dincolo de geamanduri</span> (1990; Premiul Asociaţiei Scriitorilor din Iaşi) şi în romanul <span class="CharOverride-1">A opta zi de la facerea lumii sau Fragment dintr-o piele de şarpe</span> (1997). Într-o continuitate cu problematica prozei se află eseurile din <span class="CharOverride-1">Destinul spiritului şi secolul XXI</span> (1998) şi din volumul <span class="CharOverride-1">Între Alfa şi Omega</span> (2003), unde sunt integrate, în mod paradoxal, mesajele cărţilor sacre şi semnele erei informatice, într-un „mesianism” al civilizaţiei postmoderne. Dacă<span class="CharOverride-1"> La ţărmul clipei </span>a părut criticii o carte „impersonală”, tributară unor convenţii asociative, trebuie remarcat că în volumele ulterioare <span class="CharOverride-2">C.</span> rămâne fidel dimensiunii ludice a poemului, pe fondul unei poeticităţi de tip reflexiv, înclinată către limbajul speculativ şi „spiritul geometric”. Abundă termenii din geometrie, tehnică, cibernetică. Obsesia timpului străbate textele şi deschide terenul reveriei, proiecţiei fantastice, călătoriilor, clivajelor temporale. Amintind de pseudofabula<span class="CharOverride-1"> Cronicari </span>sau de <span class="CharOverride-1">Fuchsiada</span> lui Urmuz<span class="CharOverride-1">, </span>voitele inadecvări frizează nonsensul şi absurdul. Parafraza, sintagmele celebre modificate, reperele culturale invocate aluziv sau direct, toate imprimă un difuz aer parodic. Prospeţimea acestei poezii vine din amestecul dintre „realul cel mai palpabil cu imaginarul cel mai nesăbuit” (Val Condurache), cum ar fi în <span class="CharOverride-1">Peisaj cu pasăre şi electroni</span> sau în acest vers suprarealist: „La început a căzut din cer o găină”. Prozele din<span class="CharOverride-1"> Dincolo de geamanduri</span> pot să pară, aşa cum s-a remarcat, uşor de încadrat fie în fantastic, fie în SF. Un ceas „pleacă în timp”, un personaj dispare dincolo de o banală dună de nisip, un altul îşi aminteşte propria moarte. Dar, în mod constant, naraţiunea se desfăşoară în cadrul cel mai realist, prozaic chiar, din perspectiva unor personaje-martor pentru care „deplasarea” în fantastic este de ordinul „ipoteticului”. Adesea, personajul-martor încearcă investigaţii, interpretări, probe, proza luând aspectul <span class="CharOverride-1">policier</span>-ului. Simptomatic, „explicaţiile” parcurg un cerc logic, în care impresia straniului se adânceşte. Alteori, breşa în realitate e doar bănuită: prietenul Naum se întoarce, după un experiment, uşor schimbat, iar naratorul are aproape<span class="CharOverride-1"> </span>certitudinea că are în faţă un Naum-maşină, care l-a ucis pe cel adevărat şi pe inventatorul său într-un accident suspect. Ca și în poezie, obsesia timpului structurează o parte din povestiri: timpul curge îndărăt sau este un „timp sferic”, durata parcurge infinitul cercului, „infinit mort”. Romanul parodic <span class="CharOverride-1">A opta zi de la facerea lumii…</span>, definit de autor cu ironie „fantastic, poliţist, metafizic şi realist-socialist”, este structurat ca dialog între texte aparţinând unor „autori distincţi” – Prometeu, Sisif, Don Quijote, Ilie Săbiuţă, Pandele Carabăţ. </p>
			<p class="Heuristica___mici"><span class="CharOverride-4">SCRIERI:</span><span class="CharOverride-2"> </span><span class="CharOverride-1">La ţărmul clipei</span>, Iaşi, 1971; <span class="CharOverride-1">Am inventat o planetă</span>, pref. Liviu Leonte, Iaşi, 1978; <span class="CharOverride-1">Spaţiul dintre cuvinte</span>, Iaşi, 1981; <span class="CharOverride-1">Sfera cu raze inegale</span>, Iaşi, 1985; <span class="CharOverride-1">Dincolo de geamanduri</span>,<span class="CharOverride-1"> </span>Iaşi, 1990; <span class="CharOverride-1">Când soseşte Moş Crăciun</span>, Botoşani, 1994; <span class="CharOverride-1">O lume de senzaţii</span>, Timişoara, 1996; <span class="CharOverride-1">Cartea cu semne fermecate sau Drum imaginar prin abecedar</span>,<span class="CharOverride-1"> </span>Iaşi, 1997; <span class="CharOverride-1">A opta zi de la facerea lumii sau Fragment dintr-o piele de şarpe</span>,<span class="CharOverride-1"> </span>Iaşi, 1997; <span class="CharOverride-1">Destinul spiritului şi secolul XXI</span>,<span class="CharOverride-1"> </span>Iaşi, 1998; <span class="CharOverride-1">666. Misterul numărului apocaliptic</span>,<span class="CharOverride-1"> </span>Bucureşti, 2001; <span class="CharOverride-1">Apocalipsa decodificată sau Schimbarea algoritmului</span>, Bucureşti, 2002; <span class="CharOverride-1">Între Alfa şi Omega</span>,<span class="CharOverride-1"> </span>Bucureşti, 2003; <span class="CharOverride-1">Repere printre izvoare inițiatice: dincolo de ocultism</span>, București, 2006.</p>
			<p class="Heuristica___m_RPR"><span class="CharOverride-2">Repere bibliografice:</span> Constantin Ciopraga, <span class="CharOverride-1">Vasile Constantinescu</span>,<span class="CharOverride-1"> </span>CRC, 1971, 19; Mihai Dinu Gheorghiu, <span class="CharOverride-1">Fantezii reversibile</span>,<span class="CharOverride-1"> </span>CRC, 1978, 51; Mircea Scarlat,<span class="CharOverride-1"> „Am inventat o planetă”</span>,<span class="CharOverride-1"> </span>RL, 1979, 30; Taşcu, <span class="CharOverride-1">Poezia</span>, <span class="CharOverride-1">248–253</span>; Al. Călinescu, <span class="CharOverride-1">Un ironist dezabuzat</span>,<span class="CharOverride-1"> </span>CRC, 1986, 2; Val Condurache, <span class="CharOverride-1">Poezia ca rană deschisă</span>,<span class="CharOverride-1"> </span>CL, 1986, 4; Ioan Holban, <span class="CharOverride-1">„Hei, zeilor… Dacă existaţi, daţi-mi un semn”</span>, CRC, 1990, 35; Ulici, <span class="CharOverride-1">Lit. rom.</span>, I,<span class="CharOverride-1"> 255–257</span>; Codrin Liviu Cuțitaru, <span class="CharOverride-1">Idei pentru o istorie critică a poeziei postbelice</span>, CL, 1996, 6; Constantin Dram, <span class="CharOverride-1">Prețul metafizic al … textului</span>, CL, 1998, 5; Mănucă, <span class="CharOverride-1">Perspective</span>,<span class="CharOverride-1"> 115–125</span>; Busuioc, <span class="CharOverride-1">Scriitori ieşeni</span>,<span class="CharOverride-1"> 122–123</span>; Popa, <span class="CharOverride-1">Ist. lit.</span>, II, <span class="CharOverride-1">501. &#9;</span><span class="Semnatura">S.D.</span></p>
			<p class="Heuristica-PRIMUL"><span class="titlu-12">CONSTANTINESCU, Viorica S.</span> (27.V.1943, Bereşti–Bistriţa, j. Bacău), comparatistă, traducătoare. Este fiica Mariei (n. Ignat) şi a lui Neculai Sandu. A urmat Liceul „Roman Vodă” din Roman și Facultatea de Filologie din cadrul Universităţii „Al. I. Cuza” din Iaşi, absolvită în 1966. În 1978 ia doctoratul în filologie cu teza <span class="CharOverride-1">Exotismul în literatura română din secolul al XIX-lea</span>. Parcurge treptele didactice până la gradul de profesor la Catedra de literatură comparată și estetică a Facultăţii de Litere din cadrul Universităţii ieşene. Între 1981 și 1984, apoi între 1990 și 1994 urmează stagii de specializare la Universitatea din Augsburg (Germania). A debutat la „Iaşul literar” în 1967. Mai colaborează la „Cronica”, „Sinteze” (Bacău), „Convorbiri literare”, „România literară”, „Cahiers roumains d’études littéraires”, „Analele științifice ale Universității «Al. I. Cuza» Iași” ş.a. Este directoare a Centrului de Cercetare Interdisciplinară – Literatură Comparată și Antropologie culturală. Conduce publicațiile „Acta Iassyensia Comparationis” și „Studii eminescologice”. A semnat o serie de traduceri, între care poveştile Fraţilor Grimm, poezii de Teresa de Ávila și comedia <span class="CharOverride-1">Amnezia</span> de Henning Krauss, ultima în colaborare cu soţul său, Ioan Constantinescu.</p>
			<p class="Heuristica-BASE"><span class="CharOverride-2">C.</span> practică o comparatistică în stil clasic, interesată de genealogii și de raporturile dintre arte. <span class="CharOverride-1">Arta grădinii</span> (1992) este o astfel de cercetare istorică pe tema grădinii ca „artă interpretativă”, urmărind relația dintre estetică, arhitectură, pictură și literatură începând cu grădinile babiloniene până în secolul al XX-lea. <span class="CharOverride-1">Evreul stereotip. Schiţă de istorie culturală</span> (1996) oferă o sinteză mai mult fluentă decât originală care, pe de o parte, reconstituie rădăcinile istorice ale iudeofobiei, iar pe de alta cercetează ipostazele artistice ale antisemitismului. Volumul prezintă o serie de trasee genetice, de la „imaginea cuvântului în arta medievală” (cu analize asupra procedeelor de caricaturizare și hipercaracterizare din imaginile în care apare Iuda) până la literatura zvonurilor, a legendelor și falsurilor, cu investigații speciale asupra unor mituri precum evreul negustor, evreul rătăcitor, conspirațiile evreiești. Un capitol este dedicat limbajului iudeofob. Cercetări complementare, delimitând o arie de interes constant, sunt lucrările <span class="CharOverride-1">Dicţionar de personaje biblice şi reprezentarea lor în arte</span> (2000, în colaborare cu Baruch Tercatin) și „schița tipologică” <span class="CharOverride-1">Omul biblic </span>(2012, în colaborare), precum și antologiile <span class="CharOverride-1">Povestiri biblice</span> (1990) și <span class="CharOverride-1">Urmașii lui Adam: povestiri biblice</span> (2001). <span class="CharOverride-1">Exotismul în literatura română din secolul al XIX-lea</span> (1998), lucrare derivată din teza de doctorat, întocmește o tipologie cu numeroase spații de intersectare, ce cuprinde exoticul realist (deschis de Nicolae Milescu și ilustrat în secolul al XIX-lea de Dimitrie Rallet, D. Bolintineanu și Vasile Alecsandri) și exoticul poetic, împărțit la rândul său în exoticul „fastuos feeric” (din <span class="CharOverride-1">Florile Bosforului</span> de Bolintineanu sau din proza lui Eminescu), exoticul fantastic  (<span class="CharOverride-1">Avatarii faraonului Tlà</span>), exoticul filosofic  (Anton Naum în poemul <span class="CharOverride-1">Aegri somnia</span>), exoticul alegoric (Al. Macedonski). <span class="CharOverride-2">C.</span> mai cercetează importarea descrierii din pictură în poezie sub influența exotismului (făcând observația că Alecsandri a renunțat la „priveliștile panoramice” din călătoriile lui orientale „în favoarea spațiilor mai limitate care «încap» într-un tablou”, precum în pasteluri); anecdotica exotică – Orientul ca sursă de subiecte literare începând, în cultura română, cu cărțile populare, deși, „cu excepția lui Anton Pann și I.L. Caragiale, «modelele» scriitorilor noștri din secolul al XIX-lea în ce privește anecdoticul oriental nu sunt atât cărțile populare, cât literatura exotică europeană (mai ales cea franceză)”; lexicul pitoresc (turcisme, grecisme) descoperit de pașoptiști. Mai sunt urmărite fenomenele simetrice de exotizare a autohtonului (felul în care pentru Grigore Alexandrescu mănăstirea Tismana „Părea unul din acele ossianice palate/ Unde geniuri, fantome cu urgie se izbesc”) și de autohtonizare a exoticului (atunci când Anton Pann românizează istorisirile cu Nastratin Hogea). Teza excursului ar fi că moda orientală, dincolo de precursoratul lui Milescu și Dimitrie Cantemir, a avut punctul de plecare în literatura romantică occidentală și că prin exotism literatura română se sincronizează timpuriu cu cea europeană, descoperindu-și un gen proxim. <span class="CharOverride-2">C.</span> a mai semnat <span class="CharOverride-1">Curs de teoria literaturii</span> (1991), cu destinație didactică, o lucrare lexicografică asupra universului enciclopedic al lui Eminescu – <span class="CharOverride-1">Dicţionar de cultură poetică. Eminescu</span> (2010) ș.a.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Curs de teoria literaturii</span>, Iaşi, 1991; <span class="CharOverride-1">Arta grădinii</span>, Bucureşti, 1992; <span class="CharOverride-1">Evreul stereotip. Schiţă de istorie culturală</span>, Bucureşti, 1996<span class="CharOverride-1">; Exotismul în literatura română din secolul al XIX-lea</span>, Iaşi, 1998; <span class="CharOverride-1">Cultura poetică</span>, Bucureşti, 1999; <span class="CharOverride-1">Dicţionar de personaje biblice şi reprezentarea lor în arte</span> (în colaborare cu Baruch Tercatin), Bucureşti, 2000; <span class="CharOverride-1">Dicţionar de curente literare moderniste</span> (în colaborare cu Alina Pistol, Maria Lungu-Clivinschi, Oana-Simona Zaharia și Codrina Laura Ioniţă), Iaşi, 2008; <span class="CharOverride-1">Dicţionar de cultură poetică. Eminescu</span>, pref. Codrin Liviu Cuţitaru, Iaşi, 2010; <span class="CharOverride-1">Omul biblic. Schiţă tipologică</span> (în colaborare cu Mihai Capșa, Irina Hăilă și Livia Iacob), Iaşi, 2012.<span class="CharOverride-1"> </span><span class="CharOverride-2">Antologii:</span> <span class="CharOverride-1">Povestiri biblice</span>, postfaţa ed., Iaşi, 1990; <span class="CharOverride-1">Urmașii lui Adam: povestiri biblice</span>, Iași, 2001. <span class="CharOverride-2">Traduceri:</span> Teresa de Ávila, <span class="CharOverride-1">Poesias – Poezii</span>, ed. bilingvă, Iaşi, 1996; <span class="CharOverride-1">Poveştile Fraţilor Grimm</span>, pref. trad., Iaşi, 1998; Henning Krauss, <span class="CharOverride-1">Amnezia</span>, Iaşi, 1998 (în colaborare cu Ioan Constantinescu). </p>
			<p class="Heuristica___m_RPR"><span class="CharOverride-2">Repere bibliografice:</span> Antoaneta Macovei, <span class="CharOverride-1">„Povestiri biblice”</span>, CRC, 1991, 1–2; Amelia Pavel, <span class="CharOverride-1">Plimbare prin grădinile lumii</span>, RL, 1993, 5; George Bădărău, <span class="CharOverride-1">Stereotipii în gândire şi artă</span>, CL, 1997, 3; George Bădărău, <span class="CharOverride-1">„Exotismul în literatura română din secolul al XIX-lea”</span>, DL, 1998, 3; Dan Petruşcă, <span class="CharOverride-1">„Dicţionar de cultură poetică. Eminescu”</span>, ATN, 2011, 7; Livia Iacob, <span class="CharOverride-1">Despre cultura eminesciană astăzi</span>, „Studii eminescologice”, 2011, 13; Vasile Spiridon, <span class="CharOverride-1">Autoritatea literei de dicţionar</span>, „Hyperion”, 2012, 1–2.&#9;<span class="Semnatura">M.I.</span></p>
			<p class="Heuristica-PRIMUL"><span class="titlu-12">CONSTANTINIDIS, Thea</span> (10.VII.1897, Braşov – 28.III.1976, Bucureşti), traducătoare. Părinții se numeau Emilia și Noti Constantinidis. După absolvirea Şcolii Evanghelice de Fete din Bucureşti şi a unui seminar de învăţătoare din Droyssig-Zeitz (Germania), funcţionează ca profesoară mai întâi la Câmpina, apoi la Liceul German din Bucureşti (1922–1944). Frecventează cursuri de filosofie (1923–1924) şi de filologie germană (1932–1936) la Universitatea din Bucureşti, beneficiind în continuare de un an de studii la Berlin. Din 1952 până în 1954 lucrează în cadrul redacţiei „Neuer Weg”. Concomitent, dar mai ales în anii următori, desfăşoară o prodigioasă activitate de traducere din proza românească, mai ales în paginile revistei „Rumänische Rundschau” şi în volume apărute în edituri bucureştene şi berlineze. Eforturile depuse în vederea promovării beletristicii române i-au fost recunoscute de Uniunea Scriitorilor prin acordarea unui premiu pentru traduceri (1971).</p>
			<p class="Heuristica-BASE">Cunoscătoare a literaturii române în desfăşurarea ei istorică, <span class="CharOverride-2">C.</span> a răspuns solicitărilor revistei „Rumänische Rundschau” când i s-a oferit prilejul propagării unor autori mai vechi, precum Antim Ivireanul; s-a dedicat totodată traducerii scrierilor unor prozatori din prima jumătate a secolului al XX-lea, ca Ionel Teodoreanu şi G. Călinescu, dar şi ale unor contemporani ca Petru Dumitriu, Al. Ivasiuc, Paul Goma ş.a. Volumele pregătite pentru tipar cuprind atât opere ale clasicilor, cât şi ale autorilor mai tineri. Familiarizată cu subtilităţile limbii române şi ale celei germane, cu resursele expresive ale celei din urmă, fără a fi influenţată de particularităţile regionale ale germanilor din Transilvania sau din Banat, <span class="CharOverride-2">C.</span> tălmăceşte cu acurateţe pagini de proză de I.L. Caragiale, Ioan Slavici, Al. Vlahuţă şi Duiliu Zamfirescu. Din literatura interbelică se opreşte la <span class="CharOverride-1">Craii de Curtea-Veche</span> de Mateiu I. Caragiale, la <span class="CharOverride-1">Răscoala </span>de Liviu Rebreanu, la <span class="CharOverride-1">Comoara regelui Dromichet</span> şi <span class="CharOverride-1">Aurul negru</span> de Cezar Petrescu. Tălmăceşte romane contemporane (<span class="CharOverride-1">Groapa</span> de Eugen Barbu, <span class="CharOverride-1">Cuscrii</span> de Alecu Ivan Ghilia, <span class="CharOverride-1">Anii tineri</span> de Nicolae Ţic), povestiri de Remus Luca şi Nicolae Velea, precum şi nuvele şi însemnări reportericeşti de Traian Coşovei. O adevărată pasiune vădeşte faţă de naraţiunile lui Mihail Sadoveanu, impresionând prin calitatea transpunerilor. Din suita textelor de inspiraţie istorică traduse nu lipsesc romanele <span class="CharOverride-1">Neamul Şoimăreştilor</span>,<span class="CharOverride-1"> Zodia Cancerului</span>,<span class="CharOverride-1"> Fraţii Jderi</span>, la care se adaugă evocările <span class="CharOverride-1">Nada florilor</span> şi <span class="CharOverride-1">Dumbrava minunată</span>. „Versiunea germană a romanelor istorice ale lui Mihail Sadoveanu, datorată Theei Constantinidis, are, în ce priveşte evocarea culorii istorice şi locale inconfundabile, o valoare de exemplaritate. O performanţă asemănătoare i-a reuşit aceleiaşi traducătoare şi cu universul, radical altul, din romanul <span class="CharOverride-1">Groapa</span> al lui Eugen Barbu”, apreciază Eva Behring.</p>
			<p class="Heuristica___mici"><span class="CharOverride-2">Traduceri:</span> Alexandru Vlahuţă, <span class="CharOverride-1">Ausgewählte Schriften</span>, Bucureşti, 1960 (în colaborare cu Gerty Rath şi Max Richter), <span class="CharOverride-1">Die Abrechnung</span>, Bucureşti, 1961; Mihail Sadoveanu, <span class="CharOverride-1">Bojarensünde</span>, Bucureşti, 1961, <span class="CharOverride-1">Das Wunderwäldchen</span>, Bucureşti, 1962, <span class="CharOverride-1">Das Geschlecht der Şoimaru</span>, Bucureşti, 1963, <span class="CharOverride-1">Durch die Wimpern</span>, Bucureşti, 1963, <span class="CharOverride-1">Die Blumenbucht</span>, Bucureşti, 1968, <span class="CharOverride-1">Im Zeichen des Krebses</span>,<span class="CharOverride-1"> </span>Berlin–Bucureşti, 1968, <span class="CharOverride-1">Die Hochzeit der Prinzessin Ruxandra</span>, Berlin–Bucureşti, 1970, <span class="CharOverride-1">Reiter in der Nacht</span>, Berlin–Bucureşti, 1971, <span class="CharOverride-1">Der Waldspross</span>, Bucureşti, 1973, <span class="CharOverride-1">Die Brüder Jderi</span>, I–III, Bucureşti–Berlin, 1975–1978; Ioan Slavici, <span class="CharOverride-1">Novellen aus dem Volk</span>, pref. Silvian Iosifescu, Bucureşti, 1961 (în colaborare cu Mariana Şora); Liviu Rebreanu, <span class="CharOverride-1">Der Aufstand</span>, Berlin, 1962; Nicolae Velea, <span class="CharOverride-1">Das Tor und andere Erzählungen</span>, Bucureşti, 1963; Cezar Petrescu, <span class="CharOverride-1">Der Onkel aus Amerika</span>, Bucureşti, 1964, <span class="CharOverride-1">Fram der Eisbär</span>, Bucureşti, 1971, <span class="CharOverride-1">Das schwarze Gold</span>, Bucureşti, 1971, <span class="CharOverride-1">Der Schatz des Königs Dromichetes</span>,<span class="CharOverride-1"> </span>Bucureşti, 1971; Eugen Barbu, <span class="CharOverride-1">Teufelsgrube</span>, Berlin, 1966; Duiliu Zamfirescu, <span class="CharOverride-1">Das Leben auf dem Lande. Tănase Scatiu. Im Krieg</span>, Bucureşti, 1967; Mateiu I. Caragiale, <span class="CharOverride-1">Remember. Die Vier vom Alten Hof</span>, Bucureşti, 1968; I.L. Caragiale, <span class="CharOverride-1">Werke</span>, pref. Silvian Iosifescu, Bucureşti, 1962 (în colaborare cu Paul Manu şi Mariana Şora),<span class="CharOverride-1"> Querkopf Cănuţă</span>, Bucureşti, 1972.</p>
			<p class="Heuristica___m_RPR"><span class="CharOverride-2">Repere bibliografice:</span> <span class="CharOverride-1">Pädagogin und Übersetzerin. Zum Ableben von Thea Constantinidis</span>, NW, 1976, 3 aprilie; Eva Behring, <span class="CharOverride-1">Probleme ale traducerilor germane din literatura română</span>, RITL, 1985, 1. &#9;<span class="Semnatura">J.W.</span></p>
			<p class="Heuristica-PRIMUL"><span class="titlu-12">CONSTANTINOVICI, Simona</span><span class="CharOverride-2"> </span>(27.I.1968, Ciacova, j. Timiș), poetă, prozatoare, stilisticiană. Este fiica Ștefaniei Constantinovici (n. Popoviciu), secretară, şi a lui Alexandru Constantinovici, tehnician zootehnist. Absolventă a unui liceu de matematică şi fizică (1986), urmează cursurile Facultății de Filologie, secţia română–franceză la Universitatea din Timișoara (1986<span class="CharOverride-1">–</span>1990), unde a obținut şi doctoratul în 1999 cu o teză intitulată <span class="CharOverride-1">Lexicul arghezian. Perspective lingvistice şi stilistice</span>. După terminarea facultăţii devine cadru didactic la Universitatea de Vest din Timișoara, specializându-se în domeniile stilisticii și ale lexicologiei. Bursieră în Franţa (1990–1991), obţine diploma de studii aprofundate la Dijon. A debutat cu poezie în revista „Orizont” (1987) și editorial în 1996 cu volumul <span class="CharOverride-1">Casa cu tăceri de toate mărimile</span>. Mai semnează articole, studii, versuri și proză în „Caietele Eminescu”, „Forum studenţesc”, „Gazeta de Vest”, „Ariergarda”, „Rostirea românească”, „Paralela 45”,<span class="CharOverride-1"> </span>„Reflex”,<span class="CharOverride-1"> </span>„Orient latin”, „Arca”, „Transilvania” ş.a. Din 1998 este membră a Asociației Culturale Ariergarda, condusă de Viorel Marineasa și Daniel Vighi. </p>
			<p class="Heuristica-BASE">În ciuda comparațiilor cu Simona Popescu, a situării între nouăzeciști (Gheorghe Mocuța) și a anexării insistente la tradiția regională a literaturii timișorene, <span class="CharOverride-2">C. </span>nu este propriu-zis o poetă de școală. Face parte, mai degrabă, din categoria scriitorilor a căror formulă se limpezește sub impresia evenimentelor existențiale, nu prin asimilarea programelor literare, iar ceea ce trebuie căutat, deopotrivă în lirica și în proza ei, e transcrierea afectivă a unei traume. Când experiența lipsește, <span class="CharOverride-2">C.</span> nu produce decât „literatură”. Astfel, volumul de debut <span class="CharOverride-1">Casa cu tăceri de toate mărimile </span>pare încă lipsit de consistență, dovedind atașamentul – oarecum defazat – față de valorile unui<span class="CharOverride-2"> </span>modernism întârziat. Lirica e populată de o mitologie a scriiturii și numeroasele arte poetice abundă în referințe la modele franceze (Arthur Rimbaud, Charles Baudelaire, Paul Verlaine). Poeta are gustul cuvântului prețios și pasiunea căutărilor lexicale, fabricând versuri exorbitant, cu risipă de mijloace (invenții verbale, dislocări dificile, deformări calculate etc.). Expresia și tonalitatea se schimbă în placheta <span class="CharOverride-1">47. Îngeri de catifea</span> (2008)<span class="CharOverride-1"> </span>datorită<span class="CharOverride-1"> </span>descoperirii unei resurse diferite. Aici evenimentul – o experiență a spitalului de canceroși – ia controlul dicției poetice, ștergând aproape semnele apartenenței la un limbaj liric: „în salonul 47 Dumnezeu/ tăia în fiecare dimineaţă/ câte-un măr ionatan/ în patru în opt în/ douăzeci şi patru/ lua o felie o ridica la cer/ era străvezie/ prin felia de măr/ Dumnezeu vedea chipul meu/ de copil/ încercănat luam şi eu/ o felie de măr o ţineam/ strâns până se făcea suc/ şi căldura ei mă/ năucea.// Andrei a mâncat o felie de măr fără să clipească/ Marc a mâncat o felie de măr fără să clipească/ Denisa a mâncat o felie de măr fără să clipească// Maria şi Estera au mâncat câte o felie de măr fără să clipească/ (din spirit de solidaritate)// salonul 47 s-a făcut măr/ în amurg”. În prelungirea aceleiași inspirații biografice se situează și romanul <span class="CharOverride-1">Nepoata lui Dali</span> (2009), alcătuit ca o colecție de observații clinice, scurte narațiuni ale unor cazuri individuale supuse unei patologii comune. În centrul romanului stă o lume pentru care boala devine definiția și cadrul de înființare ale unei noi realități: gesturile și atitudinile personajelor, firești în interior, absurde în afară, sunt forma unei acomodări la o anormalitate („Spitalul nostru nu era de nebuni, dar ne comportam asemenea lor”). De altfel, construirea unei suprarealități în jurul experienței clinice este și ceea ce justifică subtitlul romanului: „proză fantastică”. <span class="CharOverride-2">C.</span> e autoarea mai multor studii de stilistică aplicate virtualităților expresive ale limbii române, cu metoda și în spiritul cercetărilor interbelice (D. Caracostea, Tudor Vianu).<span class="CharOverride-2"> </span>O parte din eseuri sunt livrate ca auxiliare didactice. <span class="CharOverride-1">Sertarele cu ficțiune. Manual de scriere creativă </span>(2008) conține o serie de comentarii ale poeziei dintre cele două războaie. Din teza de doctorat dedicată operei argheziene au rezultat un amplu studiu – <span class="CharOverride-1">Palimpseste argheziene</span> (2005),<span class="CharOverride-1"> </span>subintitulat <span class="CharOverride-1">Curs de lexicologie aplicată</span>, – și <span class="CharOverride-1">Dicționar de termeni arghezieni</span> (I–II, 2004–2008). <span class="CharOverride-2">C.</span> propune un „studiu lexicografic, de semnalare lingvistică”, cu o metodă voit descriptivă, de acumulare a contextelor și a datelor brute referitoare la frecvența cuvintelor, reușind să livreze un tablou al „preferințelor” lexicale argheziene. Creația lui Arghezi e abordată dintr-o perspectivă modernistă, subliniindu-se pe de o parte efectul de deformare (sensuri deplasate prin figurare, invenții lexicale), de cealaltă parte efectul de ilustrare, prin bogăția și pluralitatea registrelor, a latențelor limbii române. Interesantă e aici nu atât viziunea critică – tributară unei bibliografii din anii ’70–’80 ai secolului trecut –, cât ordonarea poeticii argheziene în funcție de cicluri (<span class="CharOverride-1">Creioane</span>,<span class="CharOverride-1"> Mărțișoare</span>,<span class="CharOverride-1"> Inscripții</span>,<span class="CharOverride-1"> Hore</span>), privite ca ecosisteme lingvistice capabile să încadreze și să determine caracterul deformărilor stilistice. Considerat printre „cele mai bune contribuții la bibliografia argheziană” (Andrei Terian), <span class="CharOverride-1">Dicționarul</span>... oferă un inventar exhaustiv al vocabularului poetic arghezian. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Casa cu tăceri de toate mărimile</span>, Timișoara, 1996; <span class="CharOverride-1">Exerciții de vocabular și stil</span>, Timișoara, 1998; <span class="CharOverride-1">Dicţionar de termeni arghezieni</span>, I–II, Timişoara, 2004–2008; <span class="CharOverride-1">Colecția de fluturi</span>, pref. Lucian P. Petrescu, Timișoara, 2005; <span class="CharOverride-1">Palimpseste argheziene. Curs de lexicologie aplicată</span>, Timişoara, 2005; <span class="CharOverride-1">Spațiul dintre cuvinte. Polifonii stilistice</span>, Timișoara, 2006; <span class="CharOverride-1">Sertarele cu ficțiune. Manual de scriere creativă</span>, Timișoara, 2008; <span class="CharOverride-1">47. Îngeri de catifea</span>, Timișoara, 2008; <span class="CharOverride-1">Nepoata lui Dali</span>, Timișoara, 2009; <span class="CharOverride-1">L’Art du paradoxe dans l’œuvre de Paul Claudel</span>. <span class="CharOverride-1">Une approche stylistique</span>, Saarbr<span class="CharOverride-5">Ü</span>cken, 2011. </p>
			<p class="Heuristica___m_RPR"><span class="CharOverride-2">Repere bibliografice: </span>Ruja, <span class="CharOverride-1">Parte</span>, II, <span class="CharOverride-1">230–231</span>; Alex. Ștefănescu, <span class="CharOverride-1">„Dicționar de termeni arghezieni”</span>, RL, 2004, 39;<span class="CharOverride-1"> Dicţ. Banat</span>,<span class="CharOverride-1"> 187–190</span>; Andrei Terian, <span class="CharOverride-1">Lumea lui Arghezi</span>, „Ziarul de duminică”, 2008, 47; Graţiela Benga, <span class="CharOverride-1">Cu îngerii alături</span>, O, 2009, 3; Marius Chivu, <span class="CharOverride-1">Catifea &amp; ceară</span>, DM, 2009, 266; Gheorghe Mocuţa, <span class="CharOverride-1">Simona Constantinovici: cufundată în lectura propriei vieţi</span>, „Arca”, 2009, 7–9; Gabriel Coşoveanu, <span class="CharOverride-1">„Nepoata lui Dali”</span>, RL, 2010, 28. &#9;<span class="Semnatura">A.Td.</span></p>
			<p class="Heuristica-PRIMUL"><span class="titlu-12">CONSTANTIN-STELIAN, Stelian</span> (3.I.1904, Câmpina – 18.XII.1946, Bucureşti), poet, eseist, traducător. Este fiul Elenei (n. Mihailescu), menajeră, şi al lui Dumitru Maria Constantin, ceasornicar, cei doi divorţând curând după naşterea copilului. Începe să înveţe la Câmpina, însă o parte a cursurilor secundare o urmează, cu întreruperi, în refugiu la Vaslui, apoi, după o problemă de sănătate, la Dumbrăveni (din 1921, fiind coleg de clasă din 1923 cu viitorul poet George Boldea). După bacalaureat (Sibiu, 1924), se înscrie la Universitatea din Bucureşti, la Litere şi Filosofie, dar şi la Drept (destul de repede abandonat). Doctor în litere, funcţionează ca profesor şi inspector şcolar la Câmpina şi la Bucureşti. A redactat manuale şcolare de limba şi literatura română sau de educaţie morală şi a alcătuit antologii de „lecturi morale”. Debutează cu versuri în „Foaia tinerimii” (1921), iar editorial cu volumul de versuri <span class="CharOverride-1">Tainele lui Moş Crăciun</span> (1926). Mai colaborează cu poezii, traduceri (mai ales din Charles Baudelaire), note şi eseuri critice, cronici literare şi amintiri la „Universul literar”, „Convorbiri literare”, „Adevărul literar şi artistic”, „Secolul”, „Cuvântul”, „Gândirea”, „Revista Fundaţiilor Regale”, „Decembrie”, „Câmpina”, „Strada”, „Lanuri”, „Familia”, „Gând românesc”, „Străbunii”, „Bilete de papagal”, „Epoca”, „Răsăritul”, „Atheneum” ş.a., folosind şi pseudonimele St. Delacâmpina, S.C., S.T., St. Lian, St. Cotruţ, Stedecomy, Dionisie Petrovan, Ion Bartolomeu. Conferenţiar în cadrul Universităţii Populare a Societăţii Române de Radiodifuziune, a fost membru al Societăţii Scriitorilor Români şi membru, alături de Perpessicius, Vladimir Streinu şi Pompiliu Constantinescu, în juriul Premiului „Baudelaire”, pentru traduceri, instituit de Ion Pillat. <span class="CharOverride-2">C.-S.</span> se număra, de altfel, printre prietenii fideli ai lui Ion Pillat. </p>
			<p class="Heuristica-BASE">Ca poet, <span class="CharOverride-2">C.-S.</span> nu a arătat virtuţi deosebite în <span class="CharOverride-1">Tainele lui Moş Crăciun</span>; inabilităţile, uneori flagrante, ale versificaţiei intensifică impresia de sărăcie a inspiraţiei. Doar câteva fabule (unele fiind prelucrări) mai pot stârni interesul cititorului. Volumul a rămas fără ecou critic, chiar şi după reluarea „revăzută şi adăugită” din 1933, cu ilustraţii semnate de Elena Aldea-Sabo, Octav Angheluţă şi T. Gh. Tudor. A doua culegere, <span class="CharOverride-1">Pasteluri petrolifere</span> (1929), atrage atenţia asupra poetului mai ales prin noutatea tematică. Ciclul titular fixează descriptiv imagini-peisaje din spaţiul exploatărilor petrolifere. Experimentul va fi amplificat în <span class="CharOverride-1">Aur de întuneric</span> (1942; Premiul „Regele Mihai I” al Societăţii Scriitorilor Români), în care poeme ca <span class="CharOverride-1">Rezervoare</span>, <span class="CharOverride-1">Bataluri</span>, <span class="CharOverride-1">Erupţie incendiară</span>,<span class="CharOverride-1"> Simfonie neagră</span> configurează un infern modern, al aparaturii monstruoase şi al miasmelor. Poetul apelează la limbajul tehnic şi încearcă să proiecteze realul în mitologie. Al doilea ciclu din <span class="CharOverride-1">Pasteluri…</span>,<span class="CharOverride-1"> Automnale</span>, reluat în <span class="CharOverride-1">Mireasa lumii</span> (1941), îl aşază pe <span class="CharOverride-2">C.-S.</span> în descendenţă bacoviană. Există şi ecouri barbiene, ca şi reflexe ale experienţei de tălmăcitor al poeziei lui Baudelaire, inaugurată prin trei poeme (<span class="CharOverride-1">Strigoiul</span>,<span class="CharOverride-1"> Spleen</span> şi <span class="CharOverride-1">Vinul asasinului</span>) cuprinse în modestul volum editat la Câmpina în 1929. Poetul intenţiona să dea, în versiune românească, „prezentarea antologică a volumului complet” <span class="CharOverride-1">Florile răului</span>. Valoarea tălmăcitorului de poezie va fi confirmată de Geo Dumitrescu în ediţia bilingvă <span class="CharOverride-1">Les Fleurs du mal – Florile răului</span> (1967), în care reia zece poeme transpuse de <span class="CharOverride-2">C.-S.</span> Eseurile şi comentariile lui critice (cronici, portrete, studii de istorie literară), adunate, selectiv, în volumul <span class="CharOverride-1">Aspecte şi convingeri critice</span> (1945), abordează mai ales sfera poeziei, fără să ignore proza sau critica literară. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Tainele lui Moş Crăciun</span>, Bucureşti, 1926; ed. cu ilustrații de Elena Aldea-Sabo, Octav Angheluță și T. Gh. Tudor, București, 1933; <span class="CharOverride-1">Pasteluri petrolifere</span>, Câmpina, 1929; <span class="CharOverride-1">Mireasa lumii</span>, Bucureşti, 1941; <span class="CharOverride-1">Aur de întuneric</span>, Bucureşti, 1942; <span class="CharOverride-1">Aspecte şi convingeri critice</span>, Bucureşti, 1945. <span class="CharOverride-2">Traduceri: </span>Charles Baudelaire, [<span class="CharOverride-1">Poeme</span>], în <span class="CharOverride-1">Pasteluri petrolifere</span>, Câmpina, 1929, în Charles Baudelaire, <span class="CharOverride-1">Les Fleurs du mal – Florile răului</span>, ed. bilingvă, îngr. Geo Dumitrescu, Bucureşti, 1967.</p>
			<p class="Heuristica___m_RPR"><span class="CharOverride-2">Repere bibliografice:</span> Perpessicius, <span class="CharOverride-1">Opere</span>, IV, <span class="CharOverride-1">93–94</span>, IX, <span class="CharOverride-1">361–363</span>, X, <span class="CharOverride-1">155–158</span>; Călinescu, <span class="CharOverride-1">Opere</span>, I, <span class="CharOverride-1">492–493</span>; Dinu Pillat, <span class="CharOverride-1">„Mireasa lumii” </span>„Albatros”, 1941, 7; Constantin Fântâneru, <span class="CharOverride-1">„Mireasa lumii”</span>, UVR, 1941, 32; Călinescu, <span class="CharOverride-1">Ist. lit. </span>(1941), <span class="CharOverride-1">852</span>, <span class="CharOverride-1">Ist. lit.</span> (1982), <span class="CharOverride-1">937</span>; Nicolae Roşu, <span class="CharOverride-1">„Mireasa lumii”</span>, G, 1942, 3; Traian Chelariu, <span class="CharOverride-1">„Aur de întuneric”</span>, UVR, 1943, 8; Nicolae Roşu, <span class="CharOverride-1">„Aur de întuneric”</span>, G, 1943, 8; Ion Şiugariu, <span class="CharOverride-1">„Aur de întuneric”</span>, RFR, 1943, 11; Geo Bogza, <span class="CharOverride-1">Firi şi destine</span>, RL, 1983, 8; Petre Traian [Ion T. Şovăială], <span class="CharOverride-1">Constantin-Stelian. Fişe biobibliografice</span>, „Câmpina literar-artistică şi istorică”, 2007, 16, 2008, 17. &#9;<span class="Semnatura">C.H.</span></p>
			<p class="Heuristica_PRIMUL_Semnat"><span class="titlu-12">CONSTITUŢIONALUL</span>, cotidian politic şi literar apărut la Bucureşti, de la 15 iunie 1889 până la 14 decembrie 1900. Editat în urma unei reorganizări interne a grupării politice junimiste, jurnalul înlocuia alte două cunoscute organe politice conservatoare: „Epoca” (seria întâia: 1885–1889) şi „România liberă” (1877–1889). Director: D. Aug. Laurian. Noul ziar avea un mare aparat redacţional şi redactori calificaţi, unul dintre ei fiind I.L. Caragiale, care tocmai demisionase de la direcţia Teatrului Naţional. <span class="CharOverride-2">C.</span>, victimă a unei noi restructurări a organizaţiei din Bucureşti a Partidului Conservator, va fuziona cu „Timpul” (1876–1900), în locul lor ieşind „Conservatorul” (1900–1914). Din 1891 s-a interzis difuzarea gazetei în Transilvania, iar subterfugiul de a continua expedierea sub o denumire de circumstanţă, „Gazeta nouă”, nu a reuşit. Linia politică va fi cea junimistă, cu nuanţele impuse de conjuncturile politice şi sociale. Dar <span class="CharOverride-2">C.</span> avea şi un program literar, într-un moment când „Convorbirile literare” îşi pierduseră din însemnătate şi influenţă. Neformulat clar de la primele numere, acest program s-a cristalizat cu timpul. Spre deosebire de revista şi cenaclul maiorescian, aici se urmăreau alte ţeluri, imediate şi propagandistice. Punctul de plecare era ideea că literatura şi cultura română sunt ameninţate de o „deznaţionalizare”, consecinţă a importului de literatură străină, dar şi a indiferenţei protipendadei. În aceste condiţii, <span class="CharOverride-2">C.</span> susţine cu argumente mai mult politice şi destul de vagi necesitatea de a se iniţia „clădirea” unei literaturi „naţionale si româneşti”. Cu vremea, ambiţiile reformatoare sunt abandonate, locul literaturii fiind luat de reportajele judiciare sau de cronicile teatrale şi muzicale. Este adevărat că şi redactorii literari de valoare părăsiseră ziarul. Primul dintre ei fusese I.L. Caragiale, care pleca după o activitate de câteva luni, răstimp în care tipărise aici editoriale politice semnate cu iniţiala C. sau cu pseudonimul Falstaff, articolul <span class="CharOverride-1">În Nirvana</span>,<span class="CharOverride-1"> </span>scris la moartea lui Eminescu, cronici dedicate evenimentelor politice ale zilei şi cronici fanteziste iscălite când Hans, când Nastratin ori Zoil. Cu acest ultim pseudonim erau semnate şi cronicile teatrale ale fostului director de teatru, păstrând încă în suflet urmele dezamăgirilor şi ale necazurilor, dar scriind totuşi cu obiectivitate. Îngăduitor cu „producţiile Teatrului Naţional”, el combătea meschinăria cronicarilor dramatici coalizaţi în susţinerea micilor interese particulare şi indiferenţi faţă de soarta teatrului. Interesul pentru scenă s-a păstrat şi după retragerea lui Caragiale din redacţie, noul cronicar dramatic, Scarlat Cocorăscu, dovedindu-se un avizat cunoscător al vieţii teatrale autohtone. La <span class="CharOverride-2">C.</span> au mai colaborat cu articole politice Nicolae Volenti, M.E. Papamihailopol şi D. Teleor. Versuri dădeau Scarlat Orăscu, D. Teleor, Mihai Gregoriady de Bonacchi, foarte adesea G. Coşbuc şi, la începutul carierei literare, viitorul nuvelist I. Al. Brătescu-Voineşti, pe când  D. Teleor şi D.R. Rosetti-Max erau prezenţi cu schiţe şi nuvele umoristice, iar G.I.<span class="CharOverride-1"> </span>Pitiş cu material folcloric. Se reproduc şi basmele populare ale lui Petre Ispirescu. Din 1892 Nicolae Petraşcu a redactat o cronică literară, accidental intră în sumar şi N. Iorga, cu o recenzie despre Al. Vlahuţă, şi deseori, spre sfârşitul secolului, se manifestă cu o seamă de cronici şi recenzii A. Alexandrescu-Dorna. Personalităţii lui Eminescu i se rezervă un spaţiu deosebit, începând cu numărul 3 din primul an, când se tipărea articolul <span class="CharOverride-1">Poetul Eminescu s-a stins. </span>Au urmat <span class="CharOverride-1">În Nirvana</span>, al lui Caragiale, apoi discursurile funebre rostite de D. Aug. Laurian, directorul gazetei, şi Gr. Ventura, prefaţa lui Titu Maiorescu la a patra ediţie a poeziilor eminesciene, amintirile lui D.Teleor şi C. Bărcănescu. Moartea lui V. Alecsandri e consemnată într-un editorial, în numerele următoare fiind reproduse câteva dintre poeziile sale reprezentative. După ce în 1889 Caragiale tălmăcise din Mark Twain, în anii următori se traduce din N.V. Gogol (<span class="CharOverride-1">Taras Bulba</span>,<span class="CharOverride-1"> </span>1892), L.N. Tolstoi, Ernest Renan, Remy de Gourmont, François Coppée, Georges Courteline şi Ed. Delannoy. Coşbuc transpune din versurile scriitoarei germane Maria Eckstein. Totodată se face loc unor articole documentate despre Emile Zola şi, sub titlul <span class="CharOverride-1">Literatura franceză modernă</span>, unor cronici dedicate lui Paul Bourget, Paul Margue&#173;ritte, Hector Malot ş.a. Cu timpul, mai ales după 1895, preocupările literare sunt abandonate şi <span class="CharOverride-2">C.</span> devine un cotidian politic obişnuit, care recurge din când în când la traduceri, mai ales din scriitorii francezi la modă, şi la informaţii întâmplătoare referitoare la viaţa literară autohtonă sau din Apus. &#9;<span class="Semnatura">R.Z.</span></p>
			<p class="Heuristica_PRIMUL_Semnat"><span class="titlu-12">CONSTITUŢIUNEA</span>,<span class="CharOverride-2"> </span>jurnal „politic, literar şi comercial” apărut la Iaşi, bisăptămânal, între 24 septembrie şi 14 decembrie 1866. Comitetul de redacţie era compus din Constache Negruzzi, Vasile Pogor, Iordache Beldiman, Constantin N. Suţu şi G. Mârzescu, dar unul dintre redactori, dacă nu unicul, trebuie să fi fost Iacob Negruzzi. Cu un aspect modern în comparaţie cu celelalte periodice locale, <span class="CharOverride-2">C.</span> nutrea ambiţia de a se adresa întregii ţări în numele facţiunilor ieşene ale Partidului Conservator. Gazeta devine ea însăşi un teren de luptă politică între gruparea conservatorilor „vechi”, condusă de G. Mârzescu, şi grupul tinerilor, având în frunte pe Vasile Pogor, Titu Maiorescu şi Iacob Negruzzi. Spaţiul cel mai întins este ocupat în <span class="CharOverride-2">C. </span>de rezumatul discuţiilor contradictorii dintre „vechi” şi „noi”, aduse în jurul tipului ideal de deputat, purtătorii de cuvânt ai tinerilor fiind Titu Maiorescu şi Iacob Negruzzi. Acesta din urmă redacta şi un spiritual foileton intitulat uneori <span class="CharOverride-1">Observaţii de pe Bahlui</span>, semnat Bahluiceanu. Printre cei înregistraţi ca oratori în această aprigă dispută electorală apare deseori şi diaconul Ion Creangă, care lua cuvântul mai ales în chestiunea învăţământului elementar. El vorbea însă nu numai în casa Balş, fieful conservator, ci şi în sala primăriei, sediul adversarilor liberali, iar această bivalenţă politică îl face ţinta ironiilor foiletonistului de la <span class="CharOverride-2">C.</span> Câteva articole sunt dedicate teatrului, plecându-se de la situaţia celui din Iaşi, caracterizată în ansamblul ei ca nesatisfăcătoare. În loc să contribuie la moralizarea societăţii şi la dezvoltarea gustului, scena ieşeană ar falsifica „simţul literar” al spectacolului prin „drame fioroase”, prin traduceri necorespunzătoare. Altă dată, scrierile lui D. Bolintineanu, mai precis „Eumenidele”, sunt criticate pentru lipsa lor de detaşare în raport cu momentul politic. Sfera acestor însemnări cuprinde apoi întreaga literatură a anilor 1865–1866, raportată la aceea a deceniului 1840–1850. Asprimea cu care sunt comentaţi D. Bolintineanu şi B.P. Hasdeu depăşeşte domeniul strict literar, trecând pe tărâmul polemicii politice. Concluziile îmbrăţişează şi întreaga viaţă culturală ieşeană, fiind de un negativism al cărui ton este specific junimist. &#9;<span class="Semnatura">R.Z.</span> </p>
			<p class="Heuristica_PRIMUL_Semnat"><span class="titlu-12">CONŞTIINŢA NAŢIONALĂ</span>, cotidian politic apărut la Bucureşti între 25 martie şi 25 aprilie 1865. Ziarul continuă numerotarea „Românului” suspendat în 1864, pe care îl înlocuieşte, urmând altei gazete, „Libertatea”, dispărută şi aceasta în iulie 1864. Ca administrator al noului ziar figura Grigore Serrurie, dar redacţia era asigurată de C.A. Rosetti, care reia aici <span class="CharOverride-1">Profesiune de credinţă</span> publicată întâia oară în „Românul” din 1857. Tot el asigură bună parte din articolele politice date la tipar pentru fiecare număr. Mai colaborau Eugeniu Carada, greu de distins ca stil de mentorul său politic, şi Radu Ionescu. Un foileton după gustul epocii, <span class="CharOverride-1">Amăgirile inimii</span>, tradus din limba franceză, însenina oarecum atmosfera agitată de ieşirile polemice violente şi pătimaşe ale celor trei tribuni. <span class="CharOverride-2">C.n.</span> este suspendat, iar C.A. Rosetti nu va mai scoate altă gazetă până după evenimentele de la 11 februarie 1866. &#9;<span class="Semnatura">R.Z.</span></p>
			<p class="Heuristica_PRIMUL_Semnat"><span class="titlu-12">CONŞTIINŢA NAŢIONALĂ</span>, publicaţie apărută la Bucureşti, lunar, din aprilie 1925 până în decembrie 1926, „sub conducerea unui comitet de studenţi”. Girant responsabil: Ştefan Anastasescu. Programul constă în trei „principii de conduită” şi de propagandă: „naţionalism integral”, „promovarea intereselor neamului românesc” şi „progresul culturii naţionale”, termeni prin care Nicolae Roşu încearcă să definească „ideologia generaţiei noi”. O generaţie căreia îi aparţine majoritatea comentatorilor prezenţi în paginile revistei: Ion Biberi (<span class="CharOverride-1">Naţionalismul şi arta</span>, <span class="CharOverride-1">Naţionalismul</span>, <span class="CharOverride-1">Antisemitismul</span>), Al. Dima (<span class="CharOverride-1">Parlamentul literar</span>)<span class="CharOverride-1">, </span>Cristian Iorgulescu<span class="CharOverride-1"> </span>(<span class="CharOverride-1">Gânduri despre viitorul culturii româneşti</span>), Teodor A. Naum (<span class="CharOverride-1">Antisemitismul lui Eminescu</span>), I. Istrate (<span class="CharOverride-1">Ştefan cel Mare, Eminescu şi Mihai Viteazul</span>), Nicolae Roşu (<span class="CharOverride-1">Patrie, naţiune şi conştiinţă naţională</span>). În numărul 2/1925 se publică <span class="CharOverride-1">Întrevedere cu d-l D. Caracostea</span>, semnată G.I. Cronici literare, note şi recenzii se referă la volume de Lucian Blaga (<span class="CharOverride-1">Poemele luminii</span>), Liviu Rebreanu (<span class="CharOverride-1">Adam şi Eva</span>), Mihail Sadoveanu, Tudor Arghezi, Jean Bart, I.Al. Brătescu-Voi&#173;neşti. Un articol, <span class="CharOverride-1">Cu privire la personalitatea lui Eminescu</span>, semnează Ion Pană, iar altul, extrem de polemic, la adresa lui Victor Eftimiu, i se datorează lui D. Mustachide: <span class="CharOverride-1">Jalnica tragedie a unui tragedian</span>. Dintre rubrici se mai reţin „Cronica didactică”, „Viaţa muzicală”, „Cronica artelor plastice”, „Cronica religioasă”, „Revista revistelor”. &#9;<span class="Semnatura">A.S.</span></p>
			<p class="Heuristica_PRIMUL_Semnat"><span class="titlu-12">CONŞTIINŢA ROMÂNEASCĂ</span>, publicaţie apărută<span class="CharOverride-2"> </span>la Cluj, săptămânal, de la 28 ianuarie până la 18 noiembrie 1923, cu subtitlul „Organul Asociaţiei de Propagandă pentru Solidaritatea Naţională şi Socială a Românilor”, sub conducerea unui comitet. Articolul-program <span class="CharOverride-1">Un cuvânt de lămurire</span> îi aparţine lui Vasile Bogrea, care indică revista ca „organ de înregistrare şi informaţie”, având rubrici privitoare, între altele, la cronica politică, „cronica internă”, „cronica externă”, „informaţiuni”. Colaborează Sextil Puşcariu (cronică la Cezar Petrescu, <span class="CharOverride-1">Scrisorile unui răzeş</span>), N. Drăganu (<span class="CharOverride-1">Limba noastră</span>), N. Georgescu-Tistu (<span class="CharOverride-1">O carte care e şi o binefacere</span>), C. Sudeţeanu (<span class="CharOverride-1">Cultura şi politica</span>), Th. Capidan (<span class="CharOverride-1">Starea românilor din Peninsula Balcanică</span>), Dan Rădulescu<span class="CharOverride-1"> </span>(<span class="CharOverride-1">Garanţia legalităţii</span>), Virgil I. Bărbat (<span class="CharOverride-1">Bagatelizarea Universităţii</span>), Florin Ştefănescu-Goangă (<span class="CharOverride-1">O faptă şi un exemplu de imitat</span>,<span class="CharOverride-1"> O primejdie naţională</span>). Bune traduceri din literatura engleză realizează Petre Grimm (A. Tennyson, <span class="CharOverride-1">Vârsta de aur</span>). Alți colaboratori: N. Iorga, M.A. Botez, I. Const. (Constantinescu-) Delabaia, I.P. Voiteşti, Ion Luca Ciomac, Cassiu Maniu. &#9;<span class="Semnatura">M.Pp.</span></p>
			<p class="Heuristica_PRIMUL_Semnat"><span class="titlu-12">CONTA,</span> revistă de „literatură &amp; artă &amp; atitudini” care apare la Piatra Neamț, trimestrial, din ianuarie 2010, sub egida Uniunii Scriitorilor din România și a Consiliului Judeţean Neamţ în colaborare cu Asociaţia Culturală „Conta”. Director: Adrian Alui Gheorghe; redactor-şef: Emil Nicolae; redactori: Vasile Baghiu, Adrian G. Romila, Nicolae Sava, Vasile Spiridon, Raluca Șerban-Naclad; după primele numere V. Baghiu și Raluca Șerban-Naclad dispar din caseta redacțională. În editorialul <span class="CharOverride-1">Cine mai are nevoie de cultură?</span>, care deschide primul număr, Adrian Alui Gheorghe plasează revista „la început de drum” în alternativa „corabia cu pânze care ajunge să cucerească un continent nou” sau „un supertehnologizat Titanic care se sparge de primul aisberg”, concluzionând că succesul „depinde de chibzuinţa celor care o fac, de solicitudinea celor care o primesc, de mulţimea aisbergurilor de care se pot sparge intenţiile bune”. O primă anchetă propune tema <span class="CharOverride-1">Literatura română: provincie şi provincialism</span>; răspund Sorin Antohi, Attila Balazs, Dumitru Chioaru, Nicolae Dabija, Adrian Popescu, Ioan Es. Pop, Liviu Ioan Stoiciu, Lucian Vasiliu ș.a. Alte anchete: <span class="CharOverride-1">Istoriile literare</span>, <span class="CharOverride-1">Bancul și literatura</span> (Horia Bădescu, Leo Butnaru, Dumitru Augustin Doman, Gellu Dorian, Remus Valeriu Giorgioni, Ioan Groşan, Christian W. Schenk ș.a.), <span class="CharOverride-1">Generaţia 80 faţă în faţă cu „propria oglindire”. Generaţiile (mai) noi despre optzecişti şi optzecism </span>(Radu Pavel Gheo, Horia Gârbea, Nicolae Strâmbeanu, Robert Şerban ș.a.). Cu un format de tip caiet numărând aproximativ 300 de pagini, <span class="CharOverride-2">C.</span> publică literatură originală în cantități mari, aplicând un filtru de natură valorică (apar o seamă de poeți și prozatori importanți), dar mai ales ținând de geografia locală – de aici și prezența a numeroși veleitari din zonă. Rezultatul este un compromis tipic provincial, materiale interesante fiind dublate de texte tipărite din complezență. De cronica literară se ocupă Vasile Spiridon, Gheorghe Mocuţa, Adrian G. Romila, Ioan Groșan ș.a. Apar interviuri cu Gheorghe Grigurcu, Gabriel Chifu, Ioan Moldovan, Matei Vișniec, Nicolae Coande, Christian W. Schenk, Nicolae Breban. Cel mai bine reprezentați sunt optzeciștii, dar apar și douămiiști, de pildă Rita Chirian (interviată de Daniel D. Marin și antologată cu câteva poezii). Mai colaborează Luca Pițu (<span class="CharOverride-1">Terorismul moale al înfrişcatorilor occidentali</span>), Magda Ursache (<span class="CharOverride-1">Barbarii din noi</span>), Mircea A. Diaconu (<span class="CharOverride-1">I.L. Caragiale. Materie şi sens</span>). Nicolae Scurtu semnalează varii documente de istorie literară (de pildă, o scrisoare necunoscută a lui Vintilă Horia).<span class="CharOverride-1"> &#9;</span><span class="Semnatura">M.I.</span></p>
			<div class="_idGenObjectLayout-1">
				<div id="_idContainer006">
					<div id="_idContainer004" class="Basic-Text-Frame">
						<p class="Titlu-Nume-H">CONTA, Vasile </p>
						<p class="Titlu-mic-DATE">(15.XI.1845, Ghindăoani, j. Neamţ – 21.IV.1882, Bucureşti), estetician. </p>
					</div>
					<div id="_idContainer005" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="06_DGLR_C_554-609-web-resources/image/Conta_Vs.jpg" alt="" />
					</div>
				</div>
			</div>
			<p class="Heuristica-PRIMUL">Fiu al preotului Grigore Conta şi descendent al unei familii cu o lungă tradiţie clericală, <span class="CharOverride-2">C.</span> a urmat şcoala primară la Târgu Neamţ, apoi Gimnaziul Central din Iaşi. În 1862 îşi întrerupe studiile şi, însoţind o trupă de actori, colindă o bună parte din Moldova. În această perioadă ar fi scris şi o piesă cu subiect anticlerical, nepăstrată, care s-a jucat la Botoşani. O continuare a acestor preocupări se întrevede şi în 1875, când traduce piesa <span class="CharOverride-1">Miss Multon</span> de Adolphe Belot (de asemenea, <span class="CharOverride-2">C.</span> a tradus, în proză, poezia <span class="CharOverride-1">Profetul</span> de A.S. Puşkin). În anul 1864 îşi reia cursurile liceale, pe care le termină patru ani mai târziu. Îndată după absolvire este angajat suplinitor la Catedra de filosofie a şcolii al cărei elev abia fusese. În octombrie 1869 este trimis pentru studii comerciale la Anvers, în Belgia. Obţine diploma în 1871, urmează concomitent şi dreptul la Bruxelles, dobândind în 1872 titlul de doctor în drept. Întors în ţară, ocupă în 1873 Catedra de drept civil a Universităţii din Iaşi. Fără a neglija preocupările universitare, <span class="CharOverride-2">C.</span> se dedică adevăratei sale pasiuni – filosofia. Din 1873 frecventează societatea Junimea şi publică în „Convorbiri literare” cele mai importante dintre scrierile sale în domeniu: <span class="CharOverride-1">Teoria fatalismului, Teoria ondulaţiunii universale, Originea speciilor, Încercări de metafizică</span>. Alte două lucrări (<span class="CharOverride-1">Bazele metafizicii</span> şi <span class="CharOverride-1">Întâiele principii care alcătuiesc lumea</span>) au apărut postum. În 1879 <span class="CharOverride-2">C.</span> este ales deputat, cu un program violent antisemit, iar în 1880 devine ministru al Cultelor şi Instrucţiunii Publice, în cabinetul liberal al lui Ion C. Brătianu, dar demisionează în anul următor. Este numit apoi membru al Curţii de Casaţie. Se stinge curând de ftizie şi va fi înmormântat la Iaşi.</p>
			<p class="Heuristica-BASE"><span class="CharOverride-2">C. </span>a scris numeroase poezii, trimiţând câteva la „Convorbiri literare”, unde nu i-a apărut decât una, în 1868, intitulată <span class="CharOverride-1">Viaţa</span> (semnată B.C.). Versurile aparţin liricii meditative, simbolul fiind elementul lor convenabil. Dar <span class="CharOverride-2">C.</span> s-a impus drept cel dintâi gânditor român care încearcă să construiască un sistem filosofic propriu. Influenţat de empirismul englez, pozitivismul francez şi de materialismul german, el atacă chestiunile fundamentale ale epistemologiei, punând la baza cunoaşterii experienţa. În concepţia sa, materia se metamorfozează neîncetat, luând forme niciodată identice unele cu altele. Întreaga existenţă se supune „mişcării ondulatorii”, care apare astfel ca o lege „fatală”, adică necesară, a universului. În scrierile sale <span class="CharOverride-2">C.</span> s-a referit de multe ori la problemele esteticii. Pentru el, estetica nu constituie un domeniu ştiinţific, deoarece nu are în vedere un tot coordonat de legi naturale, iar obiectul ei este frumosul, care nu poate fi perceput decât instinctiv. Conştiinţa frumosului e mai limpede decât aceea a adevărului şi aceea a binelui. <span class="CharOverride-2">C.</span> stabileşte o legătură strânsă între sentimentul frumosului şi activitatea intelectuală, care este stimulată de autenticitatea frumosului; violenţa şocului intelectual ar fi astfel un criteriu valoric fundamental. Pe de altă parte, sentimentul frumosului este provocat, în mod hotărâtor, numai de iluzia apropierii dintre artă şi realitate. Abordând estetica din punct de vedere social, <span class="CharOverride-2">C.</span> află o bază comună, oferită de societate, pentru crearea şi receptarea frumosului. Ea îi permite să afirme că unele personalităţi creează în propria lor epocă o „impresionabilitate comună”, superioară celei a contemporanilor şi prevestind epoca următoare. Astfel, opera lor anticipează gustul, după cum geniul ştiinţific anticipează adevărul. Dar gustul nu este absolut, ci relativ, deoarece derivă din instinctul de conservare. Pozitivismul şi materialismul din sistemul filosofic al lui <span class="CharOverride-2">C.</span> îşi spun cuvântul, atribuind gustul unei sensibilităţi nervoase influenţate de mediu şi de ereditate şi controlată de acestea. Adevărul artistic este şi el relativ, dar pe câtă vreme în opera de artă frumosul trebuie să predomine, adevărul nu trebuie dezvăluit niciodată în întregime, deoarece coeficientul de necunoscut stârneşte curiozitate şi, implicit, sporeşte activitatea intelectuală. Aspecte ale civilizaţiei umane, arta şi ştiinţa se află în strânsă legătură: adevărul ştiinţific stă la temelia investigaţiilor artei. Moment important în estetica românească din a doua jumătate a secolului al XIX-lea, mai ales după publicarea postumă a notelor sale în „Contemporanul” din 1885, opiniile despre artă ale lui <span class="CharOverride-2">C.</span> au contribuit la fundamentarea, la noi, a unei teorii a realismului.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Opere complete</span>, îngr. Octav Minar, Bucureşti, 1914; <span class="CharOverride-1">Opere filosofice</span>, îngr. şi introd. Nicolae Gogoneaţă, Bucureşti, 1967; <span class="CharOverride-1">Scrieri filosofice alese</span>, îngr. şi pref. Nicolae Gogoneaţă, Bucureşti, 1975.</p>
			<p class="Heuristica___m_RPR"><span class="CharOverride-2">Repere bibliografice:</span> Iacob Negruzzi, <span class="CharOverride-1">Vasile Conta</span>, CL, 1982, 2; V. G. Morţun,<span class="CharOverride-1"> Vasile Conta</span>, „Contemporanul”, 1885, 10–12; Ana Conta-Kernbach, <span class="CharOverride-1">Biografia lui Vasile Conta</span>, Iaşi, 1916; Dan Badareu, <span class="CharOverride-1">Un Système matérialiste métaphysique au XIX</span><span class="CharOverride-6">e</span><span class="CharOverride-1"> siècle. La Philosophie de Basile Conta</span>, Paris, 1924; Călinescu, <span class="CharOverride-1">Ist. lit. </span>(1941), <span class="CharOverride-1">384</span>,<span class="CharOverride-1"> Ist. lit. </span>(1982), <span class="CharOverride-1">442</span>;<span class="CharOverride-1"> </span>Cioculescu–Streinu–Vianu, <span class="CharOverride-1">Ist. lit.</span>,<span class="CharOverride-1"> 214–215</span>; Nicolae Gogoneaţă,<span class="CharOverride-1"> Filosofia lui V.</span> <span class="CharOverride-1">Conta, </span>Bucureşti, 1962; <span class="CharOverride-1">Ist. lit.</span>, III, <span class="CharOverride-1">71–73</span>; <span class="CharOverride-1">Dicţ. lit. 1900</span>, <span class="CharOverride-1">207–208</span>; <span class="CharOverride-1">Vasile Conta. Scrisori şi documente</span>,<span class="CharOverride-1"> </span>îngr. şi pref. Florin Cântec, Iaşi, 2003; Florin Cântec, <span class="CharOverride-1">Vasile Conta</span>,<span class="CharOverride-1"> </span>Iaşi, 2005. &#9;<span class="Semnatura">D.M.</span></p>
			<div class="_idGenObjectLayout-1">
				<div id="_idContainer007" class="_idGenObjectStyleOverride-1">
					<img class="_idGenObjectAttribute-1" src="06_DGLR_C_554-609-web-resources/image/CONTEMPORAsNUL_1881.jpg" alt="" />
				</div>
			</div>
			<p class="Heuristica_PRIMUL_Semnat"><span class="titlu-12">CONTEMPORANUL</span>, revistă apărută la Iaşi de la 1 iulie 1881 până în 1891, iniţial bilunar, apoi lunar din iunie 1886. Prefigurată de câteva periodice efemere, <span class="CharOverride-2">C.</span> este cea dintâi publicaţie legată de ideologia socialistă din România cu o apariţie mai îndelungată şi cu ecou în epocă. Importanţa ei a fost supradimensionată după 1950. Ioan Nădejde, Sofia Nădejde, Gheorghe Nădejde, Theodor D. Speranţia, C. Mille, redactori ai <span class="CharOverride-2">C.</span>, erau fruntaşi ai cercului socialist din Iaşi, în jurul acestuia fiind întreţinută o „atmosferă intelectuală şi sentimentală” specială, de care nu numai G. Ibrăileanu îşi va aminti. Revista, ce nu s-a declarat iniţial un organ socialist, cu profil politic şi intenţii agitatorice, formula ca prim scop informarea de tip enciclopedic în pas cu timpul, prezentarea unor teorii noi, a unor descoperiri şi, complementar, lupta „în contra producţiunilor ştiinţifice greşite”. Campaniile revistei, susţinute energic, cu agresivitate, chiar cu intemperanţă, au influenţat într-o măsură o parte a spiritului public. Prin cicluri de articole, îndeobşte prelucrări, cu adaosuri şi exemplificări la îndemâna cititorului român, prin rubrici speciale, sunt aduse în pagină, într-un stil accesibil, varii cunoştinţe. Se vorbeşte mai cu seamă despre darwinism, materialism, ateism. Derivată din aceste opţiuni, neocolite de eclectism şi empirism, orientarea spre chestiunile sociale este marcată de vehemenţă critică şi zel doctrinar. Atacul împotriva sistemului oficial de instrucţie şi educaţie, împotriva instituţiilor „burgheze” (şcoala, armata, familia ş.a.), pledoaria pentru drepturi democratice (articolele Sofiei Nădejde despre emanciparea femeii stârnesc reacţii puternice, contradictorii) şi pentru un învăţământ integral laic sunt chestiuni tratate în mod obişnuit, atitudinea fiind, de regulă, exprimată brutal, intolerant. Mai eficientă s-a dovedit campania împotriva „monstruozităţilor”, împotriva plagiatelor descoperite îndeosebi în manuale şcolare şi universitare. După 1885 se petrece o schimbare, şi în <span class="CharOverride-2">C.</span> se vede foarte clar preocuparea pentru propagarea materialismului marxist, pe care redactorii l-ar fi vrut încorporat în primul rând în interpretarea vieţii sociale şi politice. Nu întâmplător, în paginile revistei a apărut, în traducerea lui Ioan Nădejde, <span class="CharOverride-1">Originea familiei, a proprietăţii private şi a statului</span> de Friedrich Engels. În secţiunea literară a <span class="CharOverride-2">C.</span>, ai cărei responsabili erau C. Mille şi din 1885 V. G. Morţun, se face simţit programul de corelare cu ideologia promovată. Adesea literatura ajunge un instrument, o ilustrare nedisimulată a opţiunii ideologice. Scriind din mers, adoptând opinia conform căreia tendinţa socială trebuie să fie preeminentă, redactorii și colaboratorii pleacă, cvasipublicistic, de la actualitate. Se miza pe posibilităţile naturalismului, orientare înţeleasă inexact, considerată o garanţie de sinceritate, de autenticitate. Aşa-numita „felie de viaţă”, „documentele omeneşti”, prin care pot intra în atenţie zone umane ignorate, dispreţuite până atunci de literaţi, reprezintă o ţintă şi un tipar preluat de scriitorii de la <span class="CharOverride-2">C.</span> Începând din 1885, articolele şi intervenţiile polemice ale lui C. Dobrogeanu-Gherea limpezesc, într-un fel, lucrurile şi definesc, mereu în confruntare cu estetica şi critica lui Titu Maiorescu, un tip de ideologie literară de natură deterministă, sociologistă, unde accentul se pune pe angajarea în lupta socială atât a artistului, cât şi a artei. Tot Dobrogeanu-Gherea, de data aceasta îndreptăţit, crede că în critica literară („critică ştiinţifică”) trebuie introdus un model analitic, model de altfel validat de evoluţia ulterioară a domeniului. Revista îşi află astfel criticul care îi lipsea. Aici Dobrogeanu-Gherea publică unele din studiile lui importante: <span class="CharOverride-1">Către d-nul Maiorescu</span> (cunoscut sub titlul <span class="CharOverride-1">Personalitatea şi morala în artă</span>), <span class="CharOverride-1">Pesimistul de la Soleni</span>,<span class="CharOverride-1"> Decepţionismul în literatura română</span>,<span class="CharOverride-1"> Eminescu</span> ş.a., iar lui Vasile Conta i se tipăresc postum, în 1885, câteva pagini teoretice privind estetica, frumosul, gustul etc. Literatura din <span class="CharOverride-2">C.</span> se menţine într-un minorat artistic structural, întrucât e minată de tezism. Cu unele variaţii de tonalitate, rar şi de valoare, versurile lui C. Mille, N. Beldiceanu, Ion Păun-Pincio, Gheorghe din Moldova, O. Carp, Artur Stavri, Vasile Conta, N. Iorga, D. Anghel (debut în 1890), A.C. Cuza ş.a. se mişcă între confesiunea sentimentală şi vibraţia protestatară; deziluzie şi elan, dezgust şi indignare se articulează patetic, schema antinomiilor tranşante, violente fiind de altfel extrem de uzitată. Şi înrâurirea lui Eminescu, poet pentru care la <span class="CharOverride-2">C.</span> există un cult, se răsfrânge epigonic. La rândul lor, prozatorii „decupează” din realitate fapte diverse, întâmplări ieşite din comun. Nuvelele şi schiţele publicate sunt populate de oameni roşi de mizerie, suferinţe şi vicii, văzuţi cu milă, duioşie, exasperare, revoltă, ca victime ale unei societăţi imorale. Teza, atitudinea moralizatoare, justiţiară ocupă prim-planul acestor scrieri, în cele din urmă nişte naive literaturizări. Primele schiţe ale lui C. Mille (în <span class="CharOverride-2">C.</span> apar, sub titlul <span class="CharOverride-1">Spovedania unui om nou</span>, şi capitole din romanul <span class="CharOverride-1">Dinu Milian</span>), prea multe din nuvelele Sofiei Nădejde trimit mai curând la o vocaţie de gazetar insurgent, în război cu societatea, decât la una de scriitor. Doar Victor Crăsescu, prozator mai înzestrat, intrat târziu în cercul revistei, reuşeşte uneori ca, în locul solicitării abrupte, nejustificate de solidarizare a cititorului cu teza autorului, să creeze o atmosferă sugestivă, să analizeze minuţios şi detaşat conflictele integrate în naraţiune. De remarcat că, totuşi, traducerile prezente în <span class="CharOverride-2">C.</span> selectează mari scriitori (Dickens, Turgheniev, A.N. Ostrovski, Dostoievski, Flaubert, Zola ş.a.). Notabil este, de asemenea, interesul arătat creaţiei populare. Sunt inserate informaţii etnografice, se traduc lucrări teoretice, apar câteva studii care susţin culegerea fidelă a materialelor folclorice (I. Nădejde, M. Schwarzfeld), se publică folclor din mai toate provinciile româneşti, sunt tipărite câteva poezii populare comunicate de Ion Creangă, deşi tot aici prolificul Th. D. Speranţia pune în circulaţie o serie de anecdote îndoielnice, pe care le dă drept populare. În preocuparea faţă de limba literară, redactorii <span class="CharOverride-2">C.</span> (I. Nădejde în special) propun modelul limbajului popular şi invocă avantajele cercetării ştiinţifice a limbii. &#9;<span class="Semnatura">G.D.</span></p>
			<div class="_idGenObjectLayout-1">
				<div id="_idContainer008" class="_idGenObjectStyleOverride-1">
					<img class="_idGenObjectAttribute-1" src="06_DGLR_C_554-609-web-resources/image/CONTEMPORANUsL_1964.png" alt="" />
				</div>
			</div>
			<p class="Heuristica-PRIMUL"><span class="titlu-12">CONTEMPORANUL</span>, săptămânal politic, social şi cultural care apare la Bucureşti de la 20 septembrie 1946. Până în 1957 apare „sub conducerea unui comitet”, numele redactorilor-şefi succesivi (Marcel Breazu, Ion Banu, Horia Liman ş.a.) putând fi deduse doar din anumite editoriale semnate intermitent de aceştia. Din 19 aprilie 1956 figurează ca redactor-şef George Ivaşcu; în realitate, el a preluat această funcţie în 1955. Adjuncţi, în 1959 şi 1960, sunt Ion Mihăileanu şi Ioan Grigorescu. La 28 februarie 1964, G. Ivaşcu devine director, redactor-şef fiind Ioan Grigorescu, iar secretar general de redacţie Roger Câmpeanu. La 23 decembrie 1966 George Ivaşcu redevine redactor-şef; trecând, în 1971, la „România literară”, lui îi succedă Constantin Mitea. Din 1982 redactor-şef este D.R. Popescu, iar redactor-şef adjunct Corneliu Leu. Începând din 20 aprilie 1990 director devine Nicolae Breban. iar titlul sub care apare revista este „Contemporanul – Ideea Eu&#173;ropeană”.</p>
			<p class="Heuristica-BASE">Considerându-se continuatoare a „Contempo&#173;ranului” din 1881–1891, revista abordează, în primele decenii, de pe poziţii marxist-leniniste, problemele întregii culturi autohtone. Se publică frecvent articole de atitudine politică şi socială, semnate de înalţi demnitari, mai ales din domeniul culturii, de personalităţi literare ca G. Călinescu, Hortensia Papadat-Bengescu, Cezar Petrescu, Camil Petrescu, Emil Isac, Ion Călugăru, Zaharia Stancu. Se organizează anchete pe teme de actualitate, la care răspund oameni de ştiinţă, pictori, graficieni, actori şi regizori, compozitori, muzicologi, scriitori, critici literari. Principiul oficial declarat este promovarea concepţiei comuniste, a gândirii materialist-dialectice şi istorice, a spiritului de partid. Pe tărâm literar publicaţia militează pentru o literatură direct angajată în serviciul noii orânduiri, călăuzită de „metoda” realismului socialist, luând poziţie împotriva spiritului burghez, a artei occidentale considerată „decadentă”, pătrunsă de obscurantism, misticism, antiumanistă etc. Aceste idei directoare, aplicate tuturor artelor, sunt susţinute în publicistica şi critica literară, dogmatic şi cu un limbaj rudimentar, de Nicolae Moraru, Traian Şelmaru ş.a., iar într-o expresie ceva mai nuanţată de I. Vitner, Ov. S. Crohmălniceanu, Ion Călugăru, M.R. Paraschivescu, Al. I. Ştefănescu, Paul Georgescu, Nina Cassian, Radu Lupan, Savin Bratu. În această ordine de preocupări, revista s-a angajat în 1946 într-o ascuţită polemică, pe tema stării culturii româneşti, cu Virgil Ierunca, după opinia căruia cultura se găsea într-o criză continuă. Se reţin însă poezia şi proza semnate de Mihail Sadoveanu, Tudor Arghezi, Hortensia Papadat-Bengescu, Geo Bogza, Ion Călugăru, M.R. Paraschivescu, Eusebiu Camilar, Marin Preda, Laurenţiu Fulga, Méliusz Jószef, Mihail Davidoglu. Odată cu impunerea, în 1948, pe cale administrativă, a realismului socialist, <span class="CharOverride-2">C.</span> devine o revistă fadă, aridă, găzduind literatură „militantă” absolut indigestă, scrisă după cel mai primitiv reţetar politico-ideologic. Apar acum articole cu un stil impersonal, de raport birocratic, de referat incolor, de rezoluţie, de comunicat. Un reviriment se produce după instalarea la conducere a lui George Ivaşcu. Prima expresie a schimbării este deschiderea, la 9 decembrie 1955, de către G. Călinescu a rubricii „Cronica optimistului”. Replică la „Cronica mizantropului”, ţinută în „Adevărul literar şi artistic”, apoi în „Vremea” (sub semnătura Aristarc), această rubrică, cu un caracter atotcuprinzător (microeseuri literare, estetice, morale, confesive, reportericeşti, fanteziste etc.), exercita o putere de atracţie magnetică, toţi intelectualii, mai ales cei tineri, aşteptând cu nerăbdare vinerea, ziua de apariţie a <span class="CharOverride-2">C.</span> Din aprilie 1956 colaborează tot mai susţinut, semnând articole şi poezii, Tudor Arghezi. Din noiembrie 1966 Geo Bogza va publica în fiecare număr, timp de şapte ani, texte ce aveau să compună, în 1974, volumul <span class="CharOverride-1">Paznic de far</span>. Altfel, periodicul îşi menţine profilul iniţial şi orientarea determinată de ideologia şi politica PCR. În prima pagină continuă să apară editoriale pe probleme de actualitate, articole de orientare politico-ideologică privind aspecte şi evenimente din diverse domenii de activitate intelectuală, semnate de C.I. Parhon, Traian Săvulescu, Mihai Ralea, Ilie Murgulescu, Constantin Daicoviciu, Emil Condurachi, Iorgu Iordan, Al. Graur, de Grigore Moisil, Miron Nicolescu, Gh. Vrânceanu, Nicolae Teodorescu, Mircea Maliţa, Ştefan S. Nicolau, Horia Hulubei, Costin Murgescu, George Oprescu, Tudor Vianu, Petru Comarnescu, Eugen Schileru, Ion Frunzetti, Henri Wald, Ion Şahighian, Alfred Mendelsohn, Valentin Silvestru, Sorana Coroamă, George Bălan, Ecaterina Oproiu, de artişti ca Ion Irimescu, Dimitrie Cuclin, Marius Bunescu, Costache Antoniu. Apar interviuri cu oameni de ştiinţă români atât din ţară (Octav Onicescu, Cristofor Simionescu, Ştefan Pascu ş.a.), cât şi din străinătate, precum George Emil Palade, laureat al Premiului Nobel. O lungă serie de convorbiri incitante realizează Adrian Păunescu, adunate, în 1971, în volumul <span class="CharOverride-1">Sub semnul întrebării.</span> Literatură, în speţă poezii, publică autori din toate generaţiile, de la poeţi activi începând dinainte de Primul Război Mondial, ca Victor Eftimiu, Demostene Botez, şi de la debutanţi din perioada interbelică, ca Mihai Beniuc, Eugen Jebeleanu, Maria Banuş, Cicerone Theodorescu, Marcel Breslaşu, M.R. Paraschivescu, Vlaicu Bârna ş.a., la tineri promovaţi în timpul războiului şi mai ales în anii postbelici, printre care Geo Dumitrescu, Mihu Dragomir, Victor Tulbure, Nina Cassian, Eugen Frunză, Dan Deşliu, Veronica Porumbacu, A.E. Baconsky, Ion Brad, Ion Horea, Al. Andriţoiu, Aurel Rău, Aurel Gurghianu, Tiberiu Utan, Vasile Nicolescu, Toma George Maiorescu, Radu Cârneci, Nicolae Labiş, Nichita Stănescu, Ana Blandiana, Marin Sorescu, Adrian Păunescu, Gabriela Melinescu, Grigore Hagiu, Ioan Alexandru, Ion Gheorghe, Ileana Mălăncioiu, Constanţa Buzea. Frecvent apar, în traducere, versuri ale unor poeţi germani şi maghiari din România, ca Alfred Margul Sperber, Kiss Jenő, Szemlér Ferenc ş.a. Cu toată componenţa eteroclită a registrului de nume, un indice al frecvenţei acestora ar învedera ponderea crescândă a numelor aparţinând poeţilor de talent şi, cu timpul, de orientare modernistă. Mulţi scriitori prezenţi în paginile <span class="CharOverride-2">C. </span>semnează şi publicistică, iar unii mai ales (sau numai) publicistică: Dragoş Vrânceanu, Zaharia Stancu, Aurel Baranga, Lucia Demetrius, Ştefan Roll, George Macovescu, Petru Dumitriu, Mihnea Gheorghiu, Ioanichie Olteanu, Alecu Ivan Ghilia, Ion Brad, Teodor Mazilu, Corneliu Leu, Adriana Iliescu. Unii colaboratori statornici deţin rubrici permanente, cum sunt „Muşatisme” (Tudor Muşatescu), „Meridiane” (A.E. Baconsky), „Teza şi antiteza” (Paul Everac), „Cronica sentimentală” (Paul Anghel), „Antijurnal” (Ana Blandiana), „Pro domo” (Al. Ivasiuc). Eugen Barbu şi Teodor Mazilu asigură, succesiv, rubrica de sport. Masivă rămâne prezenţa criticii, a istoriei literare şi a eseisticii, numelor cunoscute adăugându-li-se numeroase altele, între care Al. Piru, Adrian Marino, Al. Dimitriu-Păuşeşti, Aurel Martin, Emil Manu, George Muntean, I.D. Bălan, Pompiliu Marcea, Lucian Raicu, Eugen Simion, Dan Mănucă, Gh. Achiţei, Al. Oprea, Mircea Anghelescu. Cronica literară e scrisă, în continuare, de critici diferiţi (Eugen Luca, George Munteanu, D. Micu, George Gană), până în 1966, când e preluată şi ţinută, timp de şase ani, de Nicolae Manolescu. Îi succedă Laurenţiu Ulici şi Dragoş Vrânceanu. Din 1975 în locul „Cronicii literare” apare „Jurnal de lectură”, generic sub care D. Micu recenzează (până în 1978) cărţi româneşti, iar Dan Grigorescu are în atenţie cărţi străine traduse. De la sfârşitul deceniului al optulea, <span class="CharOverride-2">C.</span> devine o gazetă pur politică, ce ignoră specificitatea literaturii, ca şi a celorlalte ramuri ale artei.</p>
			<p class="Heuristica_PRIMUL_Semnat">Periodicul apare într-o nouă serie la 6 ianuarie 1990. Având, pentru o scurtă perioadă, în comitetul de redacţie pe scriitorii Corneliu Leu şi Radu Cârneci, <span class="CharOverride-2">C.</span> îi numără printre colaboratori pe Mircea Maliţa, Ştefan Milcu, Ştefan Aug. Doinaş, Marin Sorescu, D. Vatamaniuc, Al. Săndulescu, Călin Căliman, Marin Mincu, Roxana Sorescu, Constanţa Buzea, Gheorghe Tomozei, Nicolae Prelipceanu, Daniela Crăsnaru, Nicolae Georgescu ş.a. Radical diferită este însă noua serie editată, din acelaşi an, sub directoratul lui Nicolae Breban, în care s-a adăugat în titlu sintagma „Ideea europeană”, având subtitlul „Revistă naţională de cultură, politică şi ştiinţă”. Între alţii, colaboratori la primul număr sunt Eugen Simion, Cezar Baltag, Adrian Popescu, Liviu Antonesei. În numerele următoare semnează versuri Ştefan Aug. Doinaş, Ana Blandiana, Ion Pop, Dan Laurenţiu, Traian T. Coşovei, critică – Radu G. Ţeposu, Al. Cistelecan, Ioan Buduca ş.a. În cursul anilor, printre redactori figurează Călin Căliman, Cătălin Ţîrlea (redactor-şef între 1998 şi 2002), Horia Gârbea, Aura Christi (redactor-şef din 2002), Cristian Negoi, Andrei Potlog, Mihaela David, Mihaela Eftimiu, Adrian Preda, Alina-Alexandra Preda, Alex. Ştefănescu, Claudiu Moloci, Carmen Dumitrescu, Marius Tudose, Violeta Nemţeanu. Şi în această nouă configuraţie a sa, realizată în viziunea grafică a lui Mircia Dumitrescu, revista are o rubricatură flexibilă, etalând un larg evantai de producţii literare şi culturale. Sumarele sunt structurate în jurul unor rubrici precum „Profil”, „Modele” (titular N. Breban),<span class="CharOverride-1"> </span>„Simpatii critice”,<span class="CharOverride-7"> </span>„Restanţele criticii”, „Lecturi”, „Cărţi” (Alex. Ştefănescu), „Eseu”, „Eseu filosofic”, „Polemice”, „Pe cont propriu” (Liviu Ioan Stoiciu), „Clubul Ideea Europeană”, „(Con)texte” (Maria-Ana Tupan), „Cartea străină” (Rodica Grigore), „Iarna prozei”, „Inedit”, „Avanpremieră”, „Retro-actualităţi”, „Vieţi de cărţari” (Magda Ursache), „Antologiile Conte”, unde colaborează poeţi, prozatori, critici şi eseişti de toate vârstele, unii din Basarabia sau din Occident. Critica literară este prezentă prin cronicile unor comentatori ca Irina Petraş, Petru Poantă, Henri Zalis, Iulian Boldea, Ştefan Borbély, Răzvan Voncu, ca şi prin recenziile, medalioanele, eseurile semnate, între alţii, de Marian Victor Buciu, Geo Şerban, Constantin Cubleşan, Daniel-Cristea Enache, Theodor Codreanu, Victor Ivanovici, Boris Marian, Bogdan Creţu. Cu articole eseistice sau critice vin, de asemenea, Nicolae Balotă (<span class="CharOverride-1">Arta lecturii</span>, <span class="CharOverride-1">Orfica</span>, <span class="CharOverride-1">Homerice</span>, <span class="CharOverride-1">Resurecţia lui Joyce</span>), Mihai Cimpoi (<span class="CharOverride-1">Secolul Bacovia. Poetica marginii</span>), Al. Vona, S. Damian, Gabriel Dimisianu, Ion Ianoşi, Matei Călinescu, Marin Mincu, Gheorghe Grigurcu, Eugen Uricaru, Dumitru Ţepeneag, Livius Ciocârlie, Alexandru George, Mircea Ghiţulescu, Marian Barbu, Florentin Popescu, Al. Condeescu, Simona Cioculescu, Ion Bogdan Lefter, Ioan Buduca, Mircea A. Diaconu, Nicolae Bârna, Valentin F. Mihăescu, Octavian Soviany, Horia Gârbea, Ioana Bot, Adrian Dinu Rachieru, Cătălin Ghiţă. Uneori, comentariile sunt reunite în grupaje consistente, precum cele de la rubrica „Profil”, focalizată asupra unor figuri reprezentative ale literaturii române: Nichita Stănescu (numărul 12/2004), Ştefan Aug. Doinaş (10/2004), Augustin Buzura (6/2004). Restituirea unor inedite (Mircea Nedelciu, <span class="CharOverride-1">Literatura sau viaţa?</span>), editarea unor numere speciale, cum este cel dedicat lui Ion Ianoşi (4/2008), scoaterea la lumină a unor documente din arhivele Securităţii, întreprinsă de Marin Radu Mocanu, constituie alte iniţiative notabile ale publicaţiei, care caută să fie cât mai completă. Revista informează despre mişcarea intelectuală, îndeosebi literară, din ţară şi de peste hotare, iniţiază dezbateri, reflectând în ample dări de seamă desfăşurarea acestora şi reproducând intervenţiile participanţilor (pe marginea volumului <span class="CharOverride-1">Iluziile literaturii române</span> de Eugen Negrici, de pildă), întreprinde anchete, adesea pe teme sensibile (<span class="CharOverride-1">Literatura română – o literatură majoră?</span>, <span class="CharOverride-1">Problema evreiască</span>, <span class="CharOverride-1">La ce bun cultura română vie în tranziţie</span>), publică dialoguri şi schimburi de scrisori deschise (de exemplu, Costache Olăreanu – Dumitru Ţepeneag, Ov. S. Crohmălniceanu – S. Damian, Radu Cosaşu – S. Damian, S. Damian – Paul Goma, S. Damian – Petru Cimpoeşu, D. Ţepeneag – Ion Simuţ), jurnale, precum cel „suedez” al Gabrielei Melinescu, interviuri (cu Norman Manea, Ana Blandiana, Basarab Nicolescu, Ion Vianu, George Astaloş, Gellu Naum, Gheorghe Crăciun, Petru Popescu, Călin Vlasie, Cristian Bădiliţă). Dora Pavel publică ancheta <span class="CharOverride-1">Cum, când şi cu ce scriu scriitorii români</span>? Sunt inserate traduceri din scriitori clasici (de exemplu <span class="CharOverride-1">Elegiile romane</span> ale lui J.W. Goethe în versiunea lui Nicolae Breban), din cei moderni (R.M. Rilke, Rabindranath Tagore) şi în special din cei contemporani (Vladimir Nabokov, Aleksandr Soljeniţîn, Valeri Voronţov, Claudio Pozzani, Yasunari Kawabata, Yukio Mishima, Seamus Heaney, Octavio Paz ş.a.) şi transpuneri în alte limbi din poeţi români (Lucian Blaga), precum şi grupaje din lirica de război (Radu Stanca, Nicolae Labiş, Constantin Abăluţă, între alţii). Caracteristică pentru publicaţie este varietatea cronicilor culturale: dramatică, muzicală, plastică, de film şi televiziune, coregrafică. &#9;<span class="Semnatura">D.Mc., I.M</span><span class="CharOverride-1">.</span></p>
			<p class="Heuristica_PRIMUL_Semnat"><span class="CharOverride-2">CONTIMPORANUL</span>, revistă apărută la Bucureşti, săptămânal între 3 iunie 1922 şi 7 iulie 1923, apoi lunar între aprilie 1924 şi ianuarie 1932, cu două întreruperi: din iulie 1927 până în februarie 1928 și din aprilie până în decembrie 1928. Redactor: Ion Vinea. Din comitetul redacțional mai fac parte Scarlat Calimachi, Marcel Iancu și Milița Pătrașcu. În martie 1925 fuzionează cu „Punct”. <span class="CharOverride-2">C.</span> reprezintă prima şi cea mai semnificativă publicaţie a avangardei româneşti, cu un program estetic bine conturat. În primii ani revista, eclectică, manifestă predilecţie pentru articolele de orientare democratică şi adesea polemică despre actualitatea politică internă şi externă, pentru cronici economice şi anchete sociale. Printre primii colaboratori se numără Tudor Arghezi, F. Aderca, Camil Petrescu, B. Fundoianu, Ion Călugăru. Intenţiile inovatoare, moderniste ale mentorilor publicaţiei, Ion Vinea şi Marcel Iancu, ultimul aflat printre iniţiatorii mişcării dadaiste de la Zürich, sunt evidente încă din 1923. Într-un articol intitulat <span class="CharOverride-1">Pentru contimporani</span> <span class="CharOverride-2">C.</span> îşi mărturiseşte dorinţa de a atrage atenţia susţinătorilor celebri ai artei şi literaturii contemporane din Occident asupra Bucureştilor şi de a se sincroniza cu spiritul epocii, definit ca „viteză, mişcare, forţă”. Cristalizarea programului propriu-zis al grupării, menită să deschidă calea „unui curent salubru şi înviorător”, începe cu popularizarea unor articole-manifest şi cu tipărirea unor eseuri despre „arta nouă”. Înainte de a deveni o revistă de avangardă propriu-zisă şi în pofida diversităţii de preocupări şi stiluri, <span class="CharOverride-2">C.</span> îşi vădeşte orientarea modernistă prin atenţia acordată manifestărilor culturale şi artistice moderne de peste hotare. Alături de publicistica socio-politică, sunt de menţionat, în 1923, articolul explicativ al lui Hans Richter, <span class="CharOverride-1">Constructivismul</span>, care trasează principalele coordonate ale curentului, formulate mai târziu şi de mentorii <span class="CharOverride-2">C.</span>, eseul <span class="CharOverride-1">Cubism şi empirism,</span> aparţinând lui Léonce Rosenberg, manifestul <span class="CharOverride-1">Sensibilitatea futuristă</span> al lui Filippo Tommaso Marinetti, care îşi anunţă şi intenţia de a vizita redacţia şi de a ţine o conferinţă la sfârșitul anului, în octombrie. Atitudinea pluralistă a <span class="CharOverride-2">C.</span> se menţine, de altfel, de-a lungul întregii sale apariţii, iar interesul general îmbrăţişează o arie largă de manifestări ale artei moderne, prin noile curente, constructivismul, futurismul, dadaismul, suprarealismul. Cele dintâi note şi însemnări ale conducătorilor revistei, Ion Vinea şi Marcel Iancu, au în vedere nu numai literatura, ci arta în ansamblu, în speţă curentul abstracţionist, strâns înrudit cu constructivismul. În <span class="CharOverride-1">Note de pictură</span> (1922) se pledează pentru „o cât mai liberă interpretare a alcătuirii lumii”, iar într-o notă de la „Poşta redacţiei” pentru superioritatea artei abstracte, în care „artistul îşi arogă dreptul naturii de a crea forme noi, fără asentimentul nimănui” (1923). Textele cu caracter de program estetic se înmulţesc din 1924, când gazeta îşi afirmă pregnant caracterul literar-artistic şi orientarea avangardistă. Câteva dintre premisele noii arte promovate de <span class="CharOverride-2">C.</span> sunt enunţate explicit de Marcel Iancu într-un articol-program, intitulat <span class="CharOverride-1">Însemnări despre artă </span>(1924): repudierea esteticii romantice şi clasice şi a vechiului concept de creaţie bazat pe cultul frumosului, antiraţionalismul, antididacticismul în artă, elogiul ingenuităţii artei primitive, întemeiate pe instinct şi spontaneitate. Din toate aceste însemnări, mai mult sau mai puţin elaborate, prinde contur <span class="CharOverride-1">Manifest activist către tinerime</span> al constructiviştilor, inserat în numărul 2/1924 şi influenţat de cel similar al revistei olandeze „De Stijl”, din 1920, care se remarcă prin fervoarea negativistă: „Jos arta, căci s-a prostituat! Poezia nu e decât un teasc de stors glanda lacrimală a fetelor de orice vârstă; Teatrul, o reţetă pentru melancolia negustorilor de conserve; Literatura, un clistir răsuflat; Dramaturgia, un borcan de fetuşi fardaţi” etc. În locul vechii arte, constructiviştii propun, urmând principiile artei abstracte, „minunea cuvântului nou şi plin de sine, expresia plastică, strictă şi rapidă a aparatelor Morse”, aşadar sincronizarea artei într-o expresie concentrată, intelectualizată, dinamică, în ritmul vieţii citadine, marcat de tehnicism şi maşinism. Reportajul, notaţia fugară, imediată, sunt mai adecvate timpului decât romanul, în accepţiunea constructiviştilor, iar obiectivitatea, renunţarea la individualism şi la subiectivitate ar fi o condiţie a accederii la „arta integrală, pecete a marilor epoci”. Coordonatele programului formulat de <span class="CharOverride-2">C.</span>, unele trăsături comune cu alte mişcări de avangardă, antinaturalismul, antiromantismul, ideea corelării în formă şi conţinut a artei cu tehnica, aspiraţia către arta sintetică se regăsesc şi în numeroase alte articole-program publicate ulterior aici. Într-un eseu consacrat arhitecturii Marcel Iancu formulează astfel o definiţie a curentului pe care îl promovează: „Constructivismul este arta «abstractă» care, crescută dintr-un simţ optimist al vieţii, purifică arta de orice urme de romantism, fiind expresia cea mai violentă a dorului de construcţie a vremii noastre” (<span class="CharOverride-1">Constructivism şi arhitectură</span>, 1925). Formula estetică a orientării este aplicată cu precădere artelor plastice, sculpturii şi arhitecturii, fapt explicabil prin formaţia artistică a multora dintre animatorii săi, pictori şi sculptori, precum Marcel Iancu, Miliţa Petraşcu, M.H. Maxy, Victor Brauner ş.a. Sub auspiciile publicaţiei sunt organizate expoziţii individuale şi de grup, popularizate intens, cum ar fi, de pildă, marea expoziţie internaţională din decembrie 1924, la care participă artişti din întreaga Europă. Din 1925 <span class="CharOverride-2">C.</span> îşi lărgeşte spectrul, publicând numere speciale consacrate artelor plastice, arhitecturii, sculpturii, artizanatului şi unor personalităţi marcante, precum Constantin Brâncuşi, însoţite de articole programatice. Legătura indisolubilă dintre constructivism şi arta abstractă nu exclude însă ponderea mare acordată literaturii, îndeobşte poemului, definit de Ion Vinea ca „rezultantă a tuturor artelor”: „muzica, plastica, literatura, sunetul, materia, verbul se rezolvă în poezie”, scrie poetul mentor al mişcării (<span class="CharOverride-1">Principii pentru timpul nou</span>, 1925). Principalele repere ale curentului constructivist în lirică, şi anume intelectualismul, citadinismul, geometrismul, concentrarea expresiei, elemente comune, de altfel, şi altor orientări de avangardă, sunt ilustrate de versurile semnate de Ion Vinea, Ilarie Voronca, Tristan Tzara, B. Fundoianu, Ştefan Roll, Mihail Cosma, Filip Corsa, Tana Quil. Numeroasele similitudini de concepţie dintre grupările avangardiste româneşti, precum şi atitudinea ponderată, neexclusivistă a revistei favorizează apropierea multor poeţi modernişti, neafiliaţi vreunei grupări literare. Cei mai însemnaţi colaboratori ai <span class="CharOverride-2">C.</span> sunt Ion Barbu, care publică aproape număr de număr poemele ce vor alcătui volumul <span class="CharOverride-1">Joc secund</span>, şi Tudor Arghezi, considerat de Marcel Iancu, cu prilejul unei anchete realizate la apariţia volumului <span class="CharOverride-1">Cuvinte potrivite,</span> „cel mai nemărturisit modernist”. Sporadic, mai participă cu versuri Camil Petrescu, Al. A. Philippide, Ion Pillat, Perpessicius, Ion Minulescu, Camil Baltazar, ilustrând deschiderea largă a revistei către variate formule literare, în contrast cu negativismul programului său iniţial. Însuşi Ion Vinea promovează în lirică un modernism moderat, cu elemente constructiviste, dadaiste, expresioniste, simboliste, futuriste. În proză tendinţele novatoare sunt mai marcate, iar formulele tradiţionale aproape absente. Ion Vinea se distinge prin scrierea fantastică <span class="CharOverride-1">Paradisul suspinelor</span> şi prin alte schiţe cu caracter parodic, unele inspirate de precursorul avangardismului, Urmuz, aflat în atenţia publicaţiei prin prezentările semnate de G. Ciprian. Scrieri în proză mai semnează Ion Călugăru, Claudia Millian, Romulus Dianu, Jacques G. Costin şi, sporadic, Mircea Eliade. Aceeaşi orientare novatoare, uneori cu elemente umoristico-parodice, prezentă în proză e sesizabilă şi în dramaturgia ilustrată de Scarlat Calimachi, Sergiu Dan şi Romulus Dianu. Modernismul moderat pe care îl afirmă în fapt gruparea de la <span class="CharOverride-2">C.</span> apare limpede, de asemenea, în comentariile critice publicate îndeosebi în primii ani de activitate a revistei. În cadrul unei rubrici cu caracter nepermanent, din 1923, Ion Vinea şi F. Aderca apreciază operele unor scriitori ca Adrian Maniu şi Ion Pillat, articole elogioase fiind consacrate şi lui Mihail Sadoveanu, George Coşbuc, Al. Vlahuţă, Anton Pann (sub semnătura lui Tudor Arghezi), Liviu Rebreanu, Al. A. Philippide, nu fără unele rezerve faţă de sămănătorism şi gândirism. Eseistica de factură diversă şi publicistica literară şi artistică, foarte bogată chiar şi după 1929, când revista îşi pierde coloratura pronunţat avangardistă şi redevine eclectică, este susţinută, ca şi poezia, şi de scriitori din afara grupării, precum Mihail Sebastian, Tudor Arghezi şi, mai rar, Panait Istrati, Constantin Noica. Specificul avangardist al gazetei angajate în impunerea unui nou curent artistic este mai transparent în domeniul traducerilor şi al relațiilor stabilite cu avangarda străină. În scurt timp de la apariţie, <span class="CharOverride-2">C.</span> îşi asigură colaborarea a numeroşi reprezentanţi ai noii arte din Olanda, Franţa, Italia, Germania, Danemarca: futuriştii Filippo Tommaso Marinetti şi Enrico Prampolini, expresioniştii Herwarth Walden şi Ludwig Kassak, cubiştii constructivişti Theo van Doesburg, Georg Linze, foştii dadaişti Hans Arp, Tristan Tzara, suprarealiştii André Breton, Paul Eluard, Benjamin Peret. Apar şi desene în manieră avangardistă realizate de Marcel Iancu, cronici dramatice datorate lui F. Aderca, cronici cinematografice, articole de popularizare a recitalurilor şi spectacolelor de artă nouă organizate de grupare. Alţi colaboratori: Victor Eftimiu, Lucian Boz, Radu Boureanu, Sandu Tudor, N.D. Cocea, Dan Botta. &#9;<span class="Semnatura">M.W.</span></p>
			<p class="Heuristica_PRIMUL_Semnat"><span class="titlu-12">CONTINENT,</span> revistă apărută la Sibiu, bilunar, din 1990 până în 1992. Colectivul redacţional: Dan Popescu (redactor-şef), Ştefan Tancou, Ion Dur, Vasile Avram. În programul editorial <span class="CharOverride-2">C.</span> îşi propune „să ofere o cât mai largă şi diversă informaţie pe planurile şi în domeniile atâta vreme închise curiozităţii”, să reafirme „valenţele continentale şi mai mult decât doar continentale ale Sibiului în actualitatea universală” (Mircea Ivănescu, <span class="CharOverride-1">Continent</span>). Rubricile „Reporter pe mapamond”, „Gând românesc – Idee europeană”, „Jurnal – Continent” publică îndeosebi studii despre istoria Transilvaniei, articole de sociologie, politologie, economie, traduceri din publicații străine şi reportaje. Colaborează cu versuri Ion Mircea şi Vasile Avram. Numărul 2/1990 conţine o povestire inedită de V. Voiculescu, studiul lui Constantin Noica, <span class="CharOverride-1">Ardealul în spiritualitatea românească</span>, iar în numărul 7/1990 e inclus un fragment din eseul inedit <span class="CharOverride-1">Îndreptar pătimaş</span> al lui Emil Cioran. Numerele 2–4 /1991 cuprind grupajul <span class="CharOverride-1">Centenar Aron Cotruş</span> şi o convorbire realizată de Vasile Avram cu sora poetului, Silvia Boiu-Cotruş. Treptat, <span class="CharOverride-2">C.</span> devine extrem de eclectică, reţinând atenţia doar pagina culturală, unde Ion Dur semnează o serie de studii despre Constantin Noica şi şcoala de la Păltiniş, despre Emil Cioran ş.a. În <span class="CharOverride-2">C.</span> mai apar comentarii din actualitatea mondenă, pagini de literatură comercială, articole despre muzică şi cinematografie, reclame şi ilustraţii. Alţi colaboratori: Rodica Braga, Titu Popescu, Mircea Tomuş. &#9;<span class="Semnatura">M.W.</span></p>
			<p class="Heuristica_PRIMUL_Semnat"><span class="titlu-12">CONTINENT,</span> revistă apărută la Suceava din mai 1999 până în 2000, sub patronajul Centrului de Studii şi Analize Suceava. Redactor-şef: Constantin Pricop; colegiu redacţional: Adrian Marino, Alexandru Paleologu ş.a. Publicaţie cu rubrici bine definite,<span class="CharOverride-2"> C. </span>îşi propune să instituie un „dialog cultural Est–Vest”, încercând totodată „depăşirea limitelor unei gândiri tradiţionaliste” și promite de la primul număr un standard cultural ridicat, realizat prin contribuţia colaboratorilor săi. Dintre aceştia, Adrian Marino analizează volumul <span class="CharOverride-1">Istorie şi mit în conştiinţa românească </span>al lui Lucian Boia, eseistica este susţinută de Liviu Antonesei, cu pertinente şi atrăgătoare judecăţi asupra spaţiului cultural şi social polonez; Alex. Ştefănescu aduce în pagină reflecţii despre societatea românească actuală, în timp ce Radu Andriescu evidențiază câteva repere teoretice ale generaţiei ’80. Rubrica „Interviu” găzduieşte părerile lui Emil Cioran despre nihilism. Se publică pagini de proză şi poezie semnate de Stelian Tănase, Irina Mavrodin, Gheorghe Grigurcu, Dan Laurenţiu şi traduceri din portugheză de Virgil Mihaiu, în timp ce în rubrica „Texte în oglindă”<span class="CharOverride-1"> </span>se<span class="CharOverride-1"> </span>echivalează în franceză poezii ale Irinei Mavrodin. Nu sunt ignorate ultimele apariţii editoriale, de a căror recenzare se ocupă Elena Brânduşa Steiciuc. Secţiunea consacrată analizei creaţiilor muzicale, plastice şi teatrale întregeşte tabloul vieţii culturale contemporane. În sprijinul construirii programatice ale unei punţi între Est şi Vest Constantin Pricop alcătuieşte un „dosar” al mişcării Le Grand Jeu, cvasinecunoscută în România, ale cărei coordonate de început se află în paginile revistei cu acelaşi nume (fondată în 1928 de René Daumal, René Gilbert-Lecomte, Roger Vailland), cu texte semnate de Michel Random, Pierre Minet ş.a. &#9;<span class="Semnatura">N.Bc.</span></p>
			<p class="Heuristica_PRIMUL_Semnat"><span class="titlu-12">CONTRAFORT,</span> revistă care apare la Chişinău şi Bucureşti, lunar, din toamna anului 1994, editată de Fundaţia Culturală Română şi de Phoenix Press. Director: Vasile Gârneţ; redactor-şef: Vitalie Ciobanu; redactori asociaţi: Grigore Chiper, Nicolae Spătaru, Eugenia Bojoga, Vladimir Bulat, Lucreţia Bârlădeanu, Iulian Ciocan, Constantin Cheianu, Iurie Bodrug. Din redacţie au mai făcut parte Eugen Lungu, Arcadie Suceveanu, Dumitru Crudu, Mihai Fusu, Augustin Nacu, Mihail Vakulovski ş.a. „Revistă a tinerilor scriitori din Republica Moldova”, aspirând să afirme un alt tip de intelectual basarabean, <span class="CharOverride-2">C.</span> are un program literar – promovarea tinerilor creatori, afirmarea spiritului critic în cultura română din Basarabia – şi unul ideologic – civism, conştiinţă naţională, pluralism, europenitate; din 2006 în proiectul editorial e inclus şi suplimentul „Contrafort studenţesc”, cu apariţie variabilă. Editorialele sunt semnate îndeobşte de Vasile Gârneţ şi de Vitalie Ciobanu. Cronica literară e susţinută de Grigore Chiper, Vitalie Ciobanu, Alexandru Tabac, Mircea V. Ciobanu sau de Gheorghe Crăciun, Corin Braga, Cornel Moraru, Bogdan Creţu ş.a., care au în vedere apariţii editoriale de pe ambele maluri ale Prutului şi din lume, de rubrica „Interviul revistei” sunt responsabili Vasile Gârneţ şi Vitalie Ciobanu, cronica artelor vizuale, „Simeze”, e asigurată de Vladimir Bulat, cronica dramatică de Sorin Crişan, rubrica „Jurnalul unei ţestoase” poartă semnătura Marianei Codruţ, iar „Cosmograme” pe cea a lui Leo Butnaru. Rubrici variate – „Raft”, „Fragmente critice”, „Interpretări”, „Vitralii”, „Cartea tradusă”, „Cartea străină”, „Cartea de istorie” (Florin Platon), „Carnete”, „Disocieri”, „Script-tease” etc. – se referă la apariţiile editoriale recente, comentând pe larg noile orientări literare şi culturale româneşti şi europene. Sporadic apar rubrici de istorie literară: „Destine basarabene”, „Generaţia ’80. Segmentul basarabean”. Poezia, de bună calitate, e mai frecvent prezentă în <span class="CharOverride-2">C.</span> decât proza. Publică îndeosebi poeţi optzecişti: Liviu Ioan Stoiciu, Leo Butnaru, Nicolae Ţone, Mircea Cărtărescu, Alexandru Muşina, Romulus Bucur, Octavian Soviany. Proza e reprezentată de Florin Şlapac, Nichita Danilov, Ovidiu Pecican, Vitalie Ciobanu ş.a. În afară de literatura propriu-zisă şi de comentarea cărţilor sau a actualităţii social-politice din Republica Moldova, revista tipărește interviuri cu Andrei Pleșu, Cornel Moraru, Ana Blandiana, Victor Ieronim Stoichiţă, Leopoldina Bălănuţă, Al. Călinescu, Monica Lovinescu, Matei Vişniec, Dan Perjovschi, Lucian Boia ş.a. Un punct de interes îl constituie dezbaterile, anchetele, dosarele tematice, chestionarele, „Atelierele «Contrafortului»”, aşezând sub reflectorul gândirii critice deceniile de tranziţie postcomunistă. Temele propuse pentru discuţie, nu numai literare, sunt de actualitate: <span class="CharOverride-1">Literatura din Basarabia sub semnul Balanţei</span>,<span class="CharOverride-1"> Cultura rusă în Basarabia: un atu sau un handicap?</span>,<span class="CharOverride-1"> Scriitorul român în tranziţie</span>,<span class="CharOverride-1"> Unirea: un viitor posibil, Limba română atacată în Basarabia. Opinii ale scriitorilor</span>,<span class="CharOverride-1"> Cultură şi civilizaţie în România la sfârşitul secolului XX</span>, <span class="CharOverride-1">Transnistria şi federalizarea Republicii Moldova</span>,<span class="CharOverride-1"> Patriotism şi naţionalism la români</span>,<span class="CharOverride-1"> Postmodernismul – o nouă/veche mişcare literară la sfârşitul secolului XX – începutul secolului XXI</span>,<span class="CharOverride-1"> Moldoveanul studios între Orient şi Occident</span>,<span class="CharOverride-1"> Un monument al minciunii şi al urii. Opinii ale scriitorilor şi oamenilor de ştiinţă din Basarabia despre „Dicţionarul moldovenesc–românesc” al pseudoistoricului Vasile Stati</span>,<span class="CharOverride-1"> Modelul Coşeriu</span>, <span class="CharOverride-1">Cultura la ţară</span>, <span class="CharOverride-1">Witold Gombrowicz – spiritul critic în Europa Centrală </span>etc. Un moment important în biografia revistei îl constituie publicarea unui ciclu de conferinţe dedicat lui Constantin Noica și susţinut de personalităţi ale vieţii ştiinţifice şi universitare din România, precum Solomon Marcus, Andrei Marga, Mihai Şora, Sorin Vieru, Ion Ianoşi ş.a. Pe ultima pagină, la rubrica „Meridian”, sunt traduse şi adaptate (din publicaţii străine) „întâlniri” (interviuri, eseuri, literatură) cu mari scriitori ai lumii: Jorge Luis Borges (ultimul interviu), Julia Kristeva, Mario Vargas Llosa, Günter Grass, Jorge Semprun, Octavio Paz ş.aş, precum şi transpuneri în română din literatura universală. Un număr <span class="CharOverride-1">In memoriam </span>(5–6/1995), alcătuit cu participarea lui Adrian Marino, Nichita Danilov, Leo Butnaru, Nicolae Esinencu, este dedicat poetului Grigore Vieru la moartea sa tragică. Pe lângă programul editorial propriu, <span class="CharOverride-2">C.</span> organizează simpozioane, ateliere de creaţie, lansări de carte, evenimente la care, în cele aproape două decenii de existenţă, au colaborat Institutul Goethe, Institutul Polonez din Bucureşti, PEN–Clubul Internațional, biblioteci din Chișinău etc. &#9;<span class="Semnatura">L.Cr., Gr.C. </span></p>
			<p class="Heuristica_PRIMUL_Semnat"><span class="titlu-12">CONTRAPUNCT,</span> revistă „de politică şi cultură” apărută la Köln, în Germania, trimestrial, în 1985 și 1986, sub îngrijirea Editurii Thule. Director: Ion Raţiu (până la numărul 2/1986); redactor-şef: George Carpat Vocke. Cu un aspect elegant (copertă ilustrată, hârtie cretată, format mare, 24 de pagini) şi un conţinut substanţial, <span class="CharOverride-2">C.</span> ambiţionează să depăşească „insatisfacţia de cititor” care i-a determinat apariția. „Peregrinarea asiduă prin desişurile publicaţiilor de limba română din Occident – se spune în <span class="CharOverride-1">Pro Domo. Intenţii şi temeiuri,</span> publicat în primul număr – ne-a lăsat nu o dată, în ciuda excelenţei atâtor reviste dedicate, cu senzaţia unui gol şi a unei absenţe, cu speranţa mereu trează, dar mereu neîmplinită, că vom descoperi un focar de spiritualitate modernă şi totuşi aplecat spre obârşie, capabil să ne mijlocească participarea vital necesară la curentele de idei şi la marile controverse ale timpului.” Zece rubrici permanente – „Cetatea totală”, „Tabulae”, „Antologia ruşinii”, „Repere”, „Simptome”, „Situaţii”, „Engrame”, „Etos”, „Contur”, „Ex-libris” – reunesc multe semnături prestigioase ale exilului românesc. Revistă de critică literară de ţinută, <span class="CharOverride-2">C.</span> se evidenţiază şi prin atitudinea intelectuală constant protestatară. Vehemenţi destructori ai „ordinii” ceauşiste, semnatarii textelor publicate cercetează fenomenul literar românesc cu acel incisiv spirit critic practicat în exil şi impus prin revistele româneşti de la Paris, în special „Limite”, „Fiinţa românească”, „Ethos”, şi prin emisiunile postului de radio Europa Liberă. Se regăseşte în paginile publicaţiei din Köln şi bine-cunoscuta de acum „Antologie a ruşinii”, realizată de Virgil Ierunca şi copios întreţinută prin reproducerea sloganurilor proceauşiste ale intelectualilor din România. Direct ancorat în realitatea românească prin dezvăluirile lui Paul Goma din suita de articole ce denunţă politica regimului de la Bucureşti (<span class="CharOverride-1">Drepturile omului şi concepţia preşedintelui,</span> <span class="CharOverride-1">Ceauşescu şi bătrânii</span>, <span class="CharOverride-1">Ceauşescu şi femeia </span>etc.) şi prin dezbaterile rubricii „Tabulae” (<span class="CharOverride-1">România la 20 de ani de la preluarea puterii de către N. Ceauşescu, Anul îndoliat</span> etc.), <span class="CharOverride-2">C.</span> vizează politicul şi în aserţiuni nuanţate asupra implicaţiilor istorice şi naţionale grave ale momentului (editorialele lui G.C. Vocke: <span class="CharOverride-1">Revolta animată. Mimetismul politicii în regimul comunist, Exilul şi problema naţională</span>, rubrica „Cetatea totală”), ajungând până la consideraţii filosofice precum cele ale lui Vintilă Horia din <span class="CharOverride-1">Morala şi raţiunea. Despre o aporie husserliană</span>. Virgil Ierunca, Monica Lovinescu şi I. Negoiţescu deţin în exclusivitate rubricile „Situaţii”, „Repere” şi „Engrame”, în vreme ce „Simptome” este semnată alternativ de G.C. Vocke şi Gelu Ionescu. Studii şi comentarii de literatură română şi universală semnează, fără a le subsuma unei rubrici consacrate, şi Ion Caraion (<span class="CharOverride-1">Poeţi şi «Poezii din închisori»</span> – comentariu de mari dimensiuni asupra unui volum publicat în Canada sub îngrijirea lui Zahu Pană şi prefaţat de Vintilă Horia, <span class="CharOverride-1">Sartre. Provocarea ca program şi posteritate</span>). Necruţători cu fenomenele derizorii ale climatului literar românesc – <span class="CharOverride-1">Vadimită cronică, Anticultura la televiziune </span>(Monica Lovinescu), <span class="CharOverride-1">Întemniţările unei cariere. Adrian Păunescu, Cenaclul „Flacăra” şi puterea</span> (Gelu Ionescu), <span class="CharOverride-1">Polemica „Luceafărului” împotriva disidenţei şi marasmul culturii occidentale româneşti </span>(G.C. Vocke) –, autorii rubricilor de comentarii critice trec în revistă cei mai importanţi autori şi operele editate în ţară şi în exil, într-un tablou general al literaturii române contemporane: I. Negoiţescu, <span class="CharOverride-1">Poetul Horia Stamatu, Antiutopie şi politică, Romanele lui Nicolae Breban, Estetică şi morală, Eugen Simion, „Scriitori români de azi”, Poetul Dorin Tudoran</span>; Virgil Ierunca, <span class="CharOverride-1">Poezia nouă. Caiete critice, Atelier hermeneutic, Marian Papahagi şi noua critică literară</span>; Monica Lovinescu, <span class="CharOverride-1">Marin Sorescu printre contemporani, Refugiile lui Buzura</span> etc. Sumarul revistei mai include o rubrică („Ex-libris”) de consemnări ale apariţiilor editoriale româneşti în Occident, redactată în română sau în alte limbi, şi unde semnează G.C. Vocke, Pavel Chihaia, Scarlat Ioanide, Elisabeta Axmann-Mocanu. Alte două rubrici sunt dedicate cronicii muzicale („Melos”) şi celei plastice („Contur”). Între colaboratorii importanţi, se numără, sporadic, Vintilă Horia şi Ioan Petru Culianu. După ce schiţează într-un cuvânt de „bun-rămas” multiplele motive ale suprimării sale („Nu vom insista asupra oficialităţilor occidentale care, de pildă, au refuzat să ne sprijine sub orice formă, din cauză că publicăm «texte cu caracter politic» şi nu doar exclusiv amabile nimicuri culturale. Şi nici asupra preşedintelui «Uniunii Românilor Liberi», care […] a încercat să exercite o cenzură directă asupra articolelor. Ne referim mai ales la suspiciunea şi iritarea mergând până la ostilitate, manifestate de câteva din ziarele şi revistele româneşti din exil”), <span class="CharOverride-2">C.</span> îşi încetează existenţa cu numărul dublu 3–4 /1986. &#9;<span class="Semnatura">M.P.-C.</span></p>
			<p class="Heuristica_PRIMUL_Semnat"><span class="titlu-12">CONTRAPUNCT,</span> săptămânal apărut la Bucureşti din 9 ianuarie 1990, editat de Uniunea Scriitorilor din România. Comitetul de conducere iniţial e format din Mircea Cărtărescu, Ioan Groşan, Ion Bogdan Lefter, Cristian Moraru, Mircea Nedelciu; redactorul-şef al publicaţiei va fi Liviu Ioan Stoiciu. Revista își modifică frecvent structura redacţională, astfel că de la numărul 18/1991 comitetul director va fi compus din Ion Bogdan Lefter, Hanibal Stănciulescu, Ioan Stratan, pentru ca, începând cu numărul 30/1992, Ion Bogdan Lefter să părăsească poziţia de redactor-şef şi, după alte câteva numere, chiar redacţia. Condusă de Hanibal Stănciulescu din ultima jumătate a anului 1992 (de la numărul 34) şi până la începutul anului 1996 (numărul 1, inclusiv), revista pare a părăsi bastionul de susţinere al generaţiei ’80, pentru a căpăta un aer eclectic, încurajând chiar o oarecare direcție esoterică (apar numeroase articole despre fenomenul francmasoneriei); din 2005 rețin atenția îndeosebi comentariile de artă plastică. Totodată, se schimbă și ritmul de apariție sau titulatura. De la numărul 24/1992 va purta subtitlul „Magazin cultural” şi va fi bilunară, iar de la numărul 5/1995 subtitlul se schimbă în „Lunar de literatură şi politică”, pentru ca de la numărul 9/1995 să devină „lunar de cultură”. Începând cu numărul 2/1996 director va fi Ioan Vieru, iar redactor-șef Ion Stratan (între 1995 și 2005). Din evoluţia <span class="CharOverride-2">C.</span> interesează îndeosebi primii trei ani de apariţie, extrem de animaţi, în care se precizează majoritatea poziţiilor literare şi social-politice ale generaţiei ’80, aici aflându-se un tablou nuanţat al acestei generaţii, apt să-i surprindă specificul, marotele, nucleele ideologice, dar şi limitele. Profilul revistei şi poziţia ei în câmpul literar sunt rediscutate în repetate rânduri. Astfel, încă din primul număr Ion Bogdan Lefter insistă pe „ideea de diferenţiere, cuplată cu aceea de complementaritate” în raport cu alte publicaţii literare şi punctează mizele prin raportarea la momentul literar în care apare: „«Contrapunctul» nostru se lansează într-un moment care privilegiază şi privirea prospectivă, şi pe cea recapitulativă asupra literaturii”. Postmodernismul asumat de acest lider al optzeciştilor şi al publicaţiei include şi un apel la racordarea la real şi concret, alături de imperativul „radicalităţii morale”; astfel, propria promoţie este caracterizată ca fiind „o generaţie <span class="CharOverride-1">underground</span>, o generaţie a întoarcerii la realitate, generaţie a desantului în teritoriul vieţii cotidiene, generaţie a redescoperirii omului concret, generaţie a noii sinteze culturale postmoderne şi – înainte de orice – o generaţie a radicalităţii morale vizavi de lumea care ne-a fost «dată» în deceniile din urmă…”. În numărul următor apar şi alte precizări, susţinute de Mircea Nedelciu, care consideră revista „un fel de detaşament de geniu (în sensul militar al termenului)”, în jurul căruia să se grupeze generaţia ’80, şi de Mircea Cărtărescu care, respingând ideea că misiunea scriitorului ar trebui să includă şi implicarea civică, pledează, deocamdată, pentru „o orientare pur literară” a publicației, schiţând și un plan concret de reanimare literară (crearea de edituri, publicarea tinerilor, sprijinirea cenaclurilor, apariţia unor noi reviste literare sau studenţeşti). O caracteristică a <span class="CharOverride-2">C. </span>este caracterul compozit, fiind incluse aici şi articole, eseuri sau editoriale de politologie, sociologie (semnate de Andrei Cornea, Liviu Ioan Stoiciu, Florin Iaru, Elena Ştefoi ş.a.), pe lângă cele literare propriu-zise. Cronica literară este ţinută de Cristian Moraru şi de Ion Bogdan Lefter, alături de ei scriind şi Ioana Pârvulescu, Dan C. Mihăilescu, Mircea Vasilescu. Versuri publică Liviu Ioan Stoiciu, Marta Petreu, Mircea Cărtărescu, Traian T. Coşovei, Mariana Marin, Simona Popescu, Florin Iaru, proză dau Gheorghe Crăciun, Gheorghe Iova, Sorin Preda, George Cuşnarencu, Nicolae Iliescu, Cristian Tudor Popescu ş.a. Apar traduceri din Milan Kundera, Mario Vargas Llosa, Benedetto Croce. Din primul an de apariție se rețin şi unele interviuri acordate de Mircea Dinescu, pe atunci președinte al Uniunii Scriitorilor, convorbiri între Alain Robbe-Grillet şi Ţepeneag, între Monica Davidescu şi Ion Bogdan Lefter etc. Semnificative sunt articolele de critică şi istorie literară, anchetele şi discuţiile care punctează poziţia generaţiei ’80 în cadrul momentului literar postdecembrist, precum şi în acela mai larg al istoriei literare postbelice. Dan C. Mihăilescu, spre exemplu, consideră că schimbările de accent aduse de noua generaţie „se cer reconsiderate nu doar din punct de vedere estetic, dar şi din cel politic şi moral”; încetul cu încetul, poziţia revistei începe să se precizeze în raport cu una dintre temele (disputele) pregnante ale epocii, vizând implicarea scriitorului în viaţa civică şi politică, pentru a răscumpăra, astfel, o „trădare a cărturarilor” de dinainte de 1989. Activismul nu este înţeles însă numai în sens general şi abstract, ci mai ales ca opoziţie faţă de guvernarea momentului. În acest sens, numărul 21/1990 dezbate despre „literatură şi (sau contra) putere”, o intervenţie notabilă fiind cea a lui Ion Bogdan Lefter, care salută radicalizarea intervenţiilor publicistice faţă de ceea ce autorul consideră a fi o politică oficială de tip neocomunist. Criticul analizează fenomenul dezvoltării gazetăriei politice, referindu-se, pe scurt, la principalii săi reprezentanţi: Andrei Cornea, care face „un fel de hermeneutică a activităţii so&#173;cio-politice”, Bogdan Ghiu, „de o radicalitate elegantă”, Florin Iaru, remarcabil prin „directeţea opiniei”, şi Stelian Tănase, cu o „vocaţie pentru filosofia morală”. Nu întotdeauna va fi vorba de articole ideologice; uneori, ca într-o polemică ulterioară între Mircea Cărtărescu, Mircea Nedelciu și Florin Iaru, pare a fi vorba de o simplă răfuială politică, pornind de la caragialianul „Eu cu cine votez?” (Cărtărescu îşi anunță desprinderea de grupul de la „Literatorul”<span class="CharOverride-1"> </span>pentru că nu doreşte a fi suspectat de „solidarizarea cu ideile lor politice”, Mircea Nedelciu, acuzat de „fesenism” de Iaru, este ultragiat, la rândul său, de acest „oportunism răsturnat” al colegilor de generaţie). Dincolo de diferența de opinii, se observă o anumită contextualizare a conceptului <span class="CharOverride-1">politically correctness</span> care ajunge să servească uneori drept criteriu de validare literară. Această ideologizare şi politizare (în sens pozitiv, în opinia redacţiei) are şi alte consecinţe; spre exemplu, acelaşi Ion Bogdan Lefter doreşte reinventarea şi recalibrarea cronicii literare (dacă nu chiar înlocuirea ei cu un gen hibrid, melanjând eseul, notaţia obiectivă cu cea de istorie literară), stârnind protestul lui Nicolae Manolescu, căruia redactorul-şef îi aduce argumente, în trei numere ale revistei (28, 29 şi 30/1990) în favoarea unei „structuri în mişcare” a câmpului literar (acesta este şi titlul rubricii ţinute de Lefter). Însă dacă această cronică „altfel” a lui Ion Bogdan Lefter este vie, animată, subiectivă, cu destule informaţii de istorie literară (în special despre generaţia ’80), nu e mai puţin adevărat că revistei îi lipsesc realmente cronicarii de forţă, capabili să radiografieze atent și eficient câmpul literar „în mişcare”. Pe de altă parte, şi această „mişcare” pare numai aparentă, revista înregistrând narcisiac, nostalgic sau autoreflexiv manifestările optzeciste şi contestând emergenţa altor generaţii literare. Astfel, mai mulţi invitaţi vorbesc despre Cenaclul de Luni (Nicolae Manolescu, Mircea Cărtărescu, Ion Bogdan Lefter, Bogdan Ghiu), Ion Bogdan Lefter prezintă câteva amintiri despre un proiect privind un „roman colectiv” (13/1990); romanul <span class="CharOverride-1">Femeia în roşu</span> de Mircea Nedel&#173;ciu, Adriana Babeți și Mircea Mihăieș este comentat de Ov. S. Crohmălniceanu, informaţii despre geneza lui aducând tot Ion Bogdan Lefter. În schimb, existenţa unei generaţii ’90 este negată pe motivul nerelevanţei tematice, această dispută prelungindu-se până târziu, în anii ’95–’96 (în alte reviste, de astă dată). Acceptat este mai ales grupul de la Braşov, în numărul 10/1991 fiind publicate declaraţiile şi profesiunile de credinţă ale lui Andrei Bodiu, Simona Popescu, Marius Oprea şi Caius Dobrescu.<span class="CharOverride-1"> </span>În încercarea de a găsi modelele estetice ale generaţiei, se repune în discuţie canonul literar postbelic. Se reiau „dosarele” Leonid Dimov (criticul fiind Cristian Moraru) şi Mircea Ivănescu (revizitat de Ion Bogdan Lefter), scriitorii socotiţi pionieri ai postmodernismului românesc datorită formulei lor poetice sensibil diferite de cea neomodernistă a generaţiei ’60. În fapt, se caută un „model «alternativ»” la (sau contra) paradigma (paradigmei) şaizecistă(e), dominată de Nichita Stănescu sau Marin Sorescu, atât Leonid Dimov, cât şi Mircea Ivănescu contribuind la „construirea unei noi reţete de referinţe literare şi culturale” decât cele ale modernismului canonic. Cel dintâi e văzut ca fiind „realist şi autenticist, iar nu estetizant şi livresc”, oferind „o deschidere copleşitoare a vieţii, cu amestecul ei de banal şi fabulos, de profan şi mitic, de concret şi abstract”; al doilea ar fi restructurat poeticul prin „elemente de retorică a romanului”, oferind, totodată, ca model lirica anglo-saxonă. Analizaţi cu atenţie şi reevaluaţi sunt şi prozatorii Şcolii de la Târgovişte, în special Radu Petrescu şi Mircea Horia Simionescu. O altă ţintă a publicaţiei este introducerea în câmpul literar românesc a scriitorilor din diaspora. Astfel, apar interviuri cu Virgil Ierunca şi Monica Lovinescu, cu Paul Goma, Dumitru Ţepeneag ş.a. Există numere dedicate recuperării unor scriitori ca Paul Goma, Mircea Eliade (20/1992), Petru Dumitriu (27/1990) ş.a. Pe parcursul anului 1994, conţinutul revistei devine mai sărac, remarcându-se îndeosebi traducerile din texte de teorie literară, realizate de Bogdan Ghiu. În 1995 o amplă intervenţie a lui Liviu Antonesei este publicată în serial de-a lungul întregului an, pe tema „intelectualii şi politica”; poziţia rămâne aceeaşi din anii ’90. Din 1996 se alcătuiesc numere tematice sau, din nou, „dosare” ale unor scriitori, români sau străini: Tristan Tzara, Constantin Abăluţă, Şerban Foarţă, Ioan Mihai Cochinescu, Liviu Ioan Stoiciu ori pentru literatura norvegiană sau cipriotă contemporană etc. În 2006 este publicat un ultim text al lui Ion Stratan (o cronică la volumul de poeme <span class="CharOverride-1">Geometria singurătății </span>de Florin Dochia), iar în 2010 Grigore Ilisei evocă personalitatea lui Ștefan Bănulescu, oferind detalii din ultimii ani de viață ai autorului. &#9;<span class="Semnatura">O.S.</span></p>
			<p class="Heuristica_PRIMUL_Semnat"><span class="titlu-12">CONVENŢIUNEA,</span> gazetă politică, comercială şi literară apărută la Bucureşti, de trei ori pe săptămână, de la 2 septembrie 1863 până la 3 mai 1864. Ca proprietar şi administrator figura Grigorie Heliad, dar sufletul gazetei era C.A. Rosetti, care o folosea în apriga lui campanie împotriva domnitorului Al. I. Cuza. În situaţia de-a fi suprimat, jurnalul şi-a suspendat apariţia, iar Ministerul de Interne nu a mai dat aprobarea de reapariţie, obligându-l astfel pe Grigorie Heliad să îi schimbe titlul în „Sentinela română”, nume sub care se va tipări din 1865 până în 1869, cu o întrerupere între martie și august 1866. Ziarul era redactat de C.A. Rosetti, Radu Ionescu (care semna Radion) şi, probabil, de Eugeniu Carada. Se republicau şi articole care figuraseră mai înainte în „Românul”, versuri de V. Alecsandri (de asemenea republicate), satire (nesemnate) de C.A. Rosetti, versuri de Andrei Mureşanu ş.a. Studiul <span class="CharOverride-1">Teatrul român</span> analizează condiţiile care au favorizat înfiinţarea teatrului la Bucureşti, rolul lui Ion Câmpineanu şi al lui Costache Caragiali, raporturile dintre dezvoltarea burgheziei şi progresul teatrului. <span class="CharOverride-2">C.</span> a fost, în primul rând, o gazetă de polemică politică şi a subliniat perseverent legătura dintre viaţa socială şi literatură. &#9;<span class="Semnatura">R.Z. </span></p>
			<p class="Heuristica_PRIMUL_Semnat"><span class="titlu-12">CONVENŢIUNEA</span>, gazetă politică şi literară apărută la Iaşi, săptămânal de la 18 iulie 1867 și bisăptămânal de la 4 februarie la 4 august 1868, având o orientare politică antijunimistă şi cvasiseparatistă. Aici se publică una dintre primele încercări de contestare a „noii direcţii” junimiste. Autorul ei, Constantin Skeletti, vedea o flagrantă discrepanţă între rigoarea critică aplicată de Titu Maiorescu scriitorilor români şi înţelegerea arătată literaturii junimiştilor şi, în primul rând, versurilor lui Iacob Negruzzi. Într-o serie intitulată <span class="CharOverride-1">Epistole literare</span>, Skeletti discută poeziile redactorului de la „Convorbiri literare”, citate de Titu Maiorescu drept modele, analizându-le pentru a demonstra lipsa de talent literar a autorului lor. &#9;<span class="Semnatura">R.Z. </span></p>
			<p class="Heuristica_PRIMUL_Semnat"><span class="titlu-12">CONVIEŢUIREA </span><span class="titlu-12 CharOverride-8">(Eggyüttélés)</span><span class="titlu-12">,</span> publicaţie apărută la Szeged, în Ungaria, trimestrial, din ianuarie 1997, cu numere frecvent comasate și la intervale inegale, până la sfârșitul primului deceniu al secolului al XXI-lea, editată de Catedra de limbă şi literatură română a Institutului Pedagogic „Juhász Gyula”, Asociaţia Românilor din Seghedin şi de Parohia Ortodoxă Română. Redactor responsabil: Gheorghe Petruşan. Programul este trasat de articolul lui Gh. Petruşan <span class="CharOverride-1">Şi totuşi: convieţuirea</span>, în care se arată că revista va încerca o mai bună definire a „idealurilor şi necesităţilor spirituale” ale românilor din Ungaria, „a convieţuirii româno–ungare în complexitatea ei, a problemelor cu care se confruntă zilnic o naţionalitate”. Redactată în română, <span class="CharOverride-2">C.</span> nu respinge articolele scrise în maghiară, care devin mai numeroase începând cu numărul 2. În mare, sunt prezente următoarele rubrici sau secţiuni: „Politică minoritară”, „Istorie locală”, „Alte comunităţi româneşti”, „Şcoala”, „Viaţa creştinească”, „Tradiţii”, „Limba”, „Literatura”, „Revista cărţii”, „Turism”. În primul număr se publică articole precum <span class="CharOverride-1">Coloritul românesc al Seghedinului</span>, <span class="CharOverride-1">Descălecatul Ungariei şi „problema românească” </span>(Mihai Cosma), <span class="CharOverride-1">Elev român – şcoală ungurească</span> (Vasile Marc), un grupaj de articole despre aromâni, între care şi un interviu cu Vasile Barba de la Freiburg (Germania), <span class="CharOverride-1">Câteva idei despre reforma învăţământului românesc din Ungaria</span> (Florica Santău). Ştefan Cârsta scrie despre comunitatea ortodoxă de la Seghedin, Anamaria Brad despre răspândirea religiei baptiste printre români, Ana Borbély despre studiile filologice din Ungaria, Maria Berényi semnează articolul <span class="CharOverride-1">Personalităţi de frunte ale iluminismului bănăţean</span>, Elena Muntean figurează cu <span class="CharOverride-1">Motivul casei în „Poveşti” şi</span> <span class="CharOverride-1">„Amintiri din copilărie”</span>. Numărul 2–3 găzduieşte o anchetă cu titlul <span class="CharOverride-1">Problema minorităţilor revine la rampă</span>, articole despre pamfletul românesc (Cornel Munteanu), despre N. Bălcescu la Seghedin (Mihai Cosma), despre obiceiurile din Cenadul Unguresc (Ana Hoţopan). Apar poezii semnate de Maria Berényi şi George Irimieş şi un documentat articol al lui Farkas Jenő, <span class="CharOverride-1">Literatura română în enciclopediile din Ungaria</span>. Numărul 4, apărut împreună cu numărul 1/1998, dă semne că începe să-şi facă simţită prezenţa un anume eclectism tematic. Între textele româneşti apar tot mai des şi articole maghiare, fenomen care devine o practică obişnuită în numărul 1–2/2002, în care scrie şi istoricul Ioan-Aurel Pop articolul <span class="CharOverride-1">Românii din Ungaria şi anul 1918.</span> Două articole interesante pot fi consemnate şi în numerele cumulate 1–4/2006, unul alcătuit de Wéber Péter şi intitulat <span class="CharOverride-1">Mitul mareşalului Antonescu în România post-comunistă</span>, celălalt, scris de Ion Buzaşi, <span class="CharOverride-1">Andrei Mureşanu şi Petőfi Sándor. Paralelă între „Cântec Naţional” (Nemzeti Dal) şi „Deşteaptă-te române”. &#9;</span><span class="Semnatura">M.Pp.</span></p>
			<p class="Heuristica_PRIMUL_Semnat"><span class="titlu-12">CONVORBIRI CRITICE</span>, revistă apărută la Bucureşti, bilunar, de la 1 ianuarie 1907 până la 25 ianuarie 1909, când devine lunar până la 25 decembrie 1910, şi la 1 ianuarie 1935; până la 1 ianuarie 1908 are titlul „Convorbiri”, ca o reacție la „Convorbiri literare” a lui Titu Maiorescu. Directori: Mihail Dragomirescu (1907–1910), Ioan Peretz (din 1909); prim-redactor: Cincinat Pavelescu și succesiv D. Nanu, Emil Gârleanu, E. Lovinescu, Corneliu Moldovanu, H. Frollo, I. Dragoslav, A. Mândru, A. de Herz și Donar Munteanu; secretari de redacţie (în 1910): Corneliu Moldovanu, Liviu Rebreanu, Mihail Sorbul; între iulie 1907 și iunie 1908 apare sub coordonarea unui comitet de redacţie format din D. Nanu (până la 1 martie 1908), H. Frollo (de la 15 noiembrie 1907), Emil Gârleanu (de la 1 iulie 1907), E. Lovinescu (de la 1 iulie 1907), Corneliu Moldovanu (de la 2 noiembrie 1907), I. Dragoslav (de la 15 aprilie 1908), A. Mândru (de la 15 aprilie 1908), Dinu Ramură (A. de Herz; de la 15 aprilie 1908) și Donar Munteanu (de la 1 mai 1908). Editarea revistei este determinată de câteva evenimente literare ale anului 1906, între care apariţia publicaţiilor „Viaţa literară” şi „Viaţa românească”, intrarea lui N. Iorga în comitetul de redacţie al „Convorbirilor literare”, premierea<span class="CharOverride-2"> </span>de către Academia Română a volumelor <span class="CharOverride-1">Poezii</span> de Octavian Goga şi <span class="CharOverride-1">Povestiri</span> de Mihail Sadoveanu. În aceste condiţii, încurajat de „iubirea şi de încrederea câtorva tineri scriitori”, între ei Cincinat Pavelescu, D. Nanu, Emil Gârleanu, E. Lovinescu şi Corneliu Moldovanu, criticul Mihail Dragomirescu părăseşte „Convorbiri literare”, care, după opinia sa, abandonase preocupările literare, şi înfiinţează o publicaţie proprie, cu un program pe care îl voia pur estetic. Ideologia de la <span class="CharOverride-2">C.c. </span>se defineşte, cum va afirma Tudor Vianu, „prin rezistenţa faţă de îngrădirile generale ale timpului”. În articolul-program <span class="CharOverride-1">Către scriitori și cititori</span> Mihail Dragomirescu proclamă „critica obiectivă, rece, aşezată, care se ridică senină, dar fără slăbiciune, deasupra patimilor de o zi şi care, văzând şi cercetând numai lucrul, nu vrea să ştie dacă este făcut de un prieten sau de un duşman, și luminează pe cititori asupra valorii lui, fără ură şi părtinire, cu temeiuri totdeauna făţişe şi clare […]. Atitudinea criticului, în concepția critică a acestei reviste, n-are să fie influențată câtuși de puțin de conținutul operei de artă. Naționaliști și umanitari, conservatori și poporaniști, realiști și romantici, clasici și simboliști, impresioniști și parnasieni, toți poeți, numai adevărați poeți să fie, au dreptul să fie judecați cu aceeași măsură – măsura cerințelor artei”. Constatând lipsa unei asemenea critici în practica românească, directorul pleda pentru desăvârşita autonomie a artiştilor şi poeţilor faţă de problemele politice şi culturale ale momentului, însă cu toate eforturile de a forma o şcoală critică şi de a crea un curent literar antisămănătorist şi antipoporanist, revista nu s-a putut impune. Meritul lui Mihail Dragomirescu şi implicit al <span class="CharOverride-2">C.c.</span> constă doar în faptul de a fi intuit talentul de prozator al lui Liviu Rebreanu şi de a-i fi publicat nuvelele <span class="CharOverride-1">Volbura dragostei,</span> <span class="CharOverride-1">Proştii</span>, <span class="CharOverride-1">Culcuşul</span>, <span class="CharOverride-1">Golanii</span>, <span class="CharOverride-1">Dintele</span>, de a fi încurajat talentul de dramaturg al tânărului Mihail Smolsky înainte de a-i da o identitate literară ca Mihail Sorbul, tipărindu-i schița dramatică <span class="CharOverride-1">Vânt de primăvară</span>, poemul <span class="CharOverride-1">Învierea</span>, dramele istorice <span class="CharOverride-1">Ion Armanul,</span> <span class="CharOverride-1">Săracul popă </span>și comedia tragică <span class="CharOverride-1">Praznicul calicilor</span>. Poeții revistei sunt Ion Minulescu (<span class="CharOverride-1">Triptic banal</span>), Al.T. Stamatiad, Cincinat Pavelescu, A. Mândru, Mihail Săulescu, George Gregorian, Ana Codreanu, Petre Dulfu, iar prozatorul preferat este Emil Gârleanu (<span class="CharOverride-1">Fetița mamei, Petrecere</span>, <span class="CharOverride-1">Nucul lui Odobac</span>, <span class="CharOverride-1">Din lumea celor care nu cuvântă</span>), secondat timid de I. Dragoslav, V.V. Haneș (<span class="CharOverride-1">Însemnări – </span>schiță lirică), G.M. Vlădescu (<span class="CharOverride-1">Cântecul lebedei</span>), George Vâlsan<span class="CharOverride-1"> </span>(<span class="CharOverride-1">Nășica</span>), Mihail Lungianu (<span class="CharOverride-1">Postelnicul</span> <span class="CharOverride-1">Cumpănă </span>). Mai generos apare spațiul dedicat teatrului, unde sunt tipărite scenetele comice <span class="CharOverride-1">Așa e la viligeatură </span>și<span class="CharOverride-1"> Într-o zi la curse</span>… împreună cu „comedia ebraică” <span class="CharOverride-1">Eliezer </span>ale lui E. Lovinescu, tragedia <span class="CharOverride-1">Florica </span>de G.M. Vlădescu, <span class="CharOverride-1">Fire ne-nțeleasă </span>– trei acte de Artur Gorovei și actul <span class="CharOverride-1">Femeile ciudate</span>, scris în colaborare de Const. Rîuleț și Al. T. Stamatiad, jucat cu succes de Compania Davila și tipărit în volum la scurt timp. Traducerile, realizate de Cincinat Pavelescu, D. Nanu, Petre Dulfu, I. Gr. Periețeanu, I. Peretz, Corneliu Moldovanu, H. Frollo, toți condeie încercate în special în literatura franceză, selectează cu predilecție versuri de Hérédia, Victor Hugo, Alfred de Vigny, Jean Richepin, Edmond de Rostand și numai incidental bucăți de Guy de Maupassant, Petőfi Sándor, A.P. Cehov și Giosué Carducci. Un nume constant în lista colaboratorilor (în primul an anunțată periodic) este E. Lovinescu, care semnează recenzii (<span class="CharOverride-1">Emil Gârleanu cu prilejul volumului „Cea dintâi durere”</span>), studii critice (<span class="CharOverride-1">Literatura străină</span>, <span class="CharOverride-1">J.J. Weiss</span>), comunică, sub titlul <span class="CharOverride-1">Eminescu despre sine însuși,</span> un manuscris inedit al poetului, analize și articole critice pornind de la volume recente ale lui Ion Minulescu și Elena Farago, denunță plagiatul lui A. de Herz cu <span class="CharOverride-1">Noaptea învierii</span> după piesa sa <span class="CharOverride-1">De peste prag,</span> punându-le față în față pe două coloane, dă un fragment din monografia dedicată lui Grigore Alexandrescu, la care lucra, schițe dialogate (<span class="CharOverride-1">Suflete de copii</span>), o secvență din dialogurile critice dintre Picrofonius, Agathon și Glikon (asupra creației lui Octavian Goga, I.L. Caragiale ș.a.). Paralel cu E. Lovinescu, uneori sub iscălitura Gealău &amp; Rândea, Mihail Dragomirescu își exercită propria magistratură critică pentru care de fapt crease „Convorbirile” în articole polemice ca <span class="CharOverride-1">Potăile</span>, un „studiu de zoologie literară” întemeiat pe clasificarea criticilor după opiniile estetice profesate, ori <span class="CharOverride-1">Gongorismul „Convorbirilor literare”</span>. O rubrică vie este „Revista critică”, atentă la mișcarea literelor, consemnând noutăți editoriale, proiecte scriitoricești, premii, sumarele revistelor mai importante, informații culturale din toată țara, cronici muzicale și dramatice redactate de Corneliu Moldovanu sub inițialele numelui. Dar personalitatea pe a cărei colaborare se bazează Mihail Dragomirescu este I.L. Caragiale, comilitonul său din redacția „Convorbirilor literare”. Respingând însă ferm ideile estetice etalate gălăgios, chiar agresiv de Dragomirescu la adresa lui Titu Maiorescu și a revistei sale, înainte de a-și încheia colaborarea, cu tălmăcirea <span class="CharOverride-1">Făt-Frumos cu moț în frunte </span>după <span class="CharOverride-1">Riquet à la hoppe </span>al lui Charles Perrault, dramaturgul tipărise fabulele <span class="CharOverride-1">Duel, Temelia, Bietul Ion, Mângâiere, Talmud, Boul și vițelul, Mic și mare </span>– nesemnate, <span class="CharOverride-1">Odă</span>, sub identitatea Oblius, epigrama <span class="CharOverride-1">Savant</span> – transparent adresată lui N. Iorga – și scherzoul<span class="CharOverride-2"> </span><span class="CharOverride-1">De ce?</span>, semnat<span class="CharOverride-2"> </span>Piccolino. La 10 ianuarie Mihail Dragomirescu se alătură importantului grup de scriitori de la<span class="CharOverride-2"> C.c.</span><span class="CharOverride-1"> </span>care inițiază alt proiect revuistic, intitulat „Falanga”, cu subtitlul „Literară și artistică”. Alţi colaboratori: Anton Naum, B. Nemţeanu, Victor Eftimiu, I.A. Bassarabescu, Radu D. Rosetti, Leon Feraru, Vasile Militaru, Aron Cotruş. &#9;<span class="Semnatura">I.H., R.P.</span></p>
			<p class="Heuristica-PRIMUL"><span class="titlu-12">CONVORBIRI LITERARE,</span> revistă apărută la Iaşi şi la Bucureşti între 1 martie 1867 şi iulie 1944. În primii cinci ani s-a editat bilunar, iar de la 1 aprilie 1872 până la încetare lunar. De la 1 aprilie 1885 sediul redacţiei s-a mutat din Iaşi la Bucureşti. Până la 1 mai 1893 a avut în fruntea ei, ca redactor răspunzător, pe Iacob Negruzzi, care, după această dată intitulându-se director, şi-a asociat un comitet alcătuit din colaboratori tineri. Peste aproape doi ani, la 1 ianuarie 1895, I. Negruzzi cedează în întregime conducerea unui comitet de redacţie format din Teohari Antonescu, I. Al. Brătescu-Voi&#173;neşti, Mihail Dragomirescu, D. Evolceanu, I.S. Floru, P.P. Negulescu, C. Rădulescu-Motru, I.A. Rădulescu şi Fr. Robin. Ulterior, acest comitet a fost completat cu noi membri: N.I. Basilescu în 1896; din 1900 Grigore Antipa, Victor Babeş, Ioan Bogdan, I.A. Bassarabescu, D. Bungeţianu, C. Litzica, Simion Mehedinţi, Ludovic Mrazec, Anton Naum, Dimitrie Onciul, Şt. Orăşanu, Emil Pangrati, Ioan Paul, A. Philippide, Mihail Săulescu, D. Voinov, Nicolae Volenti; din 1902 C. Alimăneşteanu, A.C. Cuza şi G. Murnu, iar N. Iorga de la 1 ianuarie 1906. De la 1 ianuarie 1896 până în noiembrie 1906 <span class="CharOverride-2">C.l.</span> a aparţinut unui „comitet de proprietate” format din N.I. Basilescu, M. Dragomirescu, D. Evolceanu, I.S. Floru şi C. Rădulescu-Motru (care au funcţionat, în acelaşi timp, şi ca redactori), Al. Antemireanu (pentru dări de seamă despre publicaţiile româneşti de actualitate) şi Fr. Robin (pentru cronica evenimentelor politice). De la 1 ianuarie 1902 director este Ioan Bogdan. Din 1 ianuarie 1907 până în 1923 în fruntea revistei s-a aflat Simion Mehedinţi, căruia i-a urmat, de la 1 ianuarie 1924 până la 18 februarie 1939, Al. Tzigara-Samurcaş. De la această dată <span class="CharOverride-2">C.l.</span> va fi condusă de I.E. Torouţiu, membri în comitetul de redacţie fiind Alexandru Ionescu, Teodor Al. Munteanu şi, după 1940, Ştefan Cuciureanu. <span class="CharOverride-2">C.l.</span> este legată de societatea Junimea, a cărei purtătoare de cuvânt era în bună măsură şi ai cărei membri au contribuit băneşte la constituirea ei. Această realitate este subliniată şi în nota publicată în fruntea primului număr, notă care aparţine cu certitudine lui Titu Maiorescu şi lui Iacob Negruzzi: „În Iaşi [...] s-a format încă de mult timp o societate literară Junimea, care din an în an ia proporţii crescute şi totodată solide şi din partea căreia publicăm tot în acest număr importantul apel către autorii români. Aceste elemente reclamă înfiinţarea unei reviste care să aibă scopul de a reproduce şi a răspândi tot ce intră în cercul ocupaţiilor literare şi ştiinţifice; de a supune unei critici serioase operele ce apar din orice ramură a ştiinţei; de a da seamă despre activitatea şi producerile societăţilor literare, în special a celei din Iaşi, şi de a servi ca punct de întărire şi de înfrăţire pentru autorii naţionali”. Un timp revista a fost scoasă aproape numai ca urmare a sacrificiilor materiale făcute de Iacob Negruzzi. În 1885 e cedată editorului I.V. Socec. Mai ales în perioada cât s-a aflat sub conducerea lui Negruzzi <span class="CharOverride-2">C.l. </span>a păstrat o anumită independenţă faţă de Junimea, unele dintre lucrările acceptate în paginile ei nefiind citite şi aprobate la întrunirile societăţii. Cu deosebire după 1893, un cuvânt hotărâtor în stabilirea sumarului şi a orientării l-a avut Titu Maiorescu, ale cărui sfaturi contribuiseră şi înainte la definitivarea profilului publicaţiei. De altfel, tot el a redactat şi programul <span class="CharOverride-2">C.l.</span>, tipărit sub semnătura lui I. Negruzzi, căruia însă îi aparţine un singur paragraf. Reflectând cu fidelitate scopurile Junimii, programul preconiza eliberarea literaturii de servituţile de până atunci, insistând cu fermitate pentru separarea domeniilor activităţii spirituale. Expresie a dezvoltării vieţii literare a vremii, <span class="CharOverride-2">C.l.</span> afirmă, pentru întâia dată la noi, însemnătatea şi valoarea literaturii ca artă de sine stătătoare, promovând mai ales criteriul estetic. Pentru a-l impune, revista îşi propune să acorde o mai mare importanţă criticii literare. Ea a adoptat o atitudine rezervată faţă de anumiţi scriitori dintre 1840 şi 1860, fără însă a nega semnificaţia acestei perioade. Reacţie faţă de confuzia pe care critica vremii o făcea între estetic şi politic, programul <span class="CharOverride-2">C.l.</span> insista cu deosebire asupra literaturii vremii, pe care o aprecia numai în funcţie de valoarea artistică. Cu o vigoare puţin obişnuită, a susţinut acest punct de vedere între 1890 şi 1900, în timpul polemicii dintre Titu Maiorescu şi C. Dobrogeanu-Gherea. După 1900 interesul revistei se îndreaptă mai ales către studiile de istorie, psihologie, filosofie şi pedagogie, în vreme ce contribuţiile de literatură, deşi cantitativ apreciabile, nu mai au nici valoarea, nici ecoul celor din anii când revista apărea la Iaşi. Meritoriu este însă efortul noilor conducători ai redacţiei (Ioan Bogdan, Simion Mehedinţi şi Al. Tzigara-Samurcaş) de a nu părăsi o linie doctrinară în materie de estetică şi literatură, pe care o statuaseră cu autoritate T. Maiorescu şi I. Negruzzi. Această orientare o va defini Simion Mehedinţi într-o notă care însoțește în numărul din ianuarie 1908, publicarea tablei de materii pe anul 1907: „Fiind cea mai veche revistă românească și neurmărind nici un câștig, colaboratorii revistei «Convorbiri literare» dau în dar scrisul lor întregului popor românesc [...]. Pe lângă «cronica artistică», va figura o «cronică economică», datorită unor cunoscuţi specialişti [...], o «cronică universitară», una privitoare la lucrările Academiei şi o rubrică permanentă, «De la românii de peste hotare». Stând apoi departe de orice mişcare politică, în paginile sale scriu oameni de toate partidele [...]. Toate acestea arată că cea mai veche revistă a ţării a ţinut pasul cu progresele timpului, fiind şi acum, ca şi în trecut, oglinda mişcării culturale a întregului neam”. De altfel, alegerea lui Mehedinţi ca director, o decizie a lui T. Maiorescu, avea drept ţintă tocmai păstrarea tradiţiei publicaţiei şi implicit a societăţii Junimea, adică, aşa cum spunea peste ani I.E. Torouţiu, „respectul principiilor clasice în judecarea realizărilor literare şi în valorificarea ştiinţei”, precum şi „căutarea necontenită a specificului etnic”. În acelaşi spirit scria în editorialul <span class="CharOverride-1">Către cetitori</span> din februarie 1939 şi Al. Tzigara-Samurcaş: „Prin articolul <span class="CharOverride-1">Junimea în faţa istoriei </span>[...] un reprezentant al generaţiei celei mai noi a arătat răspicat însemnătatea ce azi încă se recunoaşte spiritului junimist [...]. Azi mai puţin ca oricând nu ar trebui să apună vechea foaie junimistă”. </p>
			<p class="Heuristica-BASE">În conştiinţa literară românească <span class="CharOverride-2">C.l.</span> a intrat în primul rând datorită lui Titu Maiorescu, M. Eminescu, I.L. Caragiale şi Ion Creangă. O însemnătate cu totul deosebită s-a acordat de la început liricii, conform concepţiei romantice, potrivit căreia poezia stă la temelia tuturor literaturilor începătoare. În primii ani s-au publicat doar versuri modeste. Cu timpul, revista a reuşit să grupeze în jurul ei cei mai reprezentativi poeţi români ai epocii. Mari speranţe se puneau, la început, în M.D. Cornea, Scarlat Capşa, Matilda Cugler-Poni, N. Skelitti, cultivaţi cu stăruinţă. Cu timpul, preferinţele s-au îndreptat către V. Alecsandri, al cărui talent era deja unanim recunoscut, încât se poate considera că poezia primilor ani ai <span class="CharOverride-2">C.l. </span>este reprezentată de creaţia acestuia. Treptat, se descoperă câteva talente originale, mai potrivite exigenţelor Junimii. Cel care se va impune definitiv nu numai în cercul junimist, ci în întreaga literatură română, este Eminescu. Junimea şi revista ei şi-au aflat poetul care să împlinească dezideratele atât de precis formulate de Maiorescu în articolele <span class="CharOverride-1">Despre poezia română </span>şi <span class="CharOverride-1">Direcţia nouă în poezia şi proza română. </span>În literatura noastră pătrunde, astfel, lirica de meditaţie, bazată pe o gândire filosofică profundă, transpusă într-o imagistică remarcabilă prin noutatea ei. Poezia publicată în revistă între 1870 şi 1890 este dominată de versurile eminesciene, pe care <span class="CharOverride-2">C.l.</span> le-a răspândit, impunându-le astfel pe întregul teritoriu de limbă română. Aici au apărut <span class="CharOverride-1">Venere şi Madonă</span>,<span class="CharOverride-1"> Epigonii </span>(1870),<span class="CharOverride-1"> Mortua est </span>(1871), <span class="CharOverride-1">Călin (File din poveste) </span>(1876), <span class="CharOverride-1">Singurătate </span>(1878), <span class="CharOverride-1">Rugăciunea unui dac</span>,<span class="CharOverride-1"> Atât de fragedă…</span>,<span class="CharOverride-1"> Sonete </span>(1879), cele cinci <span class="CharOverride-1">Scrisori </span>(1881, 1890), <span class="CharOverride-1">Luceafărul </span>(1883). Printre poeţii apreciaţi s-a aflat şi Samson Bodnărescu, autor de meditaţii (<span class="CharOverride-1">Ce poate fi va fi</span>, <span class="CharOverride-1">Moartea cerşetorului</span>). Nu mai puţin preţuit era Anton Naum, ale cărui versuri dezvăluie altă trăsătură a poeziei convorbiriste – tentativa de conciliere a clasicismului cu romantismul (<span class="CharOverride-1">Nox erat</span>,<span class="CharOverride-1"> Aegri</span> <span class="CharOverride-1">somnia</span>, <span class="CharOverride-1">Lui Leopardi</span>). O poezie de aceeaşi factură publica şi Duiliu Zamfirescu (<span class="CharOverride-1">Fum, Nimfa tânără Leuca</span>,<span class="CharOverride-1"> Pe Acropole</span> şi alte versuri, până în 1923). <span class="CharOverride-2">C.l.</span> nu a acordat atenţie doar unei anume specii poetice, promovându-le pe toate în egală măsură, deşi unele sunt mai bogat reprezentate. Pe lângă poemul de meditaţie pot fi întâlnite numeroase pasteluri, cele mai multe aparţinându-i lui V. Alecsandri, care astfel, graţie publicaţiei junimiste, impune specia în literatura română. Pastelul a mai fost încercat de Nicolae Beldiceanu (<span class="CharOverride-1">Moşii</span>,<span class="CharOverride-1"> Apusul soarelui</span>,<span class="CharOverride-1"> </span><span class="CharOverride-1">Prăşitorii</span>) şi de Nicolae Volenti (<span class="CharOverride-1">Icoane din viaţă</span>). Prin Alecsandri pătrund de asemenea legenda şi legenda istorică în versuri (<span class="CharOverride-1">Dumbrava Roşie</span>,<span class="CharOverride-1"> </span>1872, <span class="CharOverride-1">Dan căpitan de plai</span>,<span class="CharOverride-1"> </span>1874, <span class="CharOverride-1">Grui Sânger</span>,<span class="CharOverride-1"> Legenda ciocârliei</span>,<span class="CharOverride-1"> </span>1875), în care s-au mai exersat N. Beldiceanu (<span class="CharOverride-1">Noureanu</span>), Nicolae Gane (<span class="CharOverride-1">Piatra lui Toader</span>), Ciru Oeconomu (<span class="CharOverride-1">Petre Cărăbete</span>,<span class="CharOverride-1"> Capul lui Mihai Viteazul</span>). Balada romantică a fost şi ea selectată (I. Negruzzi, <span class="CharOverride-1">Kaher</span>,<span class="CharOverride-1"> </span>Eminescu, <span class="CharOverride-1">Strigoii</span>,<span class="CharOverride-1"> </span>M.D. Cornea, <span class="CharOverride-1">Domniţa şi robul</span>,<span class="CharOverride-1"> </span>Anton Naum, <span class="CharOverride-1">Dona Clara</span>,<span class="CharOverride-1"> </span>N.I. Basilescu, <span class="CharOverride-1">Orla</span>), la fel şi idila (I. Negruzzi, <span class="CharOverride-1">Miron şi Florica</span>) ori satira (Eminescu, I. Negruzzi, D. C. Ollănescu-Ascanio). Nici poezia patriotică nu a fost ocolită; în <span class="CharOverride-2">C.l.</span> sunt inserate câteva dintre cele mai izbutite stanţe de acest fel ale lui V. Alecsandri (<span class="CharOverride-1">Odă ostaşilor români</span>,<span class="CharOverride-1"> Peneş Curcanul</span>,<span class="CharOverride-1"> Sergentul, Căpitanul Romano</span>). Fără a se ridica deasupra mediocrităţii, N. Skelitti, Matilda Cugler-Poni, Veronica Micle, Th. Şerbănescu, D. Petrino, I. Negruzzi, M. Gregoriady de Bonacchi au scris versuri de dragoste, cele mai multe sub formă de lied. O încercare de poezie simbolistă îi aparţine lui Th. Şerbănescu (<span class="CharOverride-1">Sonete decadente</span>). Numeroşi poeţi vor fi prezenţi, începând cu perioada 1900–1910, în coloanele revistei. Alegerea lor va marca, într-un fel, o despărţire de aşa-zisa „poezie junimistă” caracteristică secolului al XIX-lea, fără să aducă o schimbare de fond. Se preferă în primii ani ai noului veac – şi aproape nimic nu se va schimba în cei următori – o poezie în care ecourile tradiţiei, acceptate într-o măsură ce pare să predomine, fac casă bună cu sunetele noi ale liricii europene, fără a ceda experimentelor îndrăzneţe care îşi făceau loc cu tot mai multă insistenţă şi la noi. Este o direcţie caracterizată prin moderaţie, poate încă ezitantă între ceea ce fusese deja rostit şi înnoire, dar deschisă unor soluţii poetice noi, dacă ele nu distonează cu vederile teoretice şi critice ale redactorilor. Între cei ce dau acum versuri se numără Dimitrie Anghel (<span class="CharOverride-1">Metamorfoză</span>, <span class="CharOverride-1">Popolare spaniole</span>), St. O. Iosif (<span class="CharOverride-1">Domnu-profesor</span>, <span class="CharOverride-1">Cântece</span>), George Coşbuc (<span class="CharOverride-1">Nunta Zamfirei</span>, 1890 etc., până în 1900), Octavian Goga (<span class="CharOverride-1">Zile rele</span>, 1907), Alice Călugăru (<span class="CharOverride-1">Iuda</span>, <span class="CharOverride-1">Poveste</span>, <span class="CharOverride-1">Ţiganii</span>), George Murnu (din 1890, când publică <span class="CharOverride-1">Avea de aur...</span>, până în 1941), Alexandru A. Naum (<span class="CharOverride-1">În urma mea</span>, 1904 şi alte poezii până în 1937), Panait Cerna (<span class="CharOverride-1">Sonete,</span> etc.), G. Tutoveanu (<span class="CharOverride-1">De-a pururi să te caut</span> din 1898 şi alte versuri până în 1944), Matilda Cugler-Poni (care continuă să colaboreze până în 1927), Eugen Ciuchi, Mihai Codreanu (<span class="CharOverride-1">Testamentul unui necunoscut</span>), Demostene Botez (<span class="CharOverride-1">Imn</span>.), Mircea Dem. Rădulescu (<span class="CharOverride-1">Marine</span>), Vintilă Paraschivescu (<span class="CharOverride-1">Scri&#173;soare</span>), N. Davidescu, Artur Enăşescu, Coca Farago, Elena Farago, Victor Eftimiu, Al. Iacobescu, D. Nanu (<span class="CharOverride-1">Marea</span> din 1895 şi alte versuri, până în 1927), Sextil Puşcariu (<span class="CharOverride-1">Ritm de resignare</span> ş.a.), Ion Pillat (<span class="CharOverride-1">Cântec nocturn </span>ş.a.), George Vâlsan (<span class="CharOverride-1">Cântarea primăverii </span>ş.a.), V. Voiculescu (<span class="CharOverride-1">Urcare</span> ş.a.). După 1918 este rândul unei generaţii noi de poeţi, cu cele mai diverse orientări, să beneficieze de găzduirea revistei. Între aceştia se numără Al. T. Stamatiad, Alice Soare, Emanoil Bucuţa, Vladimir Cavarnali, Traian Chelaru, Aron Cotruş, George Drumur, George Dumitrescu, Vladimir Corbasca (şi cu pseudonimul Simona Basarab), Corneliu Moldovanu, Mircea Pavelescu, Ovid Caledoniu, D. Iov, Ştefan Neniţescu, Ion Ojog, Marcel Romanescu, Grigore Sălceanu, George Palladi), Octav Sargeţiu, Teodor Scarlat, Pius Servien, Barbu Solacolu, Vladimir Streinu, Sandu Tudor, Simion Stolnicu, Sandu Tzigara-Samurcaş, George Voevidca, Emil Vora, Aurel Tita, George Vaida ş.a. În <span class="CharOverride-2">C.l.</span> se găsesc relativ puţine romane, cele alese situându-se însă printre creaţiile de seamă ale genului. Sunt romane realiste, cu punctul de plecare în realităţile sociale româneşti, în general, şi moldoveneşti, în special, dezvoltând probleme de actualitate. Aici şi-a adus Duiliu Zamfirescu partea cea mai realizată a prozei sale (<span class="CharOverride-1">Viaţa la ţară</span>,<span class="CharOverride-1"> </span>1894, 1895, fragmente din <span class="CharOverride-1">Tănase Scatiu</span>,<span class="CharOverride-1"> </span>1896, 1907, din <span class="CharOverride-1">În război</span>,<span class="CharOverride-1"> </span>1897, şi, integral, <span class="CharOverride-1">Lydda</span>,<span class="CharOverride-1"> </span>1898–1900). Aceleiaşi orientări realiste i se subsumează şi romanele, mai puţin reuşite, ale lui Iacob Negruzzi (<span class="CharOverride-1">Mihai Vereanu</span>) şi N.D. Xenopol (<span class="CharOverride-1">Păsurile unui american în România</span>). O atenţie deosebită s-a acordat nuvelelor şi schiţelor, care sunt în număr mare şi într-o varietate bogată de stiluri. Foarte bine reprezentată este nuvela realistă, a cărei tematică avea în centrul ei, de preferinţă, funcţionarul mărunt sau dezmoşteniţii vieţii. Nuvelistica din <span class="CharOverride-2">C.l. </span>nu a cunoscut excesele naturalismului, de la care a preluat totuşi minuţia şi exactitatea descrierilor, interesul pentru periferia societăţii. În această categorie intră proza lui Duiliu Zamfirescu (<span class="CharOverride-1">Furfanţo</span>), N. Volenti (<span class="CharOverride-1">O idee fixă</span>) ş.a. Tonul general este însă moderat, exprimând un realism ponderat: I. Al. Brătescu-Voineşti (care tipăreşte câteva dintre cele mai izbutite nuvele ale sale, precum <span class="CharOverride-1">Pană Trăsnea Sfântul</span>,<span class="CharOverride-1"> </span>1893), I.L. Caragiale (<span class="CharOverride-1">O făclie de Paşte</span>,<span class="CharOverride-1"> </span>1889), I. Popovici-Bănăţeanul (<span class="CharOverride-1">În lume. Din viaţa meseriaşilor</span>,<span class="CharOverride-1"> </span>1892) şi, mai ales, Duiliu Zamfirescu, ale cărui nuvele s-au tipărit aici, aproape toate, între 1885 şi 1911. Note accentuate de satiră socială se ivesc la I. Negruzzi (ale cărui <span class="CharOverride-1">Copii de pe natură</span>,<span class="CharOverride-1"> </span>apărute între 1869 şi 1880, s-au bucurat de răsunet), G.I. Lahovari (<span class="CharOverride-1">Popa Burcă</span>), N. Gane (<span class="CharOverride-1">Duduca Balaşa</span>). Prin N. Gane <span class="CharOverride-2">C.l.</span> se orientează şi către nuvelele populare, din care acceptă un mare număr, aparţinând scriitorilor din întreaga ţară. <span class="CharOverride-1">Şanta</span>, <span class="CharOverride-1">Andrei Florea Curcanul </span>stau alături de cele mai reuşite dintre scrierile lui I. Slavici, cum ar fi <span class="CharOverride-1">Popa Tanda </span>(1875), <span class="CharOverride-1">Scormon </span>(1875), <span class="CharOverride-1">Gura satului </span>(1878), <span class="CharOverride-1">Budulea Taichii </span>(1880). Mai pot fi întâlniţi Teodor V. Ştefanelli, Virgil Oniţiu, D.C. Ollănescu-Ascanio. Nuvela istorică a avut şi ea căutare, încât alături de multe proze ale lui N. Gane publicate între 1867 şi 1877, pot fi întâlnite <span class="CharOverride-1">Decebal </span>şi <span class="CharOverride-1">Tuhutum </span>ale lui I. Pop-Florantin. Parte sub influenţa romantismului german, parte sub aceea a mitologiei naţionale, <span class="CharOverride-2">C.l.</span> propune şi câteva nuvele fantastice: <span class="CharOverride-1">O floare albă </span>(1869) şi<span class="CharOverride-1"> O casă neagră </span>(1870)<span class="CharOverride-1"> </span>de I. Pop<span class="CharOverride-1">-</span>Florantin,<span class="CharOverride-1"> SărmanuI Dionis </span>(1872)<span class="CharOverride-1"> </span>de Eminescu. Cu povestiri este prezent Ion Creangă, căruia îi apar, între 1875 şi 1884, <span class="CharOverride-1">Soacra cu trei nurori</span>,<span class="CharOverride-1"> Punguţa cu doi bani</span>,<span class="CharOverride-1"> Dănilă Prepeleac, Moş Nichifor Coţcariul</span>,<span class="CharOverride-1"> Povestea lui Stan Păţitul</span>,<span class="CharOverride-1"> Povestea unui om leneş</span>,<span class="CharOverride-1"> Popa Duhu </span>şi cea mai importantă scriere a sa, <span class="CharOverride-1">Amintiri din copilărie </span>(părţile I–III). Duiliu Zamfirescu continuă să colaboreze cu fragmente de roman şi după 1900, până în 1912. Alţi romancieri, prezenţi fie cu fragmente, fie cu texte integrale, sunt Ion Agârbiceanu (<span class="CharOverride-1">Vâltoarea</span>, 1941–1943), Liviu Rebreanu (fragment din <span class="CharOverride-1">Ion</span>, 1934), Cezar Petrescu (fragment din <span class="CharOverride-1">Duminica orbului</span>, 1934), Henri Stahl (fragment din <span class="CharOverride-1">Un român în Lună</span>, 1913), Mihail Drumeş (fragment din <span class="CharOverride-1">O iubire cum nu este</span>), George Acsinteanu (fragmente din <span class="CharOverride-1">Convoiul flămânzilor</span>şi din <span class="CharOverride-1">Copilul norilor</span>). Li se alătură cu schiţe, nuvele, basme I. Slavici (<span class="CharOverride-1">Anghel</span>, 1906, <span class="CharOverride-1">Purceluş cu coada sfredel</span>, 1910), Mihail Sadoveanu (<span class="CharOverride-1">Păcat boieresc</span>, 1906, <span class="CharOverride-1">Tu n-ai iubit</span>, 1906), C. Sandu-Aldea (<span class="CharOverride-1">Logodnica</span>), Simion Mehedinţi (<span class="CharOverride-1">Buruiană</span>), George Vâlsan, N. N. Beldiceanu, N. Batzaria, Marcu Beza (ciclul de schiţe <span class="CharOverride-1">Din viaţa aromânilor</span>), Mihail Chiriţescu, Bucura Dumbravă, Emil Gârleanu, Mihai Negruzzi (nuvela <span class="CharOverride-1">Ruhlă vădana</span>), Vintilă Paraschivescu (<span class="CharOverride-1">Pe vifor</span>), Ion Dongorozi, Alexandru Bilciurescu, Alice Basarab, Romulus Cioflec, Virgil Cioflec, Victor Const. Georgian, A. Mândru, George Murnu, Ion Petrovici, Mihail Straje, Alice Sturdza, I.C. Vissarion, Petru Manoliu, N. Crevedia, Sergiu Dan, N. Dunăreanu, C. Fântâneru, D. Iov, Mia Frollo, G.M. Vlădescu ş.a.<span class="CharOverride-1"> </span>Pe de altă parte, se poate spune că dramaturgia românească a celei de-a doua jumătăţi a secolului al XlX-lea se regăseşte, în ceea ce are ea mai reprezentativ, în <span class="CharOverride-2">C.l.</span> Aşa sunt, de pildă, capodoperele lui I.L. Caragiale: <span class="CharOverride-1">O noapte furtunoasă </span>(1879), <span class="CharOverride-1">O</span> <span class="CharOverride-1">scrisoare pierdută </span>(1884), <span class="CharOverride-1">D-ale carnavalului </span>(1885). Făcând apel la umor, precum în <span class="CharOverride-1">O alegere la Senat </span>de I. Negruzzi, sau la comicul buf, ca în comediile lui Gh. Bengescu-Dabija <span class="CharOverride-1">O palmă la bal mascat</span> şi <span class="CharOverride-1">Cucoana Nastasia Hodoronc </span>şi în „cânticelele comice” ale lui V. Alecsandri şi Ioan Ianov, autorii dramatici abordează de preferinţă satira socială. Subiectele erau extrase din realităţile întregii societăţi, de la boieri până la ţărani (I. Slavici, <span class="CharOverride-1">Fata de birău</span>,<span class="CharOverride-1"> </span>şi <span class="CharOverride-1">Toane sau vorbe de clacă</span>). Nu a fost neglijată nici revista teatrală, în această direcţie manifestându-se Iacob Negruzzi, care a scris <span class="CharOverride-1">Beizadea Epaminonda</span>, pe muzică de Eduard Caudella, iar în colaborare cu Dimitrie R. Rosetti, <span class="CharOverride-1">Nazat! </span>şi <span class="CharOverride-1">Zeflemele</span>. Tragediile şi dramele trezesc şi ele interesul, îndeosebi cele cu subiecte din istoria naţională. După <span class="CharOverride-1">Lăpuşneanu-Vodă </span>de Samson Bodnărescu, se publică <span class="CharOverride-1">Gaspar Graţiani, domnul Moldovei </span>(1888) de Ioan Slavici. Se pare însă că preferinţele mergeau mai ales spre tragedii inspirate fie din istoria antică: <span class="CharOverride-1">Fântâna Blanduziei </span>(1884) şi <span class="CharOverride-1">Ovidiu </span>(1885) de V. Alecsandri, <span class="CharOverride-1">Pygmalion</span><span class="CharOverride-7">, </span><span class="CharOverride-1">regele Feniciei </span>de Gh. Bengescu-Dabija, <span class="CharOverride-1">Parisina </span>de N.I. Basilescu, fie din istoria Evului Mediu: <span class="CharOverride-1">Rienzi </span>de Samson Bodnărescu. Întâietate au avut, până la 1900, tragediile în versuri, de la care se cerea să respecte, pe cât posibil, modelele genului. În deceniile următoare însă gustul publicului şi, poate, exigenţele teatrelor îndrumă scriitorii mai ales către dramă şi comedie. În 1904 D. Nanu traduce drama în versuri <span class="CharOverride-1">Stana</span> de Elena Văcărescu. Dar autorul de teatru convorbirist al acestui început de secol pare să fie Duiliu Zamfirescu. El tipăreşte în revistă, între 1912 şi 1914, comediile <span class="CharOverride-1">O amică </span>şi <span class="CharOverride-1">Lumină nouă</span>, ambele puse în scenă la Teatrul Naţional din Bucureşti, comedia <span class="CharOverride-1">Voichiţa </span>şi drama în versuri <span class="CharOverride-1">Poezia depărtării</span>. Un criteriu clar, care să prezideze selecţia pieselor incluse în sumarul <span class="CharOverride-2">C.l. </span>înainte şi după 1918 este însă dificil de evidenţiat. Ion Miclescu semna în 1907 şi în 1909 dramele <span class="CharOverride-1">Mamă</span> şi <span class="CharOverride-1">Jertfă</span>. O piesă care a avut un oarecare ecou este <span class="CharOverride-1">Sanda </span>(1908) de Al. G. Florescu. Doi ani mai târziu tot el dă şi <span class="CharOverride-1">Chinul</span>, dramă care va rămâne doar în paginile revistei. Cu <span class="CharOverride-1">Noaptea Învierii</span> şi <span class="CharOverride-1">Biruinţa</span> de A. de Herz, <span class="CharOverride-1">Lady Macbeth</span> de Alexandru Naum, <span class="CharOverride-1">Sapho. Comedie antică</span> de Ion Al-George şi <span class="CharOverride-1">Răsare soarele</span> de Mihail Negru se încheie perioada premergătoare anilor 1916–1918. După război mai apar<span class="CharOverride-1"> Cărvunarii. Scene istorice </span>de D.V. Barnoschi, comedia <span class="CharOverride-1">O inspecţie cu tâlc</span> de C. C. Petrovici, <span class="CharOverride-1">Un drăcuşor de fată </span>de Alice Sturdza, <span class="CharOverride-1">Puterea sufletelor moarte</span> de George Acsinteanu, <span class="CharOverride-1">Pe un ţărm de mare</span> şi poemul dramatic <span class="CharOverride-1">Iluzia </span>de Grigore Sălceanu. Acestui modest portofoliu dramatic i se adaugă şi câteva traduceri din clasicii greci, făcute de H. Frollo (Eschil, <span class="CharOverride-1">Prometeu înlănţuit</span>), Petre Dulfu (Euripide, <span class="CharOverride-1">Ifigenia în Aulida </span>şi <span class="CharOverride-1">Ifigenia în Taurida</span>), Mihail Dragomirescu (Sofocle, <span class="CharOverride-1">Antigona</span>) şi Edgar Th. Aslan (Sofocle, <span class="CharOverride-1">Oedip la Colona</span>). </p>
			<p class="Heuristica-BASE"><span class="CharOverride-2">C.l. </span>şi-a arătat încă de la început opţiunea pentru o abordare critică a realităţilor sociale, culturale şi, în primul rând, literare, pornind de la necesitatea demersului critic în societatea românească. Chiar din primul număr, Titu Maiorescu începe să publice articolul <span class="CharOverride-1">Despre poezia română </span>(text editat în volum sub titlul <span class="CharOverride-1">O cercetare critică asupra poeziei române de la 1867</span>),<span class="CharOverride-1"> </span>unde, completând succintul program de pe prima pagină a revistei, fundamentează principiile după care se va călăuzi întreaga activitate critică a <span class="CharOverride-2">C.l.</span> Fiind singura publicaţie din ţară dedicată exclusiv literaturii,<span class="CharOverride-2"> C.l. </span>şi-a circumscris de la apariţie domeniul, adăugând criticii literare promovate anterior un criteriu fundamental – cel al valorii estetice. În vreme ce critica dinainte sau chiar cea contemporană accentua fie criteriul social, fie pe cel etnic, revista junimistă le subordonează celui estetic. <span class="CharOverride-2">C.l.</span> se afirmă, totodată, şi în registrul polemic. Critica practicată aici se arăta cu precădere directoare şi categorică. Se apela rar la explicaţie şi analiză, numai în cazurile de strictă necesitate. De obicei se evitau elogiile, preferându-se de cele mai multe ori exemplele negative. Aşa a procedat, de pildă, P.P. Carp cu piesa <span class="CharOverride-1">Răzvan Vodă </span>(intitulată ulterior <span class="CharOverride-1">Răzvan şi Vidra</span>)<span class="CharOverride-1"> </span>a lui B.P. Hasdeu (1867), cu fabulele lui G. Sion (1869) sau cu poemul <span class="CharOverride-1">Radu</span> al lui Ronetti-Roman (1878). Concomitent cu acţiunea de înlăturare a mediocrităţilor şi a tot ceea ce contravenea propriilor principii critice, <span class="CharOverride-2">C.l. </span>a susţinut, îndeosebi prin T. Maiorescu, pe cei mai însemnaţi scriitori români – Eminescu, Caragiale, Creangă, Slavici. Generată de realităţile curente ale literaturii dintre 1850 şi 1870, critica de la <span class="CharOverride-2">C.l.</span> a fost, cu deosebire în primele două decenii, o critică de mare actualitate, prevalând asupra esteticii şi teoriei literare. Abia odată cu ivirea, în 1881, a revistei „Contemporanul”, ce promova principii estetice opuse, s-a făcut loc şi unor articole teoretice, semnate mai întâi de Maiorescu, apoi de elevii acestuia, Mihail Dragomirescu, P.P. Negulescu ş.a. În această a doua etapă se remarcă îndeosebi D. Evolceanu, precum şi N. Petraşcu, M. Drago&#173;mirescu, adepţi, ca înaintea lor P.P. Carp, ai criticii normative. Deşi accentul cădea asupra literaturii contemporane, <span class="CharOverride-2">C.l.</span> a încercat să valorifice şi scrierile deceniilor anterioare, prin studii despre Costache Conachi, Al. Hrisoverghi, Daniil Sca&#173;vinschi sau Costache Negruzzi ori publicând o bogată corespondenţă emanând de la V. Alecsandri, Eminescu, Cezar Bolliac, Ion Creangă, Ion Heliade-Rădulescu, Ion Ghica, T. Maiorescu, C. Negruzzi. Şi după 1900 Titu Maiorescu a intenţionat să menţină<span class="CharOverride-2"> C.l. </span>în prim-planul vieţii culturale şi literare prin păstrarea principiilor critice care au conferit încă de la 1867 autoritate publicaţiei junimiste şi prin împrospătarea grupului de colaboratori. În acest scop au fost invitaţi să colaboreze tineri care prin primele lor manifestări publicistice îi inspirau încredere. Între aceştia erau Mihail Dragomirescu, N. Iorga şi E. Lovinescu. Dar experimentul nu s-a dovedit a fi unul reuşit, deosebirile de convingeri, de ideologie culturală sau literară dintre vechii redactori şi noii veniţi fiind deseori ireconciliabile. Alţi numeroşi colaboratori au asigurat însă realizarea rubricilor de intervenţii teoretice, de comentarii critice, de note şi recenzii vizând atât realitatea autohtonă, cât şi pe aceea din diverse culturi europene. În 1902, ca un simbol al continuităţii, Maiorescu oferă <span class="CharOverride-2">C.l. </span>studiul <span class="CharOverride-1">Oratori, retori şi limbuţi</span>, iar câţiva ani mai târziu rapoartele academice referitoare la cărţi semnate de Vasile Bogrea, Mihail Sadoveanu, Octavian Goga, I. Al. Brătescu-Voineşti. În intenţia de a confirma şi păstra orientarea tradiţională a revistei, Simion Mehedinţi publica în 1907 <span class="CharOverride-1">Politică şi literatură</span>, text având un caracter implicit de articol-program. Tot în aceşti ani E. Lovinescu era autorul intervenţiilor intitulate <span class="CharOverride-1">A zecea muză. Critica</span> şi <span class="CharOverride-1">Gândire – Poezie</span>. Vor fi însă singurele colaborări ale viitorului critic. Alte articole cu caracter teoretic vor scrie, de-a lungul timpului, Eleonora Stratilescu, P.P. Negulescu (<span class="CharOverride-1">Psihologia stilului</span>), Constantin Noica (<span class="CharOverride-1">Gânduri despre esenţa poeziei</span>), Const. V. Gerota (<span class="CharOverride-1">Principii estetice</span>), Paul Zarifopol (<span class="CharOverride-1">Adevărul poetic</span>), Leon Diculescu, Traian Bratu, Radu Manoliu, Ion Petrovici. Critica propriu-zisă (articole, cronici, recenzii şi, mai rar, intervenţii polemice) îi are ca autori pe Simion Mehedinţi, George Vâlsan, Al. Tzigara-Samurcaş, Ilarie Chendi, Nicolae Petraşcu, I.A. Rădulescu-Pogoneanu, Scarlat Struţeanu, Stelian Constantin, Ion I. Cantacuzino (un articol polemic îndreptat împotriva poeziei moderniste şi a lui Geo Bogza îl semnează doar I.I.C.), Alexandru Naum, Mihail Popescu, P.V. Haneş, Emilian Constantinescu, I.E. Torouţiu, Sandu Tzigara-Samurcaş, Eugen Ionescu, Alexandru Bilciurescu, Vladimir Dumitrescu, Const. V. Gerota, Ştefan Cuciureanu ş.a. Cu studii de istorie literară li se alătură G. Bogdan-Duică, Valeriu Branişte, Al. Elian, Elie Dăianu, Vasile Gherasim, Ioan Grămadă, Lucian Predescu, Gino Lupi, Alexandru Iordan, Liviu Marian, G.G. Ursu ş.a. Consideraţiile teoretice referitoare la textul dramtic şi la arta spectacolului îi au ca autori pe Marcu Beza (<span class="CharOverride-1">Teatrul englez</span>), Matei Peucescu (<span class="CharOverride-1">Despre cronica dramatică</span>), H. Blazian, M. Djuvara, Corneliu Moldoveanu, D. Şt. Emilian, iar rubrica destinată cronicii dramatice, ţinută de-a lungul timpului de G. Bogdan-Duică, Const. V. Gerota, A. de Herz şi Vladimir Tudor, se referă la spectacole cu piese de V. Alecsandri, I.L. Caragiale, B. Delavrancea, N. Kiriţescu ş.a. sau de Marlowe, Shakespeare, Pirandello ş.a. Sumarul <span class="CharOverride-2">C.l. </span>include adesea şi pagini de estetică, de critică sau de istorie a artelor, având ca autori pe Petru Verussi, Iacob Negruzzi, Samson Bodnărescu, Mihail Strajanu, N. Gabrielescu, iar după 1900 pe Teohari Antonescu, Al. Tzigara-Samurcaş, Paul Zarifopol, Petre Andrei (<span class="CharOverride-1">Valorile estetice şi teoria empatiei</span>), Radu Paul (<span class="CharOverride-1">Naţionalism şi estetică</span>), Traian Lalescu, Al. Dima, I.D. Ştefănescu, Olga Greceanu, Leca Morariu, Alexandru Naum ş.a. O preocupare stăruitoare a <span class="CharOverride-2">C.l.</span> au constituit-o problemele limbii române din cea de-a doua jumătate a secolului al XlX-lea. Se continuă, cu argumente ştiinţifice, lupta începută de Alecu Russo şi Vasile Alecsandri împotriva curentelor latiniste, fiind combătut dicţionarul elaborat de I.C. Massim şi A.T. Laurian. Elocvent în acest sens este, prin seriozitatea demonstraţiei, studiul din 1871 al lui N. Ch. Quintescu. În ce priveşte îmbogăţirea vocabularului literar, se recomanda limba vorbită de popor, cât şi lexicul limbilor romanice. Contribuţia adusă la constituirea unei limbi literare unitare este remarcabilă, fiind privilegiate consecvent numai acele opere care se conformau principiilor junimiste. De un mare folos s-au dovedit scrierile lui V. Alecsandri, al cărui prestigiu a sporit influenţa revistei. Titu Maiorescu a avut un aport deosebit la procesul de unificare a limbii, mai ales prin articolele <span class="CharOverride-1">Limba română în jurnalele din Austria </span>(1868) şi <span class="CharOverride-1">În contra neologismelor </span>(1881), după cum tot el are mari merite în stabilirea premiselor stilului beletristic românesc modern, prin articolele <span class="CharOverride-1">Beţia de cuvinte în „Revista contimporană” </span>(1873) şi <span class="CharOverride-1">Oratori, retori şi limbuţi</span>. Despre graiurile populare s-au publicat studii speciale, semnate de A. Lambrior, T. Maiorescu, Miron Pompiliu. O importanţă aparte a acordat revista Junimii chestiunilor de ortografie, reuşind să oprească tendinţele latiniste şi să impună un fonetism temperat, adoptat ulterior pe întreg teritoriul de limbă română. În această direcţie sunt de amintit argumentările lui T. Maiorescu, V. Burlă, A. Lambrior, I.A. Rădulescu-Pogoneanu. Continuând orientarea celor mai multe publicaţii anterioare, <span class="CharOverride-2">C.l.</span> a avut în vedere în mod deosebit folclorul, considerat ca expresie a caracterului naţional. De aici, tendinţa de a-l aşeza la temelia literaturii culte şi a limbii literare. Prezenţa lui V. Alecsandri a stimulat interesul, deja existent, al convorbiriştilor faţă de creaţia populară, în care ei vedeau şi un bogat izvor de inspiraţie, aşa cum reiese din ampla prezentare pe care Maiorescu o face volumului lui Alecsandri <span class="CharOverride-1">Poezii populare ale românilor (</span>1866). Treptat, revista ajunge să gru&#173;peze câţiva valoroşi folclorişti, contribuind la impunerea unor principii moderne în culegerea şi interpretarea literaturii populare. O poziţie categorică adoptă în această privinţă A. Lambrior în studiul <span class="CharOverride-1">Literatura poporană </span>(1874), unde susţine necesitatea culegerii nu numai exacte, dar şi în totalitate a variantelor, spre a se putea alcătui un corpus util pentru studiile etnografice, istorice şi lingvistice. Atitudinea este caracteristică tuturor lucrărilor despre folclor tipărite în <span class="CharOverride-2">C.l.</span>, care au respins orice interpretare falsă. Aşa au procedat, de exemplu, I.D. Caragiani, G. Vârnav-Liteanu, G.I. Pitiş, Mihail Strajanu. Spre a feri, pe viitor, folclorul de răstălmăciri, mulţi dintre cei ce au publicat aici literatură populară au notat, mai mult sau mai puţin complet, locul culegerii şi numele informatorului, păstrând în mare parte particularităţile de limbă şi considerând că astfel pot oferi o garanţie suplimentară de autenticitate. Pentru a obţine o imagine cât mai cuprinzătoare, <span class="CharOverride-2">C.l.</span> a avut în vedere toate teritoriile locuite de români, colectând texte din Moldova, Muntenia, Transilvania, Bucovina, Banat, Maramureş şi Oltenia, Dobrogea, Basarabia, Macedonia. Dintre specii, s-au preferat baladele, legendele şi doinele, a căror valoare artistică e subliniată îndeosebi. Balade au trimis C.N. Mateescu, doine publică Alexiu Viciu şi Elena Sevastos. Se remarcă basmele lui Miron Pompiliu, I. Slavici, Petre Ispirescu. O importantă culegere de bocete îi aparţine lui T.T. Burada (1878–1883). Tot în coloanele <span class="CharOverride-2">C.l.</span> s-au rânduit câteva dintre cele dintâi studii de folclor comparat din România, aparţinând lui M. Gaster (1872) şi lui T.T. Burada (1882). După 1900 discuţiile cu caracter teoretic privind literatura populară au continuat prin articole de Ioan Bianu, G. Bogdan-Duică, Marcu Beza, Anton Balotă, Olimpiu Boitoş, D. Caracostea, D. Cuclin, Ovidiu Papadima. Cu atenţie sunt cercetate culegerile de folclor noi, comentate competent de G. Bogdan-Duică, Const. Gane, Const. V. Gerota, Simion Mehedinţi, Leca Morariu, Dan Simonescu, Henri H. Stahl, I.E. Torouţiu. Un spaţiu larg este destinat literaturilor străine. Abordări monografice sau discuţii privind chestiuni de istorie literară sunt dedicate unor scriitori din cele mai diverse literaturi (arabă, bizantină, germană, ebraică, franceză, engleză etc.). Studiile de literatură comparată îi au ca autori pe Gh. Baiculescu, G. Bogdan-Duică (<span class="CharOverride-1">Vasile Alecsandri şi Edouard Grenier</span>), D. Caracostea, Charles Drouhet, Const. V. Gerota, D. Mu&#173;ră&#173;raşu, Ramiro Ortiz, Nicolae Şerban, I.E. Torouţiu, Dan Simonescu (<span class="CharOverride-1">Bossuet în literatura română</span>). Nu lipsesc, aproape din fiecare număr, materialele cu valenţe documentare (amintiri, note de călătorie) semnate de I. Negruzzi, Ciru Oeconomu, Teodor Rosetti, Duiliu Zamfirescu, I. Slavici, T. Maiorescu, N. Batzaria, I. Al. Brătescu-Voineşti, Marcu Beza, Igena Floru, Emil Gârleanu, Ion Găvănescul, G.C. Mironescu, Alexis Nour, Ion Simionescu ş.a., care se alătură unui bogat fond de scrisori provenind de la Ion Maiorescu, V. Alecsandri, I. Negruzzi, T. Maiorescu, Eminescu, I. Creangă, Teodor Rosetti, A.I. Odobescu, I. Slavici, D.C. Ollănescu-Ascanio, Panait Cerna, Octavian Goga, G. Ibrăileanu, Petre Andrei ş.a. Alături de recenzii şi note referitoare la activitatea literară se publică şi altele, dedicate unor domenii precum antropologia, arheologia, demografia, ştiinţele naturii, teologia etc. De asemenea, sunt discutate reviste străine dintre cele mai importante: „Revue des deux mondes”, „La Revue”, „Revue de Paris”, „Revue historique”, „Revue de métaphisique et de morale”, „Revue critique d’histoire et de littérature”, „Deutsche Rundschau”, „Zeitschrift für Roma&#173;ni&#173;sche Philo&#173;logie”, „Historische Zeitschrift”, „Po&#173;litical Science Quarterly”, „The Yale Review” etc. Li se adaugă altele, intervenţii critice referitoare la principalele publicaţii ştiinţifice, culturale şi literare româneşti. Preocupările pentru istorie, atât pentru aceea naţională, cât şi pentru aceea a popoarelor vecine şi a marilor ţări europene sau pentru aspecte teoretice ale ştiinţelor istorice au fost, de asemenea, o constantă a <span class="CharOverride-2">C.l. </span>şi până la 1900, şi în deceniile următoare. Atenţia dată evenimentelor istorice, dar şi publicarea de scrieri vechi, de scrisori, memorii etc. s-au conjugat fericit cu grija pentru comentariul obiectiv, pentru respectarea adevărului, pentru acurateţea reproducerii diverselor acte şi documente. În linii generale, studiile şi contribuţiile de istorie, ca de altfel şi acelea de filosofie, acestea particularizate de interesul arătat doctrinei schopenhaueriene de către Titu Maiorescu, logică, psihologie, de asemenea numeroase în paginile revistei, alături de cele de etnografie, medicină, etică, sociologie, teologie ş.a., stau în anii de început sub semnul pozitivismului şi al evoluţionismului, dar mai târziu, în funcţie de concepţiile noilor colaboratori, gama orientărilor se diversifică şi se actualizează. Cercetări valoroase, unele cu caracter fundamental pentru istoria poporului român au dat mai întâi A.D. Xenopol şi George Panu. Li s-au alăturat Ioan Bogdan şi D. Onciul, apoi, pentru o scurtă perioadă, N. Iorga, Vasile Pârvan, Radu Rosetti, Al. Lapedatu, I. Bianu, Constantin Giurescu, iar după Primul Război Mondial Dinu C. Arion, I.I. Cantacuzino, N. Cartojan, Al. Filitti, I.C. Filitti, Olimpiu Boitoş, Vladimir Ghica, Ilie Minea, O.G. Lecca, C. Moisil, Petre Năsturel, P.P. Panaitescu, Constantin C. Giurescu ş.a. Articolele şi studiile vizând variate probleme de filosofie, psihologie, logică, etică, teologie, sociologie etc., bine informate, caracterizate, cele mai multe, prin spirit critic şi abordări originale, dau I. Rădulescu-Pogoneanu, Elie Dăianu, Simion Mehedinţi, I.S. Floru, C. Rădulescu-Motru, Gh. Marinescu, D. Ioani&#173;ţescu, Lucian Blaga, Mircea Djuvara, C. Narly, Mihai Ralea, Petre Andrei, Demostene Russo, Grigore Tăuşan, I. Petrovici, D.I. Suchianu, Con&#173;stantin Noica ş.a. Menţionabile sunt şi studiile dedicate istoriei culturii naţionale alcătuite de E. Lovinescu, Ioan Lupaş, N. Dobrescu, P.V. Haneş, G.T. Kirileanu, G.M. Cantacuzino, Cezar Papa&#173;costea, I.D. Ştefănescu ş.a. Rubrici de recenzii consistente, mereu actuale, urmăresc an de an mersul domeniilor ştiinţei în cele mai diverse aspecte, ca şi pe acela al literaturii, păstrând permanent <span class="CharOverride-2">C.l.</span> în primele rânduri ale publicaţiilor culturale româneşti. Astfel, prin impunerea unui judicios şi necesar spirit critic, prin selectarea unui grup valoros de colaboratori, totdeauna împrospătat, prin păstrarea unor standarde estetice şi ştiinţifice caracterizate prin obiectivitate, vigoare şi calitate, <span class="CharOverride-2">C.l.</span> a contribuit în mare măsură la dezvoltarea vieţii literare şi ştiinţifice româneşti. I s-au asociat, în acest demers, o serie de gazete şi reviste care şi-au însuşit integral sau parţial programul convorbirist, cum sunt „Telegraful român”, „Foişoara Telegrafului român” „Tribuna”, „Pressa”, „Orientul român”, „Fa&#173;milia”, „Gazeta Transilvaniei”, „Convorbiri critice”. Alte periodice i-au fost adversare încă de la început, mai ales ţinând seama de ecoul trezit de orientarea culturală a <span class="CharOverride-2">C.l.</span> şi de articolele critice ale lui Titu Maiorescu. Ca urmare, redacţia revistei ieşene a susţinut polemici de mare răsunet, cu o evidentă influenţă constructivă, cu „Revista contimporană”, „Columna lui Traian”, „Con&#173;tem&#173;poranul”, „Literatură şi artă română”. Unii adversari iniţiali i-au devenit însă mai târziu colaboratori. Printre ei – Mihail Strajanu, V.A. Urechia, B.P. Hasdeu, Ciru Oeconomu. Alţi oameni de cultură, iniţial apropiaţi revistei, mai ales din motive doctrinare, au îmbrăţişat, cu trecerea timpului, atitudini şi idei diferite: N. Iorga, E. Lovinescu, iar din altă generaţie Mircea Eliade. Manifestându-se însă în planuri multiple şi variate, adresându-se românilor de pretutindeni, păstrând în permanenţă un nivel critic şi publicistic ridicat, <span class="CharOverride-2">C.l.</span> a influenţat decisiv cultura şi literatura română. &#9;<span class="Semnatura">D.M., R.Z. </span></p>
			<div class="_idGenObjectLayout-1">
				<div id="_idContainer009" class="_idGenObjectStyleOverride-1">
					<img class="_idGenObjectAttribute-1" src="06_DGLR_C_554-609-web-resources/image/CONVORBIRI_LITERsARE_1970_1989.jpg" alt="" />
				</div>
			</div>
			<p class="Heuristica-PRIMUL"><span class="titlu-12">CONVORBIRI LITERARE, </span>revistă care apare la Iaşi, lunar, din mai 1970 până în decembrie 1971, bilunar de la 1 ianuarie la 15 decembrie 1972 şi din nou lunar din ianuarie 1973 până în decembrie 1989; reapare de la 15 februarie 1990. Editată de Uniunea Scriitorilor din Republica Socialistă România, <span class="CharOverride-2">C.l. </span>continuă „Iaşul literar” (1954–1969). Redactori şefi: Dumitru Ignea (1970–1971), Corneliu Ştefanache (1972–1976), Corneliu Sturzu (1977–1990), Al. Dobrescu (1990–1995), Cassian Maria Spiridon (din 1996); secretar de redacţie: Horia Zilieru (până în 1990). În comitetul de redacţie (1982): Andi Andrieş, Daniel Dimitriu, Ioanid Romanescu. <span class="CharOverride-2">C.l. </span>aspiră să continue tradiţia valoroasă a presei literare ieşene şi să promoveze o literatură care să exprime cât mai fidel realităţi contemporane. Publică versuri şi proză originală şi tradusă, articole de istorie şi critică literară, interviuri, cronică literară şi artistică, precum şi contribuţii grupate în rubrici speciale: „Convorbiri critice”, „Restituiri”, „Literatura şi şcoala”, „Dicţionar literar autobiografic”, „Dicţionar de pseudonime”. În cadrul altor rubrici, „Mari repere”, „Antologia lirică a «Convorbirilor»”, „Critica poeziei, prozei şi critica criticii”, „Prezenţe contemporane”, „Delimitări”, „Cronica ideilor literare”, „Opinii–controverse”, apar materiale variate, documentate, care fac din <span class="CharOverride-2">C.l. </span>o revistă de ţinută, cu un profil bine conturat. De-a lungul timpului colaborează cu versuri George Lesnea, Radu Boureanu, Mihai Beniuc, Ştefan Aug. Doinaş, Horia Zilieru, Gheorghe Tomozei, Nicolae Ţaţomir, Ovidiu Genaru, Ioanid Romanescu, Corneliu Sturzu, Lucian Valea, cu proză, Vasile Băran, Mircea Micu, Romulus Guga, Ion Istrati, Ion Lăncrănjan, Mircea Ciobanu. Semnează eseuri şi studii critice Constantin Ciopraga, Mihai Drăgan, George Macovescu, Mihai Ungheanu, Mircea Iorgulescu, Nicolae Manolescu, Alexandru Paleologu, Laurenţiu Ulici, Al. Andriescu, Virgil Cuţitaru, Ion Bălu. Fenomenul literar contemporan este abordat – în articole, eseuri sau interviuri – de critici, istorici literari şi scriitori precum Al. Piru, Adrian Marino, Şerban Cioculescu, Alexandru Paleologu, Al. Ivasiuc, C. Ţoiu ş.a. Un <span class="CharOverride-1">Dicţionar de pseudonime</span>, întocmit de Gh. Catană, are meritul de a completa lucrarea omonimă publicată de Mihail Straje în 1973. Există, totodată, preocuparea pentru valorificarea literaturii române vechi, moderne şi contemporane, aducându-se în atenţia cititorilor pagini din cronicari, texte inedite din secolul al XIX-lea ca şi din literatura actuală: <span class="CharOverride-1">Labiş inedit</span>, <span class="CharOverride-1">Zaharia Stancu inedit</span>, <span class="CharOverride-1">Un articol necunoscut al lui Eminescu despre serbarea de la Putna</span>, <span class="CharOverride-1">Un eminescolog ignorat</span>, <span class="CharOverride-1">M. Codreanu – scrieri inedite</span>, <span class="CharOverride-1">Titu Maiorescu</span>, <span class="CharOverride-1">G. Topîrceanu</span>, <span class="CharOverride-1">T. Arghezi</span>. În numărul 5/1978, la o anchetă despre personalitatea unei reviste, răspund Ion Arieşanu, redactor-şef al revistei „Orizont”, Gabriel Dimisianu, redactor-şef adjunct al „României literare”, Nicolae Dragoş, redactor-şef al revistei „Luceafărul”, Romulus Guga, redactor-şef al revistei „Vatra”, Nicolae Moţoc, redactor-şef al revistei „Tomis”, şi Aurel Rău, redactor-şef al revistei „Steaua”. Mai colaborează cu versuri Ioana Diaconescu, Haralambie Ţugui, cu proză D.R. Popescu, Nicolae Breban, Ştefan Oprea, iar cu eseuri Constantin Coroiu, Ion Bogdan Lefter ş.a.; cronici literare scriu Al. Dobrescu, Al. Călinescu, Mihai Iordache ş.a. Sunt susţinute continuu rubricile „Eminesciana”,<span class="CharOverride-1"> </span>„Sadoveniana”, „Maioresciana”,<span class="CharOverride-1"> </span>aici fiind publicate contribuţii semnate de Constantin Ciopraga, D. Vatamaniuc, Eugen Simion, Cornel Ungureanu, Ilie Dan, Virgil Cuţitaru ş.a. Gh. Bulgăr trimite seria <span class="CharOverride-1">Scrisori din Franţa</span>, N. Cârlan aduce precizări legate de debutul lui N. Labiş, găzduit în numărul 8/1950 al revistei „Iaşul nou”, cu poezia <span class="CharOverride-1">Fii dârz şi luptă</span>, <span class="CharOverride-1">Nicolae!</span>, semnată Nicolae Fălticeni (10/1982). Numere speciale sunt dedicate centenarelor naşterii scriitorilor Tudor Arghezi (5/1980), Mihail Sadoveanu (10/1980) ş.a. Alţi colaboratori: Ana Blandiana, Zaharia Sângeorzan, Dragoş Vicol, Mircea Radu Iacoban, Florin Mugur, Mircea Muthu, Radu Negru, Aurel Sasu, George Alboiu, Gabriel Mardare, Petre Stoica, Stelian Dumistrăcel.  </p>
			<p class="Heuristica_PRIMUL_Semnat ParaOverride-1">Ediţia specială din decembrie 1989 – ianuarie 1990 marchează încheierea şi, concomitent, începutul unei alte etape. După o scurtă perioadă de tranziţie, asigurată redacţional de un comitet provizoriu de coordonare, revista inaugurează la 15 februarie 1990 o serie nouă, editată într-un format mai mic, cu frontispiciul schimbat şi cu apariţie săptămânală. Colectivul de redacţie va suferi în decursul anilor ’90 modificări: Radu Andriescu, Liviu Antonesei (redactor-şef adjunct), Emil Brumaru (redactor-şef adjunct), Sânziana Caraman, Nicolae Dabija, Nichita Danilov, Daniel Dimitriu, Gabriela Codruţa Gavril, Valeriu Gherghel, Ion Hadârcă, Nicolae Ionel, Constantin Pricop (o vreme secretar general de redacţie, funcţie pe care o va schimba cu Valeriu Gherghel), Horia Zilieru; li se vor adăuga Alina Mungiu şi Mădălina Grigoraş (secretar de redacţie). În editorialul numărului inaugural al noii serii Al. Dobrescu precizează că în timpuri tulburi scriitorul nu are voie să se cantoneze în literaturitate, ci trebuie să se implice în viaţa cetăţii: „Este motivul pentru care «Convorbiri literare» încetează a mai fi, deocamdată, o revistă precumpănitor literară. Vom da absolută prioritate tuturor temelor şi problemelor fierbinţi ale momentului, poate că fără legătură imediat vizibilă cu literatura, dar fără de a căror dreaptă soluţionare e de neconceput o viaţă literară normală [...]. Când ea se va instaura ne vom întoarce liniştiţi la uneltele noastre”. În consecinţă, o vreme revista ar fi putut purta titlul unei rubrici din paginile sale: „Convorbiri neliterare”. Şi aceasta, pentru că acum cea mai mare parte a spaţiului tipografic din cele 16 (sau 32) pagini ale revistei este ocupată de anchete, interviuri, eseuri, traduceri, rubrici, corespondenţe externe pe teme inspirate din realităţile social-politice. Nu întâmplător, la un moment dat colegiul redacţional a simţit nevoia reunirii textelor cu subiecte la ordinea zilei şi a introdus în corpul publicaţiei un aşa-numit supliment intitulat „Convorbiri sociale şi politice”. Preocupările strict literare s-au rezumat un timp la câte o cronică literară, uneori „suprimată” şi aceea, rubrica devenind „În loc de cronică literară”. Se publică, fără constanţă şi fără un program anume, texte de istorie şi critică literară, fragmente de jurnal, de roman, piese într-un act, romane în foileton, texte inedite provenind mai cu seamă de la autori odinioară interzişi, exilaţi, cenzuraţi: Mircea Eliade, Paul Goma, Octavian Paler, Matei Vişniec ş.a., dar mai ales apar versuri ale unor poeţi ieşeni sau din Basarabia. Traducerile din poezia universală sunt izolate. În mare vogă, ca de altfel în toată presa literară a momentului, se află dialogurile pe teme de actualitate (intelectualii, comunismul, vremurile noi, libertatea presei, literatura de sertar) purtate de Emil Brumaru, Liviu Antonesei şi Dorin Popa cu scriitori, oameni politici, între care şi români din străinătate, precum Luca Piţu, Al. Zub, Ion Raţiu, Mihai Ursachi, Ion Cristoiu, Ioan Buduca, Al. Paleologu, Paul Goma, Dan Petrescu, Mircea Iorgulescu, Nicolae Breban, Monica Lovinescu şi Virgil Ierunca, Gheorghe Grigurcu, Emil Hurezeanu, Ana Blandiana, Ştefan Agopian ş.a. Ultimele pagini ale fiecărui număr sunt dedicate corespondenţelor de peste hotare şi traducerilor din autori „la modă” (în general scriitori-cetăţeni): Czeslaw Miłosz, Michel Foucault, Vladimir Bukovski, Günter Grass, André Glucks&#173;mann, Milan Kundera, Al. Zinoviev ş.a. Încep să se contureze şi câteva rubrici, unele mai rezistente în timp, altele efemere: „Ieri şi azi” (unde se publică texte apărute în presa românească de altădată, care nu şi-au pierdut însă actualitatea, semnate de Mihai Ralea, N. Iorga, Nae Ionescu, Pamfil Şeicaru, Mircea Eliade, Al. A. Philippide), „Observator” (cu puncte de vedere legate de chestiuni la ordinea zilei: „rinocerizare”, democraţie, totalitarism, comunism, libertatea presei, evenimentele socio-po&#173;litice interne etc., aceleaşi teme pe care îşi construieşte editorialele şi Al. Dobrescu). Semnatarii articolelor, eseurilor şi interviurilor sunt Liviu Antonesei, Radu Andriescu, Mariana Codruţ, Nicolae Ionel, Silviu Lupescu, alături de colaboratori ocazionali, ca Mircea Mihăieş, Cornel Ungureanu sau Monica Lovinescu ş.a. Pe aceleaşi teme, Al. Călinescu semnează o vreme rubrica „Proximităţi”, iar Constantin Pricop asigură texte pentru „Mentalităţi”. Se impun, la capitolul rubrici, „Diligenţa poştală” a lui Emil Brumaru (uneori un fel de „poştă a redacţiei”, alteori făcând loc savuroaselor, jucat–candidelor şi ironic–senzualelor poeme, scrisori și tablete semnate de poetul–medic la Dolhasca) şi tabletele lui Val Gheorghiu, intitulate „Chacall”. Rar, apar şi numere tematice: dedicate Basarabiei, momentului 1848, sărbătorilor de Paşte etc. În ianuarie 1996, când conducerea revistei este preluată de Cassian Maria Spiridon, configuraţia redacţiei suferă noi transformări – redactor-şef adjunct: Dan Mănucă (din 2001); secretari generali de redacţie: Emil Iordache, Dragoş Cojocaru; redactori: Liviu Papuc, Cătălin Mihuleac, Constantin Dram şi Antonio Patraş. Intrată sub o zodie nouă, revista apare la 20 ale fiecărei luni, revine un timp la vechiul format mare (din 2002 se reia însă formatul carte), cu câte 16 pagini (extinse apoi la 48) şi cu frontispiciul de odinioară. Numerele sunt prezentate color, reproducând de fiecare dată operele unor graficieni, plasticieni, sculptori români mai vechi sau mai noi. Editorialul semnat de Cassian Maria Spiridon, intitulat <span class="CharOverride-1">Un alt început</span>, susţine ideea unei etape cu adevărat noi începând de-abia cu această dată. Perioada anterioară (1989–1995), cu plusurile şi minusurile ei, vizibile şi în inegalitatea şi ezitările redacției, ba chiar şi în inconsecvenţa structurării numerelor, frecvent duble sau triple, este considerată o perioadă de tranziţie încheiată: „«Convorbirile literare», în această nouă serie, ne propunem să fie mai ales <span class="CharOverride-1">critice</span>, după modelul primei serii, apărute la 1 martie 1867, sub patronajul societăţii Junimea din Iaşi. <span class="CharOverride-1">Critica</span>, la această oră, în revistele literare şi de cultură ale ţării, <span class="CharOverride-1">străluceşte printr-o relativă absenţă</span>: de aceea, pe cât ne va sta în puteri, prin revista noastră vrem <span class="CharOverride-1">a da sama </span>asupra peisajului variat, numeros şi destul de inegal valoric, al apariţiilor editoriale, cu prioritate a celor din spaţiul naţional. [...] Actuala serie a «Convorbirilor literare» va sprijini mai ales producţiile de talent ale tinerilor, dar nu ne vom feri, de va fi cazul, a spune «în lături» (!) imposturii. Deschisă întregii ţări şi întregului spectru literar, vom evita sectarismul şi înfeudarea revistei unei grupări sau alteia, singura noastră politică fiind literatura şi promovarea unei critici temeinice şi la obiect asupra operelor”. Colegiul redacţional este compus din Sergiu Adam, Ion Beldeanu, Gellu Dorian, Adrian Alui Gheorghe, Ioan Holban, Grigore Ilisei, Liviu Leonte, Cristian Livescu, Aurel Ştefanachi, Lucian Vasiliu, Emil Brumaru, Nichita Danilov, Nicolae Ionel, Nicolae Panaite, Gheorghe I. Florescu, Gheor&#173;ghe Grigurcu, Cezar Ivănescu, Florin Faifer, Ovidiu Hurduzeu, Constantin Ciopraga, Miron Kiropol, Irina Mavrodin, Mircea Platon, Adrian Dinu Rachieru, Elvira Sorohan, Nicolae Stroescu Stânişoară, Alexandru Zub, Anton Adămuţ şi Mircea A. Diaconu. Treptat, <span class="CharOverride-2">C.l.</span> a redevenit o revistă complexă, ce nu lasă în afara preocupărilor ei nici un domeniu al cunoaşterii. Dintre rubricile mai importante, cu titularii lor, se reţin „Atitudini” (Cassian Maria Spiridon), „Cvadratura cercului” (Irina Mavrodin, Constantin Ciopraga), „Poezie”, „Proză”, „Critica poeziei” (Cristian Livescu), „Critica prozei” (Constantin Dram), „Critica criticii” (Dan Mănucă), „Comentarii critice” (poezie – Adrian Dinu Rachieru; proză – Vasile Spiridon; critică, eseu – Bogdan Creţu, Antonio Patraş), „Cronica ideilor” (Adrian Tudurachi), „Ex libris” (Liviu Grăsoiu, Mircea A. Diaconu, Constantin Trandafir), „Debut” (Gellu Dorian), „Cărţile pe masă” (Emil Iordache), „Nisipul din clepsidră” (Gheorghe I. Florescu), „Recuperări istoriografice” (Ioan Ţepelea), „Cronica sofistului” (Anton Adămuţ), „Cartea de etnologie” (Petru Ursache), „Cartea de religie” (Ioan Alexandru Tofan), „Cartea străină” (Mircea Chelaru), „Cartea de ştiinţă” (Tiberiu Brăileanu), „Actualitatea franceză” (Simona Modreanu), „Antichităţi actuale” (Ioana Costa), „Arte” (Mircea Ghiţulescu), „Eseu”, „Panoramic editorial”, „Consemnări”, „Varia”. Există pagini de poezie atât pentru poeţi consacraţi, cât şi pentru debutanţi (Cezar Ivănescu, Marcel Mureşanu, Ion Stratan, Adam Puslojić, Letiţia Ilea, Andrei Zanca, Petre Got, Mircea Petean, Radu Cange, Virgil Carianopol), pagini de proză (Nicolae Breban, D.R. Popescu, Vasile Andru, Varujan Vosganian, Radu Mareş, Gheorghe Schwartz, Alexandru Dabija, Rodica Draghincescu, Paul Tumanian, Aura Christi, Constantin Virgil Negoiţă, Pan Vizirescu), dar şi secvenţe dramatice de<span class="CharOverride-2"> </span>Olga Delia Mateescu, Val Butnaru, Ştefan Caraman. Considerând că direcţia dată de Titu Maiorescu este de „evidentă actualitate”, colectivul de redacţie îşi propune să păstreze atât litera, cât şi spiritul acesteia. Sectorul critic este, de aceea, cel mai consistent. Cum se spune într-un articol de bilanţ intermediar, „echipa critică, de la Dan Mănucă la Gheorghe Grigurcu, Dan Cristea, Irina Mavrodin, Ioan Holban, Constantin Ciopraga, Al. Husar, Petru Ursache, Cristian Livescu, Ion Bălu, Emil Iordache, Nicolae Creţu, Liviu Papuc, Florin Faifer, Mircea Ghiţulescu, Bogdan Ulmu, Ştefan Oprea, Valentin Ciucă ş.a., are şi o generaţie mai nouă, afirmată în principal în paginile noii serii a «Convorbirilor», de la Mircea A. Diaconu la Daniel Ştefan Pocovnicu, Constantin Dram, Adrian Dinu Rachieru, Anton Adămuţ, Dan Bogdan Hanu, Dragoş Cojocaru, Sergiu Ailenei, Marius Chelaru, Vasile Spiridon ş.a., la foarte tinerii Mircea Platon, Andrei Stavilă, Ioan Alexandru Tofan, Ovidiu Morar ş.a. Nu lipsesc scriitori semnificativi, care semnează în continuare eseuri, cronici, recenzii: Lucian Vasiliu, Bujor Nedelcovici, Adrian Alui Gheorghe, Gellu Dorian, Andrei Zanca, Daniel Corbu, Liviu Ioan Stoi&#173;ciu, George Bădărău, Nicolae Panaite, Mircea Petean, Horia Gârbea, Augustin Ioan, Cătălin Mihuleac ş.a” (Cassian Maria Spiridon). La rubrica „Interviu” sunt prezenţi Alexandru Vona, Alexandru Paleologu, Virgil Nemoianu, Bujor Nedelcovici, Ioan Alexandru, Gheorghe Grigurcu, Dan Stanca, Vasile Andru, Cezar Ivănescu, Alexandru Călinescu, Dan Ciachir, Victor Rebengiuc, Iustin Pârvu, Valeriu Anania. Sub titlul <span class="CharOverride-1">Cronica unei „întâlniri admirabile”</span>, Adrian Alui Gheorghe publică interviul dat de Monica Lovinescu şi Virgil Ierunca lui Gabriel Liiceanu. Din 2002, un pliant–supliment, „Biblioteca revistei «Convorbiri literare»”, consacră în fiecare număr câte un grupaj unui autor (antologie de texte şi o fişă biobibliografică). Numeroase sunt şi traducerile din alte literaturi, însoţite de scurte prezentări. Astfel, Daniel Stuparu traduce din Friedrich Dürrenmatt (<span class="CharOverride-1">Moartea lui Socrate</span>), Yossef Abraham din Jorge Luis Borges (<span class="CharOverride-1">Cele douăsprezece figuri ale lumii</span>), Vasile Robciuc din Tris&#173;tan Tzara (textul dramatic <span class="CharOverride-1">A doua aventură celestă a domnului Antipyrine</span>), Nicolae Breban din Rainer Maria Rilke, Leonte Ivanov, în serial, din F.M. Dostoievski (<span class="CharOverride-1">Scrisori către Apollon Maikov</span>),<span class="CharOverride-1"> </span>Rodica Grigore din Julio Cortázar, Lucian Alexiu şi Slavomir Gvozdenovici din Miodrag Pavlovici, Claudiu Soare din F. Céline. Mircea Tomuş şi Irina Mavrodin semnează note de călătorie. Sub genericul „Întârzieri”, Nicolae Stroescu Stânişoară publică pagini de jurnal. I se alătură Lucian Vasiliu şi Gheorghe Grigurcu. Rubrica „Inedit” propune pagini de corespondenţă (<span class="CharOverride-1">G. Ivănescu – G. Istrate</span>; <span class="CharOverride-1">Critici şi istorici români în corespondenţă cu Adrian Marino</span>). Numărul 100 (4/2004) marchează momentul aniversar printr-un grupaj de mesaje. În fine, numărul 3/2005 deschide o dezbatere pe marginea <span class="CharOverride-1">Dicţionarului general al literaturii române</span>;<span class="CharOverride-1"> </span>o alta – <span class="CharOverride-1">Istoria literaturii române postbelice între premise şi realizări</span>, iniţiată de Cassian Maria Spiridon – apare în serial, pe tot parcursul anului 2009. De menţionat în acest context şi „Zilele revistei «Convorbiri literare»”, organizate anual începând din 1997. În cadrul manifestării se acordă premii unor personalităţi din ţară şi de peste hotare, între laureaţi aflându-se Ana Blandiana, Dan Laurenţiu, Constantin Ciopraga, Alexandru George, Marin Mincu, Romul Munteanu, Sorin Alexandrescu, Cezar Ivănescu, Al. Zub, Nicolae Breban, Eugen Simion, Yves Broussard (Franţa), Horst Fassel (Germania), Anna Bessmertnaia (Rusia).<span class="Semnatura">&#9;I.H., C.Br.</span></p>
			<p class="Heuristica-PRIMUL"><span class="titlu-12">COPCEA, Iorgu</span> (sec. XIX), autor dramatic, traducător. Despre fiul paharnicului Răducanu Copcea se ştie doar că era serdar, candidat la Judecătoria Putnei (prin 1850). A făcut parte din grupul intelectualilor din Moldova care a pregătit Revoluţia de la 1848.</p>
			<p class="Heuristica-BASE">Pentru teatrul din Iaşi <span class="CharOverride-2">C. </span>a scris o comedie într-un act, <span class="CharOverride-1">Plete lungi şi minte scurtă</span>, cu o intrigă facilă, de vodevil, reprezentată în 1845 şi tipărită în acelaşi an. Ironia autorului, greoaie, se îndreaptă în egală măsură (la fel ca în unele comedii ale lui V. Alecsandri) împotriva boierilor mărginiţi şi conservatori, dar şi împotriva tinerilor uşuratici, întorşi de la Paris cu maniere cosmopolite. Personajele vorbesc într-o limbă moldovenească firească, cu unele preferinţe lexicale (arhaisme sau neologisme) care le dezvăluie starea socială sau nivelul de cultură. <span class="CharOverride-2">C. </span>a mai compus o comedie cu cântece, în patru acte, nepăstrată, <span class="CharOverride-1">Tribunalul femeilor</span>, jucată în 1846. De asemenea, a tradus din franceză, pentru aceeaşi trupă ieşeană, melodramele <span class="CharOverride-1">Viaţa păstorească sau Munţi, târguri şi prăpăstii</span> (apărută în 1844), <span class="CharOverride-1">Gabrina sau Odaia leagănului</span> (1844) de J.-E. Alboize de Pujol şi <span class="CharOverride-1">Capodopera necunoscută sau Mikel Anj</span> (1845) de Charles Lafont, ultimele două reprezentate, dar nepublicate.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Plete lungi şi minte scurtă</span>,<span class="CharOverride-1"> </span>Iaşi, 1845. <span class="CharOverride-2">Traduceri:</span> [Autor francez neidentificat], <span class="CharOverride-1">Viaţa păstorească sau Munţi, târguri şi prăpăstii</span>, Iaşi, 1844. </p>
			<p class="Heuristica___m_RPR"><span class="CharOverride-2">Repere bibliografice: </span>Iorga, <span class="CharOverride-1">Ist. lit. XIX</span>, II, <span class="CharOverride-1">65–66</span>; Massoff, <span class="CharOverride-1">Teatr. rom.</span>, I, <span class="CharOverride-1">365</span>,<span class="CharOverride-1"> 555</span>; <span class="CharOverride-1">Dicţ. lit. 1900</span>, <span class="CharOverride-1">214</span>. &#9;<span class="Semnatura">L.V.</span></p>
			<p class="Heuristica-PRIMUL"><span class="titlu-12">COPILU CHEATRĂ V. [Vasile]</span> (5.IV.1912, Vulcan – 9.XII.1997, Braşov), poet, prozator. Este fiul Iulianei (n. Todor) şi al lui Ioan Copilu a lui Cheatră, miner. Originar dintr-o comună din Munţii Apuseni, tatăl, rămas şomer, se mutase în 1907 în Valea Jiului, de unde se întoarce pe meleagurile natale după război. <span class="CharOverride-2">C. C.</span> face astfel şcoala primară la Iara, apoi, între 1925 şi 1929, gimnaziul la Turda. Intră la Şcoala Normală din Cluj, la a cărei absolvire, în 1932, devine învăţător în comuna Albac. În 1937, dând examenele de diferenţă, îşi ia bacalaureatul la Liceul „Gh. Bariţiu“ din Cluj-Napoca şi se înscrie la Şcoala Normală Superioară, pe care, în condiţiile refugiului de după Dictatul de la Viena, o va termina la Bucureşti. Întors la Cluj în toamna anului 1944, funcţionează o vreme ca subinspector şi inspector şcolar, dar este arestat în mai 1950 şi, fără judecată, trimis în lagărul de la Capul Midia. Eliberat după aproape trei ani, i se fixează domiciliul la Braşov, unde lucrează în învăţământ ori la teatrul şi filarmonica din localitate. A debutat în 1927 la ziarul clujean „Patria“ cu o compoziţie şcolară apreciată de Ion Agârbiceanu, iar cu versuri, după mărturisirea sa, în 1930 la „Darul vremii“. În continuare iscăleşte poezii, proză, cronici literare şi articole pe diverse teme culturale ori sociale în „Tulnicul moţilor“, la care e şi redactor, „Herald“, „Societatea de mâine“, „România nouă“, „Fruncea“, „Ecoul“, „Naţiunea română“, „Ogorul“, „Vatra“ „Renaşterea“, „Universul literar“, „Familia“, „Curentul magazin“, „Tribuna“ (Braşov), „Acţiunea“, „Luceafărul“ ş.a. A scos revistele „Lanuri“ (Mediaş, 1933–1939, împreună cu George Popa şi Mihai Axinte), „Crai nou“ (Cluj, 1937, împreună cu George Todoran), „Symposion“ (Cluj, 1938, împreună cu Dumitru Isac şi Nicolae Găgescu) şi „Detunata“ (Alba Iulia, 1942–1943, împreună cu Ioan Popa-Zlatna). De sub tipar îi ies plachetele <span class="CharOverride-1">Cartea moţului</span> (1937), <span class="CharOverride-1">Carte de rugăciuni</span> (1942), <span class="CharOverride-1">Bună dimineaţa, Ţară!</span> (1945), precum şi volumul de povestiri <span class="CharOverride-1">Viaţa lângă cer</span> (1939). În presă mai erau publicate fragmente dintr-o trilogie romanescă (<span class="CharOverride-1">Neamu’ nevoii</span>, <span class="CharOverride-1">Holoangării</span>, <span class="CharOverride-1">Momârlanii</span>). După ce aproape două decenii nu poate semna decât trei culegeri de folclor având în centru figura lui Avram Iancu, <span class="CharOverride-2">C.C.</span> reintră în viaţa literară, colaborând cu versuri, memorialistică şi articole la „Astra“, „Familia“, „Vatra“, „Orizont“, „Transilvania“, „România literară“. Face în 1977 o excursie în Spania şi Portugalia, sponsorizată de autorităţile politice şi culturale, ce credeau că ar fi putut influenţa pe unii scriitori români aflaţi în exil să-şi schimbe atitudinea faţă de regimul de la Bucureşti, dacă nu chiar să se întoarcă în ţară. Doi ani mai târziu, la Editura din Madrid Carpaţii i s-ar fi publicat poemul <span class="CharOverride-1">Voievod peste cuvinte</span>, care primeşte aprobarea pentru a fi tipărit şi acasă. I se editează însă o antologie de versuri, intitulată <span class="CharOverride-1">Cântecul moţilor</span> (1981), urmată, peste aproape un deceniu, de volumul <span class="CharOverride-1">Iara</span> (1989). În perioada postdecembristă scriitorul dă la iveală un jurnal liric din lagărul de la Capul Midia, tipărit la şapirograf – <span class="CharOverride-1">Psalmii solomonarului de la Groapa Papei </span>(1995). Un volum de poezii – <span class="CharOverride-1">Uliţa copilăriei </span>(1998) – şi romanul <span class="CharOverride-1">Craiul munţilor</span> (1998) au apărut postum, alte manuscrise, cuprinzând un roman (<span class="CharOverride-1">Zodia berbecului</span>) şi amintiri despre scriitorii pe care i-a cunoscut, nu au fost încă editate.</p>
			<p class="Heuristica-BASE">Placheta de debut îl arată pe <span class="CharOverride-2">C.C.</span> descendent al poeţilor ardeleni rapsozi ai comunităţii în care s-au născut, comunitate cu o viaţă crâncenă, atât din cauza mediului natural, de o ostilitate extremă, dar şi sublim-paradisiac, cât şi a celui social, asupra căruia şi-a pus amprenta „robia milenară“. Mai apropiat îi este Aron Cotruş, care, printr-o întâmplare fericită, îi devine şi sfătuitor. Recunoscut mai târziu drept cel mai „cotruşian dintre cotruşieni“, <span class="CharOverride-2">C.C.</span> nu este totuşi un epigon. Diferenţiindu-se de maestru, dă în <span class="CharOverride-1">Cartea moţului</span> o monografie a satului său şi a întregii „Ţări de piatră“, autoportretizându-se, expunându-şi direct biografia, zugrăvind pe ai săi – tatăl, mama, fraţii şi sora, vecinii, „fata munteană“, Sabinuţa –, precum şi câteva figuri tipice (moţul, olarul, păcurarul). Verismul tabloului se datorează şi multitudinii regionalismelor inserate, a căror întrebuinţare susţine şi o altă intenţie. Recursul frecvent la sintagme familiare, la variante fonetice şi gramaticale respinse de uz şi la cuvinte „urâte“ vădesc străduinţa de a găsi o formulă nouă, incluzând şi nepoeticul, precum şi prin împrumuturile destul de consistente din folclor, mai ales din descântece şi blesteme. Uneori formula nouă este direct şi substanţial expresionistă, ca în <span class="CharOverride-1">Rugă</span> („Pe creste vaier,/ Sâlha plânge/ Fagii-s picuraţi de sânge/ Brazii lacrimă răşină... “) ori în <span class="CharOverride-1">Schimbare la faţă</span> („...ochii, faguri de tristeţe, ţi s-au obrintit./ Ce spaimă iscă ciutele-n frunzară,/ De pălesc afinii şi alunii-n ceară?/ Norii, clopote de cenuşe, s-au răzimat pe creste,/ Cum a sosit toamna aceasta, aşa, fără veste?“). Cea de-a doua plachetă a lui <span class="CharOverride-2">C.C.</span>, <span class="CharOverride-1">Carte de rugăciuni</span>, nu s-a păstrat în marile biblioteci; ea ar fi cuprins „rugăciuni“ pentru ţară, la mutilarea ei prin Dictatul de la Viena, o <span class="CharOverride-1">Rugăciune a poetului transilvan</span>, precum şi câţiva „psalmi“. În antologia din 1981 grupajului i se dă alt titlu, <span class="CharOverride-1">Cântece cu căluşul în gură</span>, aici fiind adunate, cu modificări substanţiale, şi texte apărute iniţial în reviste. Au fost adăugate, pare-se, şi câteva noi, susceptibile să-i confere un mai pronunţat caracter protestatar, militant. În sprijinul acestuia sunt aduse, novator, procedee expresioniste, îndeosebi încastrarea în versuri a secvenţelor prozastice, provenind uneori şi din gazetărie ori chiar din limbajul funcţionăresc-administrativ, alături de construcţii familiare, de sudalme, dar şi de formulări „scandaloase“, precum în <span class="CharOverride-1">Declaraţie</span> („Subsemnatul, V. Copilu Cheatră, poetul moţilor, declar pe propria mea răspundere că [...] Dumnezeu s-a făcut de minune [...] umblă cu cioara vopsită“), în <span class="CharOverride-1">Memorandum</span> („Noi, V. Copilu Cheatră, Mihai Beniuc, Ion Th. Ilea şi alţii,/ Poeţi şi avocaţi neplătiţi ai neamului nostru/ Cerem să nu mai fim duşi de nas, cu grumazii în căpăstru... “) ori în <span class="CharOverride-1">Protestez</span> („Protestez împotriva condamnării visului la moarte/ Şi a credinţei să zacă sub zăbrele/... împotriva hatului de la Feleac“). Sunt însă şi poezii în forma tradiţională, cultivată de George Coşbuc ori de Octavian Goga, precum <span class="CharOverride-1">Noi n-avem ţară de vânzare</span>, <span class="CharOverride-1">Popas la Albac</span>, <span class="CharOverride-1">Gloata</span>, precum şi altele în tipar folcloric (<span class="CharOverride-1">Blestem</span>, <span class="CharOverride-1">Doina</span>, <span class="CharOverride-1">Pe dealul Feleacului</span>). Sumarul este completat de texte ce au în centrul lor figura mitică a celui tras pe roată la Alba Iulia (<span class="CharOverride-1">Testamentul lui Horia</span>, <span class="CharOverride-1">Rugăciunea mamei lui Horia</span>), de meditaţia înfiorată în faţa războiului (<span class="CharOverride-1">Batoza</span>) şi de un crez artistic (<span class="CharOverride-1">Destinul poetului transilvan</span>). „Ocazională“ este şi placheta <span class="CharOverride-1">Bună dimineaţa, Ţară!</span>, odă patriei reîntregite cu Ardealul de Nord. Noutatea constă aici în punerea alături de un <span class="CharOverride-1">Manifest</span> iniţial a unui imn cu aparenţă de acatist („Bucură-te, Ţară, bucură-te, ţară/ C-a trecut peste tine şi urgia asta amară/... Ci bucură-te, ţară: azi e sărbătoare/... Bucură-te că de dimineaţa până seara/ Nu ne slăvim decât Biserica, Voievodul şi Ţara!“). Antologia <span class="CharOverride-1">Cântecul moţilor</span> mai cuprinde ciclurile scrise în perioada de tăcere ce i s-a impus autorului – <span class="CharOverride-1">Orga de bazalt</span>, <span class="CharOverride-1">Rădăcini</span>, <span class="CharOverride-1">Transilvania</span>, cărora li se adaugă „cantata pentru Eminescu“, <span class="CharOverride-1">Voievod peste cuvinte</span>. Experienţa celor două decenii de excomunicare, autocenzura, dar şi vârsta au temperat ceea ce unora le păruse „anarhism“ îndeosebi în primele două plachete ale „poetului moţ“. Acesta, revenit la făgaşul clasicismului, înmulţeşte odele dedicate patriei, cântând „orga de bazalt“ a Detunatei, simbol al provinciei natale, preamărindu-i spiritele tutelare, proiectate în mit – Horia, Avram Iancu, tribunii, Şcoala Ardeleană, apoi şi pe cei din Antichitate – Traian, Decebal, Burebista. Într-un grupaj, <span class="CharOverride-1">Rădăcini</span>, este reînviată copilăria, într-un cadru precizat până la cele mai mici detalii toponimice şi onomastice. Realizări superioare sunt însă poemele declamatorii <span class="CharOverride-1">Balada graiului</span>, <span class="CharOverride-1">Carmen Patriae</span> şi, mai ales, <span class="CharOverride-1">Voievod peste cuvinte</span>, atât în latura creaţiei de metafore, cât şi a cantabilităţii, a unui soi de „poezie pură“. Din păcate, n-au fost ocolite cu totul primejdiile inerente, manierismul şi verbiajul incontinent. Două volume de poezii ale lui <span class="CharOverride-2">C.C.</span>, <span class="CharOverride-1">Iara</span> şi <span class="CharOverride-1">Uliţa copilăriei</span>, cuprind dezvoltări în fapt ale grupajului <span class="CharOverride-1">Rădăcini</span>, precum şi variaţiuni pe tema iubirii de patrie şi a crezului artistic. O noutate o reprezintă, în <span class="CharOverride-1">Iara</span>, locul făcut poeziei erotice, în registru elegiac, din ciclul <span class="CharOverride-1">Constelaţia Iuliei</span>. Poetului din <span class="CharOverride-1">Cartea moţului</span> i se datorează vădit părţile descriptive şi dialogurile din povestirile cuprinse în volumaşul <span class="CharOverride-1">Viaţa lângă cer</span>, nu însă şi portretele personajelor, din care doar unele au relief. <span class="CharOverride-2">C.C.</span> este însă aici încă ucenic, fără o bună cunoaştere a vieţii şi fără o capacitate deosebită de invenţie epică. Ca atare, subiectele povestirilor ţin mai mult de o anecdotică banală, nesemnificativă. Un oarecare progres se constată în fragmentele publicate din proiectata trilogie, a căror acţiune e plasată în lumea „momârlanilor“ din Munţii Vâlcanului, ori a „holoangărilor“ (căutătorii de aur). Dintre romanele lăsate în manuscris, unul singur a fost tipărit, <span class="CharOverride-1">Craiul munţilor</span>. Acesta, în fapt, este o biografie romanţată, ce intră uneori chiar în registrul studiului istoric, cu accente polemice.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Cartea moţului</span>, Mediaş, 1937; <span class="CharOverride-1">Viaţa lângă cer</span>, Sibiu, 1939; ed. 2, Zlatna, 1943; <span class="CharOverride-1">Carte de rugăciuni</span>, Sibiu, 1941; <span class="CharOverride-1">Bună dimineaţa, Ţară!</span>, Cluj, 1945; <span class="CharOverride-1">Voievod peste cuvinte</span>, pref. Al. Dima, Madrid, 1979; <span class="CharOverride-1">Cântecul moţilor</span>, pref. I.D. Bălan, Bucureşti, 1981; <span class="CharOverride-1">Iara</span>, Cluj-Napoca, 1989; <span class="CharOverride-1">Psalmii solomonarului de la Groapa Papei</span>, Braşov, 1995; <span class="CharOverride-1">Uliţa copilăriei</span>, Braşov, 1998; <span class="CharOverride-1">Craiul munţilor</span>, îngr. şi postfaţă Ion Topolog Popescu, Braşov, 1998. <span class="CharOverride-2">Antologii</span>: <span class="CharOverride-1">Cântece noi despre Avram Iancu</span>, Timişoara, 1968; <span class="CharOverride-1">Cântece pentru Avram Iancu</span>, Arad, 1972; <span class="CharOverride-1">Iancule, ce mândru eşti!</span>, Alba Iulia, 1972.</p>
			<p class="Heuristica___m_RPR"><span class="CharOverride-2">Repere bibliografice:</span> Octav Şireagu, <span class="CharOverride-1">Noua poezie ardeleană</span>, „Ogorul“, 1936, 10; Gabriel Ţepelea, <span class="CharOverride-1">„Cartea moţului“</span>, GR, 1937, 4; Ovidiu Papadima, <span class="CharOverride-1">„Cartea moţului“</span>, G, 1937, 8; Corneliu Albu, <span class="CharOverride-1">Poezia d-lui V. Copilu Cheatră</span>, „Patria“, 1937, 82; Călinescu, <span class="CharOverride-1">Ist. lit.</span> (1941), <span class="CharOverride-1">857</span>, <span class="CharOverride-1">Ist. lit.</span> (1982), <span class="CharOverride-1">943</span>; Aurel Marin, <span class="CharOverride-1">„Carte de rugăciuni“</span>, GT, 1942, 72; V. Spiridonică, <span class="CharOverride-1">„Viaţa lângă cer“</span>, TR, 1944, 835; George Drumur, <span class="CharOverride-1">„Viaţa lângă cer“</span>, „Bucovina literară“, 1944, 91; Al. Dima, <span class="CharOverride-1">Un poem de V. Copilu Cheatră</span>, AST, 1979, 2; Constantin Sorescu, <span class="CharOverride-1">Resurecţia Septentrionului</span>, SPM, 1981, 552; Nicolae Ţirioi,<span class="CharOverride-1"> „Cântecul moţilor“</span>, O, 1981, 46; Al. Husar, <span class="CharOverride-1">V. Copilu Cheatră – bardul moţilor</span>, AST, 1982, 4; Ion Itu, <span class="CharOverride-1">Mitologie şi topos românesc</span>, TR, 1982, 28; Ion Buzaşi, <span class="CharOverride-1">V. Copilu Cheatră – poezia istoriei</span>, T, 1987, 4; Bălan, <span class="CharOverride-1">Repere</span>, <span class="CharOverride-1">139–155</span>; Cristian Stamatoiu, <span class="CharOverride-1">Şi iară la Iara</span>, VTRA, 1989, 10; Const. Musteaţă, <span class="CharOverride-1">Cu Ţara Moţilor în suflet</span>, „Phoenix“ (Oradea), 1992, 24–26; <span class="CharOverride-1">Dicţ. scriit. rom.</span>, I, <span class="CharOverride-1">655–656</span>; Dumitru Mălin, <span class="CharOverride-1">O ipostază a expresionismului poetic transilvănean – V. Copilu Cheatră</span>, Cluj-Napoca, 2007. &#9;<span class="Semnatura">V.D.</span></p>
			<p class="Heuristica-PRIMUL"><span class="titlu-12">CORBASCA, Vladimir</span> (pseudonim al lui Vasile Cazan; 30.XII.1896, Corbasca, j. Bacău – 1.I.1978, Bucureşti), prozator, poet, publicist. Este fiul Elenei şi al lui Atanase Cazan, învăţător. Absolvent al Facultăţii de Drept, s-a consacrat şi preocupărilor literare, pe lângă profesia de avocat. <span class="CharOverride-2">C.</span> a fost căsătorit cu una din fiicele lui N.N. Beldiceanu. Debutează cu versuri în 1921 la „Viaţa studenţească” şi colaborează cu poezie şi proză la „România nouă”, „Straja”, „Rampa”, „Flacăra”, „Adevărul literar şi artistic”, „Convorbiri literare”, „Universul”, „Familia” ş.a. A fost redactor la „Mişcarea umanitară” şi la „Limba română” (1929–1932), prin aceasta din urmă urmărind să educe gustul literar al cititorilor tineri. În acest scop a obţinut colaborarea unor scriitori precum Camil Petrescu, Perpessicius, Gib I. Mihăescu ş.a. În 1929 <span class="CharOverride-2">C.</span> a publicat un proiect al unui cod al cărţii, prin care se urmărea reglementarea juridică a comerţului cu cartea. În 1936 devine membru al Societăţii Scriitorilor Români. A folosit şi pseudonimul Simona Basarab.</p>
			<p class="Heuristica-BASE"><span class="CharOverride-2">C.</span> debutează editorial în anul 1927 cu o culegere de nuvele intitulată <span class="CharOverride-1">Robii pământului</span>. Atenţia prozatorului se concentrează asupra unei umanităţi năpăstuite, trăind izolată în sate uitate de lume. Incursiunea în viaţa celor sărmani îi oferă prilejul de a expune, într-o formulare vagă, idei socialiste, care mai târziu vor fi mult mai răspicat exprimate. Romanul <span class="CharOverride-1">Ninoni</span> (1931) reprezintă un prim volum dintr-o serie proiectată, dar care nu s-a realizat, protagonistul trebuind să fie urmărit în copilărie, adolescenţă şi tinereţe. Deşi încearcă să pătrundă în sufletul de copil, scriitorul creează un personaj neverosimil, ce săvârşeşte un noian de fapte bune, fiindu-i atribuite o putere de judecată şi de acţiune mult prea mature. Ninoni este imaginat artificial, ca o ilustraţie a unor precepte de bună conduită, personaj-model dintr-un „manual” al bunului „cercetaş”. În <span class="CharOverride-1">Tananica</span> (1935), roman cu vădite intenţii moralizatoare, <span class="CharOverride-2">C.</span> oferă locuitorilor de la sate o pildă privind modul în care ei ar trebui să acţioneze în raporturile cu autorităţile. Ideea luptei de clasă – parte esenţială a ideologiei adoptate de autor – îşi găseşte ilustrarea atât în împotrivirea ţăranilor la nedreptate, cât şi în imposibilitatea reconcilierii unor grupuri sociale cu interese opuse, fie şi prin intermediul iubirii dintre doi tineri. Naraţiunea, altfel alertă, conţine şi întâmplări atractive prin neprevăzutul lor. Volumul de versuri <span class="CharOverride-1">Sgomotul uzinelor</span> (1928) este excesiv marcat de patos social, proletar.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Robii pământului</span>, Bucureşti, 1927; <span class="CharOverride-1">Sgomotul uzinelor</span>, Bucureşti, 1928; <span class="CharOverride-1">Ninoni</span>, Bucureşti, 1931; <span class="CharOverride-1">Tananica</span>, Bucureşti, 1935.</p>
			<p class="Heuristica___m_RPR"><span class="CharOverride-2">Repere bibliografice:</span> Lovinescu, <span class="CharOverride-1">Ist. lit. rom. cont.</span>, III,<span class="CharOverride-1"> 437</span>; F. Dominic,<span class="CharOverride-1"> „Ninoni”</span>, U, 1931, 331; Ionel Jianu, <span class="CharOverride-1">Ecran literar</span>, RP, 1931, 4138; Romulus Demetrescu,<span class="CharOverride-1"> „Tananica”</span>, PLI, 1935, 4–5; Călinescu, <span class="CharOverride-1">Opere</span>, II, <span class="CharOverride-1">942–944</span>;<span class="CharOverride-1"> </span>Perpessicius, <span class="CharOverride-1">Opere</span>, V, <span class="CharOverride-1">182–183</span>; Călinescu, <span class="CharOverride-1">Ist. lit. </span>(1941), <span class="CharOverride-1">851</span>, <span class="CharOverride-1">Ist. lit.</span> (1982), <span class="CharOverride-1">937</span>;<span class="CharOverride-1"> </span>G.G. Ursu, <span class="CharOverride-1">Tecuciul literar</span>, Bârlad, 1943, <span class="CharOverride-1">139</span>. &#9;<span class="Semnatura">O.I.</span></p>
			<p class="Heuristica-PRIMUL"><span class="titlu-12">CORBEA, Andrei </span>(pseudonim al lui Andrei Hoişie; 15.XII.1951, Iaşi), germanist, traducător. Este fiul Silviei Hoișie (n. Korber) şi al lui Beno Hoişie, medici. Urmează cursul secundar la Liceul „C. Negruzzi” din Iaşi. În 1970 se înscrie la Facultatea de Filologie, secţia limba germană – limba şi literatura română, a Universităţii „Al. I. Cuza” din Iaşi, pe care o va absolvi în 1974. Profesor o vreme la câteva şcoli ieşene, frecventează în paralel şi Facultatea de Istorie, obţinând licenţa în 1979. Un an mai târziu este angajat cercetător la Centrul de Lingvistică, Istorie Literară şi Folclor din Iaşi, în colectivul ce elabora <span class="CharOverride-1">Dicţionarul literaturii române în secolul al XX-lea</span>, pentru ca, în 1982, să devină asistent la Catedra de germană a Universităţii ieşene. Bursier al Fundaţiei „Alexander von Humboldt”, efectuează mai multe stagii la instituţii de învăţământ universitar din Germania. Concomitent îşi pregăteşte doctoratul în domeniul teoriei literaturii, teza fiind susţinută în 1988. Conferenţiar şi şef de catedră (1990), profesor (1995), este totodată coordonator al secţiei de jurnalistică a Facultăţii de Litere din Iaşi şi director al Editurii Universităţii „Al. I. Cuza”. A fost în repetate rânduri profesor-asociat al unor instituţii de învăţământ superior din Germania (Siegen), Franţa (Paris), Elveţia (Fribourg) și Austria (Viena). Face parte şi din asociaţiile internaţionale ale germaniştilor şi comparatiştilor, este membru al Academiei de Ştiinţe din Erfurt, <span class="CharOverride-1">doctor honoris causa</span> al Universităţii din Konstanz, instituţie cu un rol important în biografia lui; a fost distins cu Premiul Herder (1998) şi cu Premiul „Jakob şi Wilhelm Grimm” (2000). A avut o scurtă experiență diplomatică, în calitate de ambasador al României la Viena (2005–2007). Activitatea ştiinţifico-publicistică, începută în 1970 la „Viaţa studenţească”, se concretizează în numeroase studii şi articole apărute în reviste româneşti, precum „Alma Mater” – „Dialog” (la care mai bine de peste un deceniu este redactor, apoi redactor-şef adjunct şi director), „Revista de istorie şi teorie literară”, „Secolul 20”, „România literară”, „Cahiers roumains d’études littéraires”, „Convorbiri literare”, „Steaua”, „Vatra”, „Neue Literatur”, „Caiete critice”, „Contrapunct”, „Observator cultural” ş.a., ori străine, precum „Der Pfahl”, „Arcadia”, „Neohelikon”, „Revue germanique internationale”, „Sprachkunst”, „Südostdeutsche Vierteljahresblätter” ş.a., în acestea din urmă semnând îndeobşte Andrei Corbea-Hoisie. Coordonează, de asemenea, mai multe volume colective din seria „Contribuţii ieşene de germanistică”. Alături de câteva ediţii publicate în Germania şi după mai multe traduceri în româneşte (din Hans Robert Jauss, Valeriu Marcu, Theodor W. Adorno), încredinţează tiparului mai multe lucrări, cea dintâi carte personală fiind <span class="CharOverride-1">Ego, Alter, Alter Ego</span>, apărută în 1993.</p>
			<p class="Heuristica-BASE">Precizate foarte devreme şi astfel beneficiind de o temeinică formaţie, domeniile de interes ştiinţific ale lui <span class="CharOverride-2">C.</span> – germanistica, teoria literaturii şi comparatistica, precum şi studiile culturale – comunică amplu între ele. În numeroase studii germanistul se ocupă de mari scriitori (Schiller, Thomas Mann, Franz Kafka, Bertolt Brecht, Ernst Jünger, Friedrich Dürrenmatt, Max Frisch) sau de eseistul, istoricul şi politologul Valeriu Marcu, pe care l-a restituit atât culturii germane, cât şi celei române. Şi-a investit formaţia de istoric în cercetarea unor cazuri de interferenţă şi comunicare culturală între spaţiul german şi cel românesc, pe o largă paletă temporală, mergând de la povestirile germane despre Vlad Ţepeş până la „modelul german” al Junimii. Explorează cel dintâi colecţia germană de ştiri şi „noutăţi” politice <span class="CharOverride-1">Theatrum europaeum</span>, tipărită mai bine de o sută de ani, începând cu 1618, de familia de editori Merian, din punctul de vedere al „imaginii” colportate în Occident despre Principatele Române şi locuitorii lor. Interesul pentru asemenea momente de „întâlnire”, ce valorifică investigații minuţioase în arhive şi colecţii documentare, este dublat de reflecţia teoretică şi metodologică asupra imagologiei, ca domeniu al unui comparatism eliberat de mecanismul europocentrist al influenţelor, ca şi de fetişismul estetizant al istoriografiei literare. Discipol al unor specialişti români precum Adrian Marino, Alexandru Duţu, Paul Cornea, <span class="CharOverride-2">C.</span> este pasionat, în acelaşi timp, de deschiderea teoretică iniţiată, prin estetica receptării, de Şcoala de la Konstanz, pe care, inclusiv prin traducerea (1983) şi comentarea unor texte fundamentale ale lui Hans Robert Jauss, o introduce, printre cei dintâi, în orizontul teoretic al studiilor literare din România. Între istorie şi hermeneutică, cultivate ca principale coordonate ale unei abordări echilibrate, în sensul considerării textului literar ca punte de comunicare între polul „producţiei” şi cel al „receptării”, pentru cercetător deopotrivă de relevante în operaţiunea de determinare a „valorii”, este articulat demersul din eseurile incluse în volumul <span class="CharOverride-1">Eu, Alter, Alter Ego</span>. Un pas mai departe îl reprezintă construcţia teoretică din <span class="CharOverride-1">Despre teme </span>(1995), unde, prin apelul la concepte curente ale filosofiei sociale din panoplia şcolii lui Theodor W. Adorno, sunt propuse dezbaterii câteva dileme esenţiale privind „dimensiunea antropologică a literaturii”, printre care şi cea privitoare la sensul estetic al „creaţiei sociale”. Ulterior, şi în continuarea acestor investigaţii preeminent teoretice, cercetătorul îşi focalizează atenţia asupra relaţiei dintre fundalul cultural şi performanţa literară, terenul predilect pe care şi-l alege constituindu-l cultura şi literatura germanofonă a Europei Centrale, cu un accent deosebit asupra Bucovinei şi a „civilizaţiei cernăuţene” de sorginte habsburgică, pe care încearcă să o definească drept expresie a unui <span class="CharOverride-1">habitus</span> social de tip urban adânc înrădăcinat în ideologia burgheză şi liberală a Vienei veacului al XIX-lea. În volumele <span class="CharOverride-1">Paul Celan şi „meridianul”</span> <span class="CharOverride-1">său </span>(1998), ca<span class="CharOverride-1"> </span>şi în <span class="CharOverride-1">Czernowitzer Geschichten </span>(2003), sunt examinate premisele ce au concurat la apariţia unei literaturi „regionale” atipice, cosmopolită şi modernă, reprezentată de acel „cor nevăzut” de autori germanofoni, mai cu seamă evrei, din Bucovina interbelică şi postbelică, scriitori însoţind marile figuri ale poeziei germane de după 1950, precum Paul Celan şi Rose Ausländer. Pretutindeni cunoaşterea aprofundată a contextului cultural şi social-politic, bazată pe o documentare întreprinsă cu acribie, năzuind spre exhaustivitate, se împleteşte cu pătrunderea, ajutată de instrumente de ultimă oră, bine puse la punct, în inima textelor literare, nu o dată extrem de dificile, chiar ermetice. Remarcabilă este şi calitatea expunerii, care, atunci când e în româneşte, adaugă preciziei şi sobrietăţii ştiinţifice o supleţe a frazei şi o bogăţie a lexicului ce atestă un exerciţiu îndelungat, participare afectivă şi, pe alocuri, chiar o „contaminare” beletristică. Evidente sunt aceste calităţi şi în tălmăcirile realizate de <span class="CharOverride-2">C.</span>, îndeosebi în aceea a lucrării lui Hans Robert Jauss, veritabilă performanţă, dat fiind stilul complex, bogat în invenţii lexicale al autorului german, şi în <span class="CharOverride-1">Minima Moralia</span> a lui Th. W. Adorno (tradusă în 1999), unde se conservă aliajul, adesea incandescent, de filosofie şi memorialistică, propriu textului originar. Prin transpunerea în limba română a <span class="CharOverride-1">Teoriei estetice</span> a lui Theodor W. Adorno (2005, în colaborare) și a <span class="CharOverride-1">Dialecticii Luminilor</span>, ce are ca autori pe Max Horkheimer și pe Theodor W. Adorno (2012), <span class="CharOverride-2">C.</span> are o contribuție importantă la introducerea în cultura românească a câtorva mari lucrări de filosofie și estetică ale Școlii de la Frankfurt.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Johann Wolfgang Goethe. 1832–1982</span> (în colaborare), Iaşi, 1982; <span class="CharOverride-1">Interferenţe culturale româno–germane</span> (în colaborare), Iaşi, 1986; <span class="CharOverride-1">Interferenţe culturale româno–germane. Franz Kafka</span> (în colaborare), Iaşi, 1988; <span class="CharOverride-1">Kulturlandschaft Bukowina. Studien zur deutsch&#173;sprachigen Literatur des Buchenlandes nach 1918</span> (în colaborare), Iaşi, 1990; <span class="CharOverride-1">Ego, Alter, Alter Ego</span>, Iaşi, 1993; <span class="CharOverride-1">Despre teme. Explorări în dimensiunea antropologică a literaturii</span>, Iaşi, 1995; <span class="CharOverride-1">Metropole und Provinzen in Alt-Österreich</span> (în colaborare), Viena–Köln–Weimar, 1996; <span class="CharOverride-1">Paul Celan şi „meridianul” său. Repere vechi şi noi pe un atlas central-european</span>, Iaşi, 1998; <span class="CharOverride-1">Paul Celan. Biographie und Interpretation. Biographie et interprétation</span> (în colaborare), Konstanz–Paris–Iaşi, 2000;<span class="CharOverride-1"> Czernowitzer Geschich&#173;ten. Über eine städtische Kultur in Mittel(Ost)europa</span>, Viena–Köln–Weimar, 2003; <span class="CharOverride-1">Brücken schlagen. Studien zur deutschen Literatur </span>(în colaborare), München, 2004; <span class="CharOverride-1">La Bucovine. Éléments d’histoire politique et culturelle, </span>Paris, 2004; <span class="CharOverride-1">Umbruch im östlichen Europa. Die nationale Wende und das kollektive Gedächtnis </span>(în colaborare), Innsbruck–Viena–München–Bozen, 2004; „<span class="CharOverride-1">Czernowitz bei Sadagora”, Identität und kulturelles Gedächtnis im mitteleuropäischen Raum </span>(în colaborare), Iași–Konstanz, 2006; <span class="CharOverride-1">Deutschsprachige Öffentlichkeit und Presse in Mittelost- und Südosteuropa (1848–1948)</span> (în colaborare), Iași–Konstanz, 2008; <span class="CharOverride-1">Immanuel</span> <span class="CharOverride-1">Weissglas</span> (<span class="CharOverride-1">1920–1970</span>). <span class="CharOverride-1">Studien</span> <span class="CharOverride-1">zum Leben und Werk </span>(în colaborare), Iași–Konstanz, 2010; <span class="CharOverride-1">Diskurse der Aufklärung </span>(în colaborare), Iași–Konstanz, 2012; <span class="CharOverride-1">Prolegomene la un dicționar al presei de limbă germană din Bucovina istorică. 1848–1940</span> (în colaborare), Iași, 2012. <span class="CharOverride-2">Ediţii:</span> Valeriu Marcu, <span class="CharOverride-1">Die Vertreibung der Jüden aus Spanien</span>, München, 1991, <span class="CharOverride-1">„Ein Kopf ist mehr als vierhundert Kehlköpfe”</span>, Konstanz, 2002,<span class="CharOverride-1"> Czernowitz. Jüdisches Städtebild</span>, pref. edit., Frankfurt am Main, 1998. <span class="CharOverride-2">Traduceri:</span> Hans Robert Jauss, <span class="CharOverride-1">Hermeneutică literară şi experienţă estetică</span>, pref. trad.,Bucureşti, 1983; Valeriu Marcu, <span class="CharOverride-1">Machiavelli</span>, Bucureşti, 1993; Mirjam Korber, <span class="CharOverride-1">Deportiert. Jüdische Überlebens&#173;schicksale aus Rumänien</span> <span class="CharOverride-1">1941–1944</span>, Konstanz, 1993; Theodor W. Adorno, <span class="CharOverride-1">Minima Moralia. Reflecţii dintr-o viaţă mutilată</span>, Bucureşti, 1999, <span class="CharOverride-1">Teoria estetică</span>, postfaţa trad., Pitești, 2005 (în colaborare cu Gabriel H. Decuble şi Cornelia Eşianu); Paul Celan, <span class="CharOverride-1">Meridianul și alte proze,</span> Paris–București–Ierusalim, îngr. şi pref. trad., 2009; Max Horkheimer, Theodor W. Adorno, <span class="CharOverride-1">Dialectica Luminilor, </span>Iași–București, 2012.</p>
			<p class="Heuristica___m_RPR"><span class="CharOverride-2">Repere bibliografice:</span> Adrian Marino, <span class="CharOverride-1">Receptare, experienţă estetică, hermeneutică</span>, TR, 1984, 15; Albert von Brunn, <span class="CharOverride-1">„Interferenţe culturale româno-germane”</span>, „Germanisch-romanische Monatsschrift”, 1989, 1–2; Gerhard Damblemont, <span class="CharOverride-1">Komparatistik in Rumänien</span>, „Arcadia”, 1990, 1; Wolfgang Schuller, <span class="CharOverride-1">Weitblickender Weltwanderer</span>, „Frankfurter Allgemeine Zeitung”, 1991, 146; Emmerich Reichrath, <span class="CharOverride-1">Nicht nur Verrisse</span>, Cluj–Napoca, 1991, <span class="CharOverride-1">63–67</span>; Liviu Antonesei, <span class="CharOverride-1">„Ego, Alter, Alter Ego”</span>, CL, 1993, 9–10; Virgil Nemoianu, [<span class="CharOverride-1">Andrei Corbea</span>],<span class="CharOverride-1"> </span>„The Comparatist”, 1995, 19, DM, 1998, 5, OC, 2004, 235; Monica Spiridon, <span class="CharOverride-1">Temele dialogului</span>, LCF, 1995, 30; Grete Tartler, <span class="CharOverride-1">Marginile ca „subconştient” al Europei</span>, RL, 1997, 10; Z. Ornea, <span class="CharOverride-1">Paul Celan şi Bucovina natală</span>, RL, 1998, 42; Peter Motzan, <span class="CharOverride-1">„Czernowitz. Jüdisches Städtebild”</span>, SV, 2000, 4; Lefter, <span class="CharOverride-1">Critica</span>, <span class="CharOverride-1">340–342</span>; Alexander Kluy,<span class="CharOverride-1"> Geistvolle Geisterstadt</span>, „Rheinischer Merkur”, 2004, 3; Gert Pickel, <span class="CharOverride-1">„Umbruch im östlichen Europa”</span>, „Historische Literatur”, 2005, 3; Patrick de Sinety, <span class="CharOverride-1">„La Bucovine”</span>,<span class="CharOverride-1"> </span>„Revue des deux mondes”, 2005, iulie–august; Martin Hainz, <span class="CharOverride-1">„Cernowitzer Geschich&#173;ten”</span>,<span class="CharOverride-1"> </span>„Arcadia”, 2005, 1; Sorin Lavric, <span class="CharOverride-1">Jocul dialectic</span>,<span class="CharOverride-1"> </span>RL, 2007, 37; Stefan Lemny, <span class="CharOverride-1">„La Bucovine. Éléments d’his&#173;toire politique et culturelle”</span>,<span class="CharOverride-1"> </span>„Revue d’histoire moderne et contemporaine”, 2008, 2; Antonio Patraș, <span class="CharOverride-1">„Meridianul și alte proze” de Paul Celan</span>,<span class="CharOverride-1"> </span>RL, 2010, 18. &#9;<span class="Semnatura">V.D.</span></p>
			<p class="Heuristica-PRIMUL"><span class="titlu-12">CORBEA, Dumitru</span> (6.IX.1910, Sârbi, j. Botoşani – 26.III.2002, Bucureşti), autor de versuri, ziarist, prozator. Este fiul Ecaterinei (n. Filipescu) şi al lui Dumitru Cobzaru, ţărani. Lucrează ca băiat de prăvălie, argat la un boier, ucenic la un meşter stoler, este şi copil de trupă. Elev mai întâi la o şcoală de cântăreţi bisericeşti, intră apoi la Şcoala Comercială din Botoşani, pe care reuşeşte s-o termine, şi este angajat pedagog la Şcoala de Arte şi Meserii. În 1934 vine la Bucureşti, unde colaborează la revistele „Viaţa românească”, „Azi”, „Cuvântul liber”, „Vremea”. Frecventează cercul „Vieţii româneşti” şi cenaclul Sburătorul. Traversează un stagiu în mişcarea legionară, încheiat după asasinarea lui Mihail Stelescu, episod deplâns în spovedania-rechizitoriu <span class="CharOverride-1">Acuz...</span> (1937). Atunci se înscrie în Partidul Comunist, motiv pentru care e arestat prima dată în acelaşi an, apoi în 1940. După 1944 lucrează ca redactor la „Scânteia”, corespondent de presă pe Frontul de Vest. <span class="CharOverride-2">C.</span>, care în 1945 îşi legalizează ca nume pseudonimul, mai deţine funcţii la „Flacăra”, „Luceafărul”, „Albina”. O vreme a fost ales în Biroul de conducere al Uniunii Scriitorilor. </p>
			<p class="Heuristica-BASE"><span class="CharOverride-2">C.</span> scrie versuri de la şaisprezece ani, unele patriotice. Se impune cu volumul <span class="CharOverride-1">Sânge de ţăran</span> (1936), prefaţat de Demostene Botez, care observă că poetul „prezintă ceva nou: viaţa de ţăran cu toată cruzimea ei primitivă”, ceea ce se încadra bine în vechiul program poporanist de demistificare a ţăranului romantic sau sămănătorist. De aceea şi stilul versurilor de început e intenţionat „inestetic”, „urât”, cuvintele „sunt aspre, zgrunţuroase, arhitectura este băţoasă şi sfidătoare”, cum remarcă tot Demostene Botez. Aceasta e caracteristica versiunilor din volumele antebelice <span class="CharOverride-1">Război</span> (1937), <span class="CharOverride-1">Nu sunt cântăreţ de stele</span> (1940), dar motivele ţărăneşti şi accentele de revoltă apar adesea şi după război, ca în <span class="CharOverride-1">Hrisovul meu</span> (1947). Treptat, trec în prim-plan temele vremii, <span class="CharOverride-2">C.</span> dând curs abundent comenzii partinice. Exaltă agitatoric „zeii” autohtoni ai zilei („Născuţi în vârtej de lupte,/ Ana, Luca şi Gheorghiu-Dej/ şi cu ei mii şi mii,/ milioane,/ din uzine, din câmpii,/ s-au ridicat, unul ca unul mai neînfricat”) sau glorifică „Armata Sovietică,/ pe Marele Stalin,/ Poporul Sovietic” în versificări aşezate în fruntea unei puzderii de plachete apărute aproape concomitent, între 1945 şi 1949: <span class="CharOverride-1">16 milioane</span>, <span class="CharOverride-1">Scrisori de pe front</span>,<span class="CharOverride-1"> Torentele</span>,<span class="CharOverride-1"> Clocot. Plânsete de clopot. Răsărit de soare</span>, <span class="CharOverride-1">Balade</span>,<span class="CharOverride-1"> Doftana</span>, <span class="CharOverride-1">Balada celor patru mineri</span>. Frapează totuşi, ca notă dominantă, nu festivismul, ci vehemenţa mesajului vindicativ. Din vechiul fond resentimentar al liricii care striga revolta faţă de împilarea şi umilinţele ţăranului se nutreşte acum un activism incitator în slujba urii ideologice: „Mai e-ntuneric încă-n ţară,/ Fasciştii stau la pândă iar,/ Şi ca flămânzii lupi de codru/ În preajma satelor apar. […] De partea lor stau toţi tâlharii/ Brătienii putrezi de bogaţi,/ Maniu şi Vaida ce-mpuşcat-au/ La Griviţa pe-ai noştri fraţi;/ Îşi fac curaj şi urlă-a moarte/ S-au strâns în haite, ies la drum,/ Dar judecata lor e-aproape,/ E-aproape ziua lor de-acum”. <span class="CharOverride-2">C.</span> este şi autorul unor scenarii cu subiect istoric: <span class="CharOverride-1">Bălceştii</span> (1948), <span class="CharOverride-1">Barbu Lăutaru</span> (1954), publică mai multe volume de proză memorialistică adusă realist-socialist din condei: <span class="CharOverride-1">Aşa am învăţat carte </span>(1955), <span class="CharOverride-1">Recruţii</span> (1956), <span class="CharOverride-1">Bădia</span> (1966), de asemenea, note de călătorie: <span class="CharOverride-1">De peste mări şi ţări </span>(1959). Conferinţe, articole pe temele oficiale ale epocii sunt strânse în volumul <span class="CharOverride-1">Anotimpuri</span> (1956), pe când <span class="CharOverride-1">Puntea</span> (1963) e o culegere cuprinzând povestirile <span class="CharOverride-1">Aşteptare</span>,<span class="CharOverride-1"> Rudele</span>,<span class="CharOverride-1"> Tragedia unei fete</span>,<span class="CharOverride-1"> Decembrie</span>,<span class="CharOverride-1"> Puntea</span>. Romanul <span class="CharOverride-1">Primejdia</span> (1976) evocă sub formă de jurnal evenimente din cel de-al Doilea Război Mondial, în cadrul cărora e proiectată figura contradictorie (amestec de eroism şi laşitate) a unui comunist. <span class="CharOverride-2">C.</span> a continuat să semneze până târziu memorii, proze și versificări, rămânând un exponent al realismului socialist.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Sânge de ţăran</span>, pref. Demostene Botez, Iaşi, 1936; <span class="CharOverride-1">Acuz…</span>, Bucureşti, 1937; <span class="CharOverride-1">Război</span>, pref. C. Rădulescu-Motru, Bucureşti, 1937; <span class="CharOverride-1">Nu sunt cântăreţ de stele</span>, Bucureşti, 1940; <span class="CharOverride-1">16 milioane</span>, Bucureşti, 1945; <span class="CharOverride-1">Scrisori de pe front</span> (în colaborare), Bucureşti, 1945; <span class="CharOverride-1">Torentele</span>, Bucureşti, 1945; <span class="CharOverride-1">Clocot. Plânsete de clopot. Răsărit de soare</span>, Bucureşti, 1945; <span class="CharOverride-1">Balade</span>,<span class="CharOverride-1"> </span>Bucureşti, 1945; <span class="CharOverride-1">Singura cale</span>, Bucureşti, 1946; <span class="CharOverride-1">Hrisovul meu</span>, Bucureşti, 1947; <span class="CharOverride-1">Bălceştii</span>, Bucureşti, 1948; <span class="CharOverride-1">Balada celor patru mineri</span>, Bucureşti, 1949; <span class="CharOverride-1">Doftana</span>, Bucureşti, 1949; <span class="CharOverride-1">Anii tineri</span>, Bucureşti, 1951; <span class="CharOverride-1">Barbu Lăutaru</span>, Bucureşti, 1954; <span class="CharOverride-1">Versuri alese</span>, Bucureşti, 1954; <span class="CharOverride-1">Aşa am învăţat carte</span>, Bucureşti, 1955; <span class="CharOverride-1">Pentru inima ce arde</span>, Bucureşti, 1955; <span class="CharOverride-1">Anotimpuri</span>, Bucureşti, 1956; <span class="CharOverride-1">Recruţii</span>, Bucureşti, 1956; <span class="CharOverride-1">De peste mări şi ţări</span>, Bucureşti, 1959; <span class="CharOverride-1">Nu sunt cântăreţ de stele</span>, Bucureşti, 1960;<span class="CharOverride-1"> Poezii</span>, pref. Valeriu Râpeanu, Bucureşti, 1962; <span class="CharOverride-1">Povestind copiilor</span>, Bucureşti, 1962; <span class="CharOverride-1">Puntea</span>, Bucureşti, 1963; <span class="CharOverride-1">Bădia</span>, Bucureşti, 1966; <span class="CharOverride-1">Sânge de ţăran</span>, pref. George Ivaşcu, Bucureşti, 1972; <span class="CharOverride-1">Patima dreptăţii</span>, Bucureşti, 1973; ed. pref. Ion Brad, Bucureşti, 1988; <span class="CharOverride-1">Primejdia</span>, Bucureşti, 1976; <span class="CharOverride-1">Ritm şi viteză</span>, Bucureşti, 1980; <span class="CharOverride-1">Memorii</span>, Bucureşti, 1982; <span class="CharOverride-1">Sufletul cuvintelo</span>r, Bucureşti, 1984; <span class="CharOverride-1">Mărturisiri</span>, Bucureşti, 1987; <span class="CharOverride-1">Fabule</span>, Bucureşti, 2000.</p>
			<p class="Heuristica___m_RPR"><span class="CharOverride-2">Repere bibliografice: </span>Perpessicius, <span class="CharOverride-1">Opere</span>, VII, <span class="CharOverride-1">286–287</span>,<span class="CharOverride-1"> </span>XI,<span class="CharOverride-1"> 135–136</span>; Călinescu, <span class="CharOverride-1">Opere</span>, III, <span class="CharOverride-1">1127</span>; Octav Şuluţiu, <span class="CharOverride-1">„Singura cale”</span>,<span class="CharOverride-1"> </span>„Apărarea”, 1947, 40; Mihai Gafiţa,<span class="CharOverride-1"> Despre poeziile lui Dumitru Corbea</span>, ST, 1956, 5; Constantin Cubleşan, <span class="CharOverride-1">„Povestind copiilor”</span>, TR, 1962, 27; Fănică N. Gheorghe, <span class="CharOverride-1">„Poezii”</span>,<span class="CharOverride-1"> </span>GL, 1962, 33; Valeriu Cristea, <span class="CharOverride-1">„Puntea”</span>, GL, 1964, 4; Mirela Roznovanu, <span class="CharOverride-1">„Primejdia”</span>,<span class="CharOverride-1"> </span>RL, 1977, 3; <span class="CharOverride-1">Lit. rom. cont.</span>, I, <span class="CharOverride-1">151–154</span>;<span class="CharOverride-1"> </span>Cornel Ungureanu, <span class="CharOverride-1">„Memorii”</span>, O, 1983, 33; Mihai Ungheanu, <span class="CharOverride-1">„Memorii”</span>, LCF, 1983, 9; Aurel Martin, <span class="CharOverride-1">„Patima dreptăţii”</span>, RL, 1988, 25; <span class="CharOverride-1">Dicţ. scriit. rom.</span>, I, <span class="CharOverride-1">656–657</span>; Popa, <span class="CharOverride-1">Ist. lit.</span>,<span class="CharOverride-1"> </span>I, <span class="CharOverride-1">555–556</span>,<span class="CharOverride-1"> passim</span>. &#9;<span class="Semnatura">M.Vs.</span></p>
			<p class="Heuristica-PRIMUL"><span class="titlu-12">CORBEA, Teodor</span> (c. 1670, Braşov – c. 1725), cărturar, traducător, autor de versuri. Ca descendent al unui neam de preoţi şi gocimani (epitropi) braşoveni slujind, de generaţii, bisericii din Şchei, <span class="CharOverride-2">C. </span>va dobândi o instrucţie solidă. Pe la 1690 trecea, cu doi dintre fraţii săi, în Ţara Românească, punându-se în slujba voievodului Constantin Brâncoveanu; e logofăt de cancelarie (cunoaşte latina, rusa şi maghiara, participând la redactarea corespondenţei externe, sub îndrumarea stolnicului Constantin Cantacuzino) şi, în mai multe rânduri, tainic sol domnesc în Rusia sau în Moldova lui Dimitrie Cantemir. Ştiindu-se expus în faţa turcilor, se va expatria în urma bătăliei de la Stănileşti (1711). Îndeplineşte funcţii de tălmaci şi „vel pisar i canţelar” şi în serviciul ţarului Petru I. </p>
			<p class="Heuristica-BASE">O misiune diplomatică în Lehia constituie subiectul <span class="CharOverride-1">Însămnării pentru solia mai marelui mieu frate David ceauşu</span> (1698), întâiul manuscris lăsat de <span class="CharOverride-2">C.</span> Pretext pentru călătoria mesagerului brâncovenesc era încoronarea de dată recentă, în Polonia, a lui August al II-lea, ţelul secret stând însă, mai degrabă, în confidenţele schimbate cu un rohmistru („căpitan”) Turculeţ (trimis al domnului Moldovei) pe tema rezistenţei comune împotriva Porţii ori a tendinţelor, abia disimulate, de expansiune ale statelor vecine. Altminteri, dincolo de motivarea ei pragmatică, „voroava” pusă în pagină cu sârg de fratele mezin se va dezvălui lecturii „inocente”, privirii cititorului modern, şi ca o veritabilă naraţie „de epocă”, atrăgătoare prin discursul inteligent, replica vie ori naiv duplicitară, tonul prevenitor, volutele limbajului arhaic. Solicitat de Mitrofan, episcop al Buzăului, <span class="CharOverride-2">C.</span> alcătuia, către 1700, un prim, la noi, şi amplu lexicon latin–român, echivalând peste 37 000 de cuvinte, sub titlul <span class="CharOverride-1">Dictiones latinae cum valachica interpretatione</span> (în paradigma celui similar, latin–maghiar, elaborat de Albert Molnár). Acest dicţionar în manu&#173;sc&#173;ris, purtat ulterior spre Occident, schimbându-şi după circumstanţe posesorul şi (răs)cumpărat fiind, la Viena, de Inochentie Micu-Klein, va aparţine în veacul următor lui Timotei Cipariu. În fine, după jumătatea vieţii, în exil, jelind şi el „de ţara Domnului”, <span class="CharOverride-2">C.</span> se încumetă a da o tălmăcire proprie, în versuri, a <span class="CharOverride-1">Psaltirii</span>, fără a egala virtuozitatea predecesorului „artist” care fusese Dosoftei, dar întrecând cu mult în expresivitate pe ardeleanul Ioan Viski (căruia i se atribuie o nouă şi modestă transpunere în stihuri a psalmilor, datând de la 1697). Interesează, în <span class="CharOverride-1">Psaltirea</span> lui<span class="CharOverride-2"> C.</span>, înrâurirea poeziei populare în metrică, dar mai ales utilizarea acesteia ca model stilistic. Predoslovia, izvodită în versuri ruseşti şi româneşti, denotă un anume exerciţiu în cultivarea spiritului, a elocinţei.</p>
			<p class="Heuristica___mici"><span class="CharOverride-2">SCRIERI:</span> [<span class="CharOverride-1">Psalmi</span>], în I. Bianu, <span class="CharOverride-1">Introducere</span> la Dosoftei, <span class="CharOverride-1">Psaltirea în versuri</span>, Bucureşti, 1887, <span class="CharOverride-1">XLIX–LX</span>; <span class="CharOverride-1">Dictiones latinae cum valachica interpretatione</span>, I, îngr. şi introd. Alin-Mihai Gherman, Cluj-Napoca, 2001; <span class="CharOverride-1">Psaltirea în versuri</span>, îngr. și introd. Alin-Mihai Gherman, București, 2010.</p>
			<p class="Heuristica___m_RPR"><span class="CharOverride-2">Repere bibliografice:</span> Iorga, <span class="CharOverride-1">Ist. lit. XVIII</span>,<span class="CharOverride-1"> </span>I,<span class="CharOverride-1"> 37</span>, <span class="CharOverride-1">259</span>,<span class="CharOverride-1"> 351</span>,<span class="CharOverride-1"> 413</span>, II,<span class="CharOverride-1"> 233</span>; Scarlat Struţeanu, <span class="CharOverride-1">Doi umanişti ardeleni la curtea lui C. Brâncoveanu</span>, R, 1941, 1–2; Cartojan, <span class="CharOverride-1">Ist. lit.</span>,<span class="CharOverride-1"> </span>III, <span class="CharOverride-1">229</span>; Călinescu, <span class="CharOverride-1">Ist. lit. </span>(1941), <span class="CharOverride-1">55</span>, <span class="CharOverride-1">Ist. lit. </span>(1982), 49; Geza Blédy, <span class="CharOverride-1">Un dicţionar latin-român din secolul al XVIII-lea printre manuscrisele Bibliotecii Brukenthal</span>, SCL, 1960, 3; Ştefan Meteş, <span class="CharOverride-1">Din relaţiile noastre cu Rusia</span>, MA, 1960, 11–12; Gh. Cardaş, <span class="CharOverride-1">Teodor Corbea, poet şi traducător al „Psaltirii”</span>, MO, 1967, 1–2; Octavian Şchiau, Doina Curticăpeanu, <span class="CharOverride-1">„Psaltirea” lui Teodor Corbea</span>, ST, 1967, 12; Ivaşcu, <span class="CharOverride-1">Ist. lit.</span>,<span class="CharOverride-1"> </span>I, <span class="CharOverride-1">202</span>,<span class="CharOverride-1"> 219</span>,<span class="CharOverride-1"> 239</span>,<span class="CharOverride-1"> 561</span>; <span class="CharOverride-1">Ist. lit.</span>,<span class="CharOverride-1"> </span>I, <span class="CharOverride-1">505–508</span>,<span class="CharOverride-1"> 515–516</span>; Piru, <span class="CharOverride-1">Ist. lit.</span>, I, <span class="CharOverride-1">280–281</span>; Gáldi, <span class="CharOverride-1">Introducere</span>,<span class="CharOverride-1"> 107–109</span>; Panaitescu, <span class="CharOverride-1">Contribuţii</span>, <span class="CharOverride-1">600–611</span>;<span class="CharOverride-1"> </span>Şchiau, <span class="CharOverride-1">Cărturari</span>,<span class="CharOverride-1"> 34–35</span>;<span class="CharOverride-1"> Dicţ. lit. 1900</span>,<span class="CharOverride-1"> 215–216</span>; M. Gherman, <span class="CharOverride-1">Experiment poetic în „Psaltirea” lui Teodor Corbea</span>, RITL, 1981, 2; Scarlat, <span class="CharOverride-1">Ist. poeziei</span>, I, <span class="CharOverride-1">63</span>, <span class="CharOverride-1">84–85</span>,<span class="CharOverride-1"> 111</span>; Ciobanu, <span class="CharOverride-1">Ist. lit. </span>(1989), <span class="CharOverride-1">426–427</span>; Păcurariu, <span class="CharOverride-1">Ist. Bis.</span>, II, <span class="CharOverride-1">101</span>,<span class="CharOverride-1"> 204–205</span>; Ion Mihai Cantacuzino, <span class="CharOverride-1">O mie de ani în Balcani</span>, tr. Maria Şerbănescu şi Sabina Drăgoi, Bucureşti, 1996, <span class="CharOverride-1">184–187</span>; Alin-Mihai Gherman, <span class="CharOverride-1">Cele două Rome ale lui Teodor Corbea</span>, „Romania Orientale” (Roma), 2001; Al. Andriescu, <span class="CharOverride-1">Psalmii în literatura română</span>, Iași, 2004, <span class="CharOverride-1">51–55</span>. &#9;<span class="Semnatura">R.Ş.</span></p>
			<p class="Heuristica-PRIMUL"><span class="titlu-12">CORBEANU, Nicolae</span> (10.VII.1935, Arad), prozator. Este fiul Draghinei Corbeanu (n. Crucean), profesoară, şi al lui Aurel Corbeanu, magistrat. După şcoala primară făcută la Birchiş, judeţul Severin (1941–1945), şi liceul frecventat la Arad (1945–1952), urmează cursurile Facultăţii de Filologie a Universităţii din Bucureşti (1952–1957). Implicat, după evenimentele din Ungaria, în agitaţiile studenţeşti din toamna anului 1956, este exclus din UTM, fapt ce îi va marca evoluţia ulterioară. Este profesor de limba română la Macea, judeţul Arad (1957–1958), la diverse şcoli profesionale şi generale din Arad, precum şi la Institutul Pedagogic din acelaşi oraş (1958–1966), după care devine asistent, apoi lector de literatura română la Facultatea de Filologie a Universităţii din Timişoara (1966–1973). În 1973 s-a stabilit în Republica Federală Germania, unde, din 1975, lucrează în calitate de colaborator extern, apoi ca redactor permanent până în 2000, când se pensionează, la postul de radio Deutsche Welle din Köln.</p>
			<p class="Heuristica-BASE"><span class="CharOverride-1">Amintirile unui laş</span> (1998) se cheamă cartea de memorii publicată de <span class="CharOverride-2">C.</span> Un titlu şocant şi o confesiune şi mai şocantă, pentru că nimeni nu recunoaşte de bunăvoie că a fost laş într-o împrejurare a vieţii sale şi cu atât mai puţin vrea să accepte faptul că, în genere, comportamentul lui în regimul totalitar nu a fost deloc eroic. <span class="CharOverride-2">C.</span> îşi asumă acest risc şi dezvăluie cu maximă sinceritate slăbiciunile şi erorile pe care cei mai mulţi le ascund cu grijă. Faptul, de pildă, că la începutul anilor ’60 n-a putut rezista presiunilor morale şi şantajului exercitat asupra sa de Securitatea din Arad şi a acceptat să colaboreze cu odioasa instituţie. <span class="CharOverride-1">Amintirile unui laş</span> reprezintă un roman indirect (sintagma lui Mircea Eliade), un roman autobiografic, bine scris, fluent, într-un stil franc, concis. Paginile despre copilăria bănăţeană sunt admirabile şi amintesc de prozele lui Sorin Titel. Când părinţii se mută la oraş, tânărul <span class="CharOverride-2">C.</span> se adaptează repede, învaţă să fie discret şi să nu spună ce nu trebuie. I se predă în şcoală şi în familie o pedagogie a fricii şi a dublului limbaj. La Facultatea de Filologie din Bucureşti, unde vine în plină teroare stalinistă, tânărul arădean întâlneşte o altă lume, dar cu aceeaşi frică teribilă intrată în oase ca frigul. În amfiteatre apar mari profesori (Tudor Vianu, Iorgu Iordan, Al. Rosetti), dar şi numeroşi impostori de care studenţii râd pe înfundate. Au loc, aproape ritualic, „şedinţe de demascare”, şi cu cât se apropie celebrul „moment al repartizărilor”, cu atât zelul revoluţionar al unora creşte în proporţie geometrică. O confesiune gândită ca o eliberare morală. Naratorul ei, exclus din UTM (ceea ce echivala cu o condamnare la marginalizarea socială, la eliminarea din sfera culturii şi accesul, sigur, la condiţia de oaie neagră a tuturor serviciilor de cadre), ajunge profesor într-un sat de pustă, apoi reuşeşte să fie acceptat profesor la o şcoală profesională din oraş. Este un om citit, un eminent profesor (nu o spune el, o spun alţii), iubeşte muzica şi teatrul, nu trage chiulul şi încearcă să iasă din combinaţie. Adică să fugă din sistem. Până să izbutească, Securitatea arădeană îl vânează şi, ameninţându-l, şantajându-l, supunându-l unei presiuni bine regizate, îl agaţă. Scena cedării (capitolul <span class="CharOverride-1">Pactul cu diavolul</span>) este realmente dramatică. După zece ore de anchetă, tânărului intelectual i se pun în faţă alternativele: să intre în puşcărie (şi să dispară) sau să colaboreze cu Securitatea. Acceptă, la capătul puterilor, a doua soluţie. <span class="CharOverride-2">C.</span> se prezintă, cu o cruzime de analist modern, ca un laş. Un laş care are tăria să-şi judece sever faptele şi să le transpună în planul conştiinţei morale. Volumul <span class="CharOverride-1">Amintirile unui laş</span> este o jupuire de sine, pe viu. Altă carte, <span class="CharOverride-1">Vara transfugului </span>(2003), e tot o autoficţiune romanescă, o istorie „cu cheie”, cu trimiteri, uşor de identificat, la întâmplări, situaţii şi personaje din cercul emigraţiei intelectuale româneşti, pe când <span class="CharOverride-1">Letopiseţul unui european moderat </span>(2005) reuneşte tablete citite la Deutsche Welle sau apărute în presa scrisă, îndeosebi în „Orizont”. Lucrate cu vervă, ele au un caracter discret satiric, decupând cu umor şi spirit de observaţie chestiuni dintre cele mai diverse legate de identitate, mentalităţi şi moravuri (inclusiv culturale sau politice) europene la început de mileniu. Atitudinea comentatorului e ambivalentă; el e un moralist atent la datele naturii umane, dar şi un spirit lucid, care îşi refuză luxul iluzionării.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Amintirile unui laş</span>, Bucureşti, 1998; <span class="CharOverride-1">Vara transfugului</span>, Bucureşti, 2003; <span class="CharOverride-1">Letopiseţul unui european moderat</span>, Bucureşti, 2005.</p>
			<p class="Heuristica___m_RPR"><span class="CharOverride-2">Repere bibliografice:</span> Simion, <span class="CharOverride-1">Fragmente</span>, II, <span class="CharOverride-1">274–276</span>; C. Stănescu, <span class="CharOverride-1">Un agent al fricii</span>, ADV, 1998, 9 mai; Dan Stanca, <span class="CharOverride-1">În căutarea timpului trecut</span>, RMB, 1998, 28 mai; Cornel Ungureanu, <span class="CharOverride-1">Literatură nonfictivă: „Amintirile unui laş”</span>, O, 1998, 5; Gabriel Dimisianu, <span class="CharOverride-1">Mântuirea prin mărturisire</span>, RL, 1998, 21; Călin Căliman, <span class="CharOverride-1">„Amintirile unui laş”</span>, CNT, 1998, 50; Bogdan Popescu, <span class="CharOverride-1">Sfârşitul între paranteze</span>, CC, 2003, 6–8;<span class="CharOverride-1"> </span>Manolescu, <span class="CharOverride-1">Enciclopedia</span>, <span class="CharOverride-1">196</span>. &#9;<span class="Semnatura">E.S.</span></p>
			<p class="Heuristica-PRIMUL"><span class="titlu-12">CORBU, Daniel</span> (07.IV.1953, Târgu Neamţ), poet, eseist. Este fiul Casandrei (n. Vâju) şi al lui Ioan Tanasă, ţărani din Vânătorii Neamţului. A urmat liceul la Roznov (1971–1976) şi cursurile Facultăţii de Filologie, secţia română – franceză, din cadrul Universităţii din Bucureşti (1977–1983). În tot acest timp a practicat, pe rând, meseriile de operator chimist, laborant, profesor suplinitor, instructor de teatru şi metodist. Mai târziu a fost corector, consilier cultural şi apoi director al Casei de Editură Panteon din Piatra Neamţ (1993–1997). După 1998 întreaga activitate îi este legată de oraşul Iaşi. Astfel, până în 2009 este muzeograf la Bojdeuca „Ion Creangă”, iar ulterior director adjunct al Muzeului Literaturii Române (în 2011–2012 director interimar). Concomitent, din 2001 e consilier editorial la Princeps Edit, fondează în 2004 şi conduce revista „Feed Back”, fiind şi preşedinte al Asociaţiei Culturale Feed Back. Şi-a susţinut teza de doctorat cu titlul <span class="CharOverride-1">Rostirea postmodernă. Generaţia poetică ’80 în literatura română</span> în 2007. A debutat la revista „Amfiteatru”, în 1975, cu un grupaj de versuri, iar editorial în 1984 cu volumul Intrarea în scenă. I s-au acordat Premiul CC al UTC (1984), Premiul Filialei Iaşi a Uniunii Scriitorilor (1993, 2006), Ordinul Meritul Cultural în grad de Cavaler (2004), Ordinul „Mihai Eminescu” al Preşedinţiei Republicii Moldova (2010), Premiul „Mihai Eminescu” al Academiei Române (2011) ş.a. În 2003 pseudonimul i-a devenit nume oficial. </p>
			<p class="Heuristica-BASE">În <span class="CharOverride-1">Intrarea în scenă</span>, prima carte a lui <span class="CharOverride-2">C</span>., gestul poetic este învestit destul de mimetic cu o valoare de act-limită, debutantul arborând teatral o atitudine sentenţios-moralizatoare. În <span class="CharOverride-1">Plimbarea prin flăcări</span> (1988) se preferă totuși o atitudine mai autenticistă, chiar dacă într-o formă elegiacă și solemnă. Nevoia confesiunii şi a găsirii identităţii de sine prefigurează de pe acum motivul recurent al oglinzii, central în <span class="CharOverride-1">Preludiu pentru trompetă şi patru pereţi</span> (1992). Oglinda recreează imaginea exteriorului într-un mod prin definiţie imperfect şi fragmentar; în aceste condiţii, solitudinea devine o stare provocată, supravegheată şi tratată ca un ritual autoimpus („Şi singurătatea-i o sărbătoare dacă ştii s-o/ trăieşti”). Discursivitatea dă însă impresia de monotonie, metafora apare în ipostaze dezambiguizate, iar retorismul sufocă sentimentele. Rămâne totuşi timiditatea bătăioasă, retractilă şi totodată orgolioasă, cu care <span class="CharOverride-2">C</span>. îşi apără sensibilitatea şi „nevindecata rană” care este poezia. Antologiile <span class="CharOverride-1">Documentele Haosului</span> (1993), <span class="CharOverride-1">Cântece de amăgit întunericul</span> (1996), <span class="CharOverride-1">Duminica fără sfârşit</span> (1998) şi iar <span class="CharOverride-1">Documentele Haosului</span> (2003, 2011), care dispun poemele necronologic, oferă sinteze succesive ale temelor şi motivelor lirice frecventate de autor. Refuzând contemplarea detaşată şi reflexivitatea temperată, poetul se crede un „damnat”, un crucificat pe altarul îndoielilor, îşi asumă cu devoţiune emfatică martiriul incertitudinilor şi scrie poemele cu religiozitatea unui „ales” de sorginte romantică. Descoperirea sinelui şi a lumii nu se face candid, ci într-o formă saturată de lecturi. Din mărturisirea afinităţilor esenţiale, adevărate prezenţe formative în copilărie („Zeii ficşi”), nu lipseşte numele lui G. Bacovia, în descendenţa căruia pare că se situează poetul, deşi îl deosebeşte gesticulaţia amplă şi încrederea în puterea poeziei de a făuri noi lumi. Ce salvează în bună parte poemele e însă scepticismul ivit din conştiinţa unui antecedent livresc, resimţit ca o piedică („presimţeam că voi rămâne închis într-o carte”), ceea ce duce la despărţirea de modele şi idoli. Lectura a avut, într-adevăr, puterea ascensională („toată copilăria am crezut că citind/ îmi vor creşte aripi”) atunci când poetul se închipuia urcând mereu „o golgotă de vorbe”. Dar şi implicarea în existenţial, care covârşeşte textualul, are accente patetice. Sortit spaţiului recluzionar, poetul vrea să evadeze în teritorii confesive, „spre fericitul nicăieri” (cum sună şi titlul unui volum din 1995), unde sentimentul să primeze asupra raţiunii. În <span class="CharOverride-1">Manualul bunului singuratic</span> (1997) <span class="CharOverride-2">C</span> încearcă strategii lirice diverse, de la sublimarea metaforică şi aforistică la parabolă şi monolog. Fire romantică, poetul relevă în <span class="CharOverride-1">Cântece de amăgit întunericul</span> (1996) melancolii, nostalgii şi elegii monocorde, într-un regim preponderent nocturn. Următoarele volume – <span class="CharOverride-1">Evanghelia după Corbu şi alte poeme</span> (2006), <span class="CharOverride-1">Refugii postmoderne</span> (2007, 2011),<span class="CharOverride-1"> Apocalipsa de fiecare zi </span>(2008), <span class="CharOverride-1">Poftiţi, Domnule Kafka!</span> (2010), <span class="CharOverride-1">Viaţa de fiecare zi la Iaşi pe vremea lui Daniel Corbu povestită de el însuşi</span> (2010), <span class="CharOverride-1">Noi veşti despre pasărea oarbă</span> <span class="CharOverride-1">Dali</span> (2012) – confirmă profilul poetului. În paginile sale teoretice <span class="CharOverride-2">C</span> este preocupat de câştigurile, dar şi de fluctuaţiile generaţiei poetice ’80. El îşi doreşte să scrie „din interior” o istorie a acestei generaţii şi, în acest scop, publică studii despre volumele de versuri ale congenerilor. S-a ocupat, de asemenea, de selectarea câtorva antologii de amintiri ale contemporanilor despre Ion Creangă, M. Eminescu, E. Lovinescu, Nichita Stănescu, Mihai Ursachi, Ioanid Romanescu, Cezar Ivănescu.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Intrarea în scenă</span>, Bucureşti, 1984; <span class="CharOverride-1">Plimbarea prin flăcări</span>, Bucureşti, 1988; <span class="CharOverride-1">Preludii pentru trompetă şi patru pereţi</span>, Piatra Neamţ, 1992; <span class="CharOverride-1">Documentele Haosului</span>, Piatra Neamţ, 1993; <span class="CharOverride-1">Spre fericitul nicăieri</span>, Piatra Neamţ, 1995; <span class="CharOverride-1">Cântece de amăgit întunericul</span>, Timişoara, 1996; <span class="CharOverride-1">Manualul bunului singuratic</span>, Piatra Neamţ, 1997; <span class="CharOverride-1">Duminica fără sfârşit</span>, Botoşani, 1998; <span class="CharOverride-1">Generaţia poetică ’80</span>, Iaşi, 2000; <span class="CharOverride-1">Cartea urmelor</span>,<span class="CharOverride-1"> </span>Iaşi, 2001; <span class="CharOverride-1">Omul suspendat – douăzeci şi una de fantasmagorii în ritm de blue-jazz</span>, Iaşi, 2001; <span class="CharOverride-1">Intimitatea publică a poeziei – </span><span class="CharOverride-1">şapte eseuri despre comportamentul liric</span>,<span class="CharOverride-2"> </span>Iaşi, 2002; <span class="CharOverride-1">Postmoder&#173;nismul pe înţelesul tuturor</span>,<span class="CharOverride-1"> </span>Iaşi, 2003; <span class="CharOverride-1">Documentele haosului</span>, pref. Gheorghe Grigurcu, Iaşi, 2003; <span class="CharOverride-1">Generaţia poetică ’80 şi rostirea postmodernă</span>, Iaşi, 2006; <span class="CharOverride-1">Evanghelia după Corbu şi alte poeme</span>, pref. Ion Mircea, Iaşi, 2006; <span class="CharOverride-1">Postmodernism şi postmodernitate</span> <span class="CharOverride-1">în</span> <span class="CharOverride-1">România de azi</span>, Iaşi, 2007;<span class="CharOverride-1"> Refugii postmoderne</span>, Iaşi, 2007; <span class="CharOverride-1">Neoavangarda românească</span>, Iaşi, 2007; <span class="CharOverride-1">Eonul Marelui Desant</span>, îngr. Călin Cocora, pref. Theodor Codreanu, Iaşi, 2009; <span class="CharOverride-1">Urmele lui Dumnezeu şi alte povestiri</span>, Iaşi, 2009; <span class="CharOverride-1">Apocalipsa de fiecare zi</span>, pref. Tudor Ghideanu,<span class="CharOverride-1"> </span>Iaşi, 2008; <span class="CharOverride-1">Poftiţi, Domnule Kafka!</span>, postfaţă Mihai Cimpoi, Iaşi, 2010; <span class="CharOverride-1">Viaţa de fiecare zi la Iaşi pe vremea lui Daniel Corbu povestită de el însuşi</span>, Iaşi, 2010; <span class="CharOverride-1">Refugii postmoderne</span>, Iaşi, 2011; <span class="CharOverride-1">Documentele Haosului: opera poetică</span>, îngr. Paul Gorban în colaborare cu autorul, pref. Mihai Cimpoi, postfaţă Ioan Holban, Iaşi, 2011; <span class="CharOverride-1">Noi veşti despre pasărea oarbă</span> <span class="CharOverride-1">Dali</span>, Iaşi, 2012; <span class="CharOverride-1">Escale în Panteon</span>, Iaşi, 2012.</p>
			<p class="Heuristica___m_RPR"><span class="CharOverride-2">Repere bibliografice:</span> Coşovei, <span class="CharOverride-1">Pornind</span>, <span class="CharOverride-1">228–231</span>; Al. Cistelecan, <span class="CharOverride-1">Dicţiunea melancoliei</span>, LCF, 1992, 42; Adrian Popescu, <span class="CharOverride-1">Daniel Corbu–Realitatea imaginarului</span>, ST, 1992, 11–12; Ţeposu, <span class="CharOverride-1">Istoria</span>, <span class="CharOverride-1">99</span>; Iulian Boldea, <span class="CharOverride-1">Faţa şi reversul</span>, VTRA, 1993, 4; Ioan Holban, <span class="CharOverride-1">Un neoromantic</span>, RL, 1996, 50; Galaicu-Păun, <span class="CharOverride-1">Poezia</span>, <span class="CharOverride-1">181–185</span>; Mincu, <span class="CharOverride-1">Poeticitate</span>, <span class="CharOverride-1">433–435</span>; Grigurcu, <span class="CharOverride-1">Poezie</span>, I, <span class="CharOverride-1">289–295</span>; George Vulturescu, <span class="CharOverride-1">Cronicar pe frontiera Poesis</span>, Iaşi, 2005, <span class="CharOverride-1">92–97</span>; Cimpoi, <span class="CharOverride-1">Critice</span>, VIII, <span class="CharOverride-1">139–144</span>; Vasile, <span class="CharOverride-1">Mărci</span>, <span class="CharOverride-1">49–52</span>; Ilie, <span class="CharOverride-1">Dicţ. poeziei ieşene</span>, <span class="CharOverride-1">98–104</span>. &#9;<span class="Semnatura">V.S.</span></p>
			<p class="Heuristica-PRIMUL"><span class="titlu-12">CORBU, Haralambie</span><span class="CharOverride-2"> </span>(15.II.1930, Dubăsarii Vechi–Tighina), critic şi istoric literar. Este al treilea fiu în familia Agafiei (n. Gâlea) și a lui Grigore Corbu, țărani. După școala primară în satul natal, își continuă învăţătura la Chişinău, la Liceul Industrial (1942–1944), la Școala Pedagogică (1944–1947), la Facultatea de Filologie a Institutului Pedagogic „Ion Creangă” (1947–1951). Este cercetător științific inferior la Institutul de Istorie, Limbă și Literatură al Filialei Moldovenești a Academiei de Științe a URSS (1951–1954). Urmează stagiul de doctorat la Institutul de Literatură Universală „Maxim Gorki” din Moscova (1954–1957), susţinându-şi în 1959 teza <span class="CharOverride-1">Dramaturgia lui Alecsandri</span>. Devine doctor habilitat în 1975 cu tema <span class="CharOverride-1">Statornicirea literaturii moderne moldovenești și problema metodei de creație. 1840–1860</span>. A fost șef al secției literatură clasică (1962–1988), director al Institutului de Limbă şi Literatură (1984–1988). Academician din 1984, deţine funcţiile de coordonator al secţiei de ştiinţe socioumane (1986–1988), vicepreşedinte al Academiei (1989–1995), redactor-șef la „Limba şi literatura moldovenească” (1984–1988), secretar în conducerea Uniunii Scriitorilor din RSS Moldovenească (1985–1987). A debutat în ziarul „Moldova socialistă” (1952) cu o recenzie la o carte de versuri a lui Petrea Darienco, debutul editorial fiind volumul <span class="CharOverride-1">Dramaturgia lui Alecsandri </span>(1962). Mai colaborează la revistele „Nistru”, „Kodrî”, „Literatura și arta”, „Literaturnaia gazeta”, „Voprosî literaturî”, „Săptămâna”, „Moldova suverană”, „Cultura”, „Drujba narodov”, „Dialog”, „Revista de lingvistică și știință literară” ș.a. A participat la numeroase simpozioane şi conferinţe internaţionale în ţară şi în afara ei. În 1996 i s-a acordat Ordinul Republicii.</p>
			<p class="Heuristica-BASE">Cercetările istorico-literare întreprinse de <span class="CharOverride-2">C.</span> au ca obiectiv literatura română în contextul curentelor: clasicism, romantism, realism. Marcate ani în şir, până în 1990, de ideologia oficială, nu o dată cu o abordare schematică, deformatoare, investigațiile lui sunt centrate pe semnificația socială în primul rând, înţeleasă însă tendenţios, conformist. Scriitori clasici (Dimitrie Cantemir, Constantin Negruzzi, Alecu Russo, Ion Creangă, B.P. Hasdeu, M. Eminescu, I.L. Caragiale, Dimitrie Ralet, Zamfir Arbore-Ralli) și scriitori din secolul al XX-lea (Alexie Mateevici, C. Stere, Paul Goma, Andrei Lupan, Ion Druţă, Ana Lupan, I.C. Ciobanu, Liviu Deleanu, Pavel Boţu, Liviu Damian, Victor Teleucă) intră în atenţia sa. Exclusive în volumul <span class="CharOverride-1">În lumea clasicilor </span>(1990), aceste cercetări vor fi continuate în <span class="CharOverride-1">Deschideri către valori </span>(2003), în care preocupările mai vechi pentru opera și activitatea lui Vasile Alecsandri vor fi reluate. Publicistica lui Eminescu constituie obiectul de studiu al monografiei <span class="CharOverride-1">Discursul direct. Aspecte ale publicisticii eminesciene</span> (2002), unde <span class="CharOverride-2">C.</span> analizează complexitatea problemelor avute în vedere de ziarist, caracterul interpretărilor eminesciene, arta de polemist, nedepășită până astăzi. <span class="CharOverride-2">C.</span> participă la realizarea unor lucrări colective precum<span class="CharOverride-1"> Literatura şi arta Moldovei</span> (I–II, 1985–1986), <span class="CharOverride-1">Istoria literaturii moldoveneşti</span> (I–III, 1986–1990),<span class="CharOverride-1"> Literatura română postbelică. Integrări, valorificări, reconsiderări</span> (1998) şi multe altele, apărute în română sau în rusă. A îngrijit numeroase ediţii, printre care şi una amplă din scrierile lui V. Alecsandri (<span class="CharOverride-1">Opere</span>, I–IV, 1976–1977). În 1995 <span class="CharOverride-2">C.</span> va recunoaște că, la fel ca mai toţi criticii, „n-a fost scutit de ceea ce astăzi numim virusul conformismului, concesie implementată atât de necruţător în conştiinţa obştească de regimul totalitar”, că „multe din cele spuse şi scrise nu le-aş scrie deloc sau le-aş spune şi le-aş scrie cu totul altfel”, <span class="CharOverride-1">mea culpa</span> încheiată cu o aserţiune ce nu poate fi contrazisă: „Propria biografie, ca şi istoria în genere, nu poate fi retranscrisă, corectată, redactată, ajustată”. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Dramaturgia lui Alecsandri</span>, Chișinău, 1962; <span class="CharOverride-1">Creionări</span>, Chișinău, 1964; <span class="CharOverride-1">Dramaturgia sovietică moldovenească</span>, Chișinău, 1966; <span class="CharOverride-1">Interpretări</span>, Chișinău, 1970; <span class="CharOverride-1">Alecsandri şi teatrul</span>, Chișinău, 1973; ed. Chişinău, 2010; <span class="CharOverride-1">Continuitate</span>, Chișinău, 1974; <span class="CharOverride-1">Scriitorul şi procesul literar</span>, Chișinău, 1980; <span class="CharOverride-1">Letopiseţ al timpului</span>, Chișinău, 1982; <span class="CharOverride-1">Creaţia lui V. Alecsandri în şcoală</span>, Chișinău, 1983; <span class="CharOverride-1">Creația lui I.C. Ciobanu în școală</span>, Chișinău, 1986; <span class="CharOverride-1">În lumea clasicilor</span>, Chișinău, 1990; <span class="CharOverride-1">Discursul direct. Aspecte ale publicisticii eminesciene</span>, Chișinău, 2000; <span class="CharOverride-1">Deschideri către valori</span>, Chișinău, 2003; <span class="CharOverride-1">Dincolo de mituri şi legende</span>, Chișinău, 2004; <span class="CharOverride-1">Constantin Stere şi timpul său</span>, Chișinău, 2005; <span class="CharOverride-1">Faţa ascunsă a cuvântului</span>,<span class="CharOverride-1"> </span>Chișinău, 2007. </p>
			<p class="Heuristica___m_RPR"><span class="CharOverride-2">Repere bibliografice:</span> Nicolae Bileţchi, în <span class="CharOverride-1">Profiluri</span>, <span class="CharOverride-1">269–281</span>; Efim Levit, <span class="CharOverride-1">„Alecsandri şi teatrul”</span>, „Nistru”, 1974, 2; Pavel Zavulan, <span class="CharOverride-1">„Continuitate”</span>, RLSL, 1975, 1; Andrei Țurcanu,<span class="CharOverride-1"> Continuitatea criticii</span>, „Nistru”, 1975, 11; Andrei Hropotinschi, <span class="CharOverride-1">Să înălţăm monumente altora</span>,<span class="CharOverride-1"> </span>„Moldova suverană”, 1995, 16 februarie; Mihail Dolgan, [<span class="CharOverride-1">Haralambie Corbu</span>], LA, 1995, 23 martie, 2000, 17 februarie, RLSL, 2005, 1–3; Alexandru Burlacu, <span class="CharOverride-1">La timona datoriei: Haralambie Corbu</span>,<span class="CharOverride-1"> </span>„Metaliteratură”, 2009, 1–2. &#9;<span class="Semnatura">A.Bn</span><span class="CharOverride-1">.</span></p>
			<p class="Heuristica-PRIMUL"><span class="titlu-12">CORBUL, Vintilă</span> (26.V.1916, Bucureşti – 30.I.2008, Rocquencourt, Franța), prozator, traducător. Este fiul Sofiei și al lui Mihail Economu; mai târziu l-a avut ca tată adoptiv pe Constantin Popescu Corbul, general, mort în închisoarea de la Jilava. Absolvent al Facultăţii de Drept (1938) şi al celei de Litere şi Filosofie (1939) de la Universitatea din Bucureşti, <span class="CharOverride-2">C.</span> funcţionează o vreme ca magistrat, apoi ca bibliotecar, pentru ca după 1952 să ajungă muncitor într-o întreprindere din Capitală. Şi-a început activitatea literară cu proză la „Adevărul literar şi artistic” (unde semnează Plupy Economu Corbul) şi la „Universul literar” (1938), iar editorial a debutat în 1942 cu romanul <span class="CharOverride-1">Babel Palace</span>. După război (la care participase ca aviator), <span class="CharOverride-2">C.</span> va semna rubrici permanente de recenzii şi note în „Poporul” (1946–1947) şi în „Femeia şi căminul” (1947–1948), unde abordează cu precădere literatura de limbă engleză. După douăzeci de ani de pauză impusă, reîncepe să publice volume de proză, obţinând importante succese de librărie, dar în 1979 se stabilește în Franța, unde continuă să publice numeroase romane în franceză, cele mai multe traduse și editate și în România începând din 1993, pentru ca în 2007 să cunoască apogeul reuşitelor editoriale prin apariţia a peste treizeci de titluri (retipăriri şi inedite).</p>
			<p class="Heuristica-BASE">În primele romane – <span class="CharOverride-1">Babel Palace</span> şi <span class="CharOverride-1">Sclavii pământului</span> (1947) –, având subtitlul comun <span class="CharOverride-1">Lumea de ieri</span>, <span class="CharOverride-2">C.</span> încearcă să schiţeze un tablou al societăţii româneşti de la sfârşitul perioadei interbelice, dar nu reuşeşte decât o aglomerare de relatări superficiale şi nestructurate. Mai târziu se orientează spre alte teme, între care şi reconstituirea istoriei marelui capital financiar transnaţional. Plănuise o scriere epică de mari proporţii – <span class="CharOverride-1">Dinastia Sunderland Beauclair</span> –, care să urmărească evoluţia unei asemenea instituţii de la începuturi până la zi, dar nu a izbutit, în cele două cicluri apărute – <span class="CharOverride-1">Idoli de aur</span> (1967) şi <span class="CharOverride-1">Păsări de pradă</span> (1969–1979), ambele de câte trei volume –, să acopere decât perioada 1790–1825. Este biografia întemeietorului acestei „dinastii” de bancheri, autorul încercând să evidenţieze procesul de formare a psihologiei celui care vede în îmbogăţire (rapidă, prin speculaţii şi „lovituri”) cheia şi sensul vieţii. Fundalul geografic şi social e schimbător, acţiunea petrecându-se când la New York, când la Oxford, Londra, Paris, Veneţia, Madrid, Viena, Roma, Sankt Petersburg, Palermo, Constantinopol, Bucureşti sau în Haiti, Mexic ori Paraguay, antrenând în acest context compozit şi Războiul de Independenţă al Statelor Unite, și Revoluţia franceză, și perioada napoleoniană sau mişcarea eteristă. Fabulaţia se complică odată cu intrarea în afaceri a fiilor lui Sunderland Beauclair, prilej de noi acţiuni senzaționale. Într-o ultimă relatare despre întâmplările teribile din lumea marilor finanţe internaţionale de după 1970 – <span class="CharOverride-1">Oameni în Rolls-Royce</span> (1993, în colaborare cu Eugen Burada) –, urmaşi ai dinastiei Sunderland Beauclair apar ca personaje episodice sfârşite. <span class="CharOverride-2">C.</span> a ambiţionat să realizeze şi ample reconstituiri ale unor importante evenimente istorice. În <span class="CharOverride-1">Iubirile imposibile ale lui Petronius</span> (1993), de pildă, biografia sentimentală a scriitorului latin e proiectată pe fundalul unei Rome bulversate de tirania şi demenţa unor împăraţi, autorul punând accentul pe etalarea desfrânării generale, de la Curtea imperială la plebe. Tema este urmărită și completată în<span class="CharOverride-1"> Asediul Romei </span>(I–II, 2004). Cel mai popular roman al lui <span class="CharOverride-2">C.</span>, <span class="CharOverride-1">Căderea Constantinopolului</span> (I–II, 1976–1977), e axat pe trei mari direcţii narative: relatarea tentativelor solilor bizantini de a obţine ajutorul unor suverani europeni, asiatici sau africani, ocazii care prilejuiesc descrierea situaţiei din fiecare ţară, la nivelul puterii; urmărirea întâmplărilor de la Poarta Otomană, insistându-se asupra psihologiei sultanilor, concretizată acum în dorinţa imperioasă de a cuceri Constantinopolul şi în pregătirea ofensivei; descrierea stării Bizanţului, de la bazileu la categoriile sociale de jos. Asaltul final, ultimele lupte, pătrunderea turcilor în cetate, măcelul etc. sunt simple înşiruiri de scene şi tablouri convenţionale, fără forţă evocatoare. <span class="CharOverride-1">Uragan asupra Europei</span> (1979) este o mixtură de intrigi diplomatice sau de Curte, de lovituri de palat, abilităţi machiavelice, acte de spionaj, cinism şi cruzime, care vrea să demonstreze cum se făcea politica în Europa anului 1870. Ceva mai unitară compoziţional este <span class="CharOverride-1">Cavalcadă în iad</span> (I–II, 1982), unde formula aleasă de autor – jurnalul – l-a ajutat pe <span class="CharOverride-2">C.</span> să renunţe la ramificarea excesivă a epicului. Un mare general german consemnează şi comentează într-o tonalitate sumbră evenimentele din ultima parte a celui de-al Doilea Război Mondial, până la procesul de la Nürnberg. Din aceeași categorie tematică face parte și <span class="CharOverride-1">Calea ducesei</span> (2007, în colaborare cu Eugen Burada), o relatare a vieții unei familii sub ocupația germană. Pentru <span class="CharOverride-2">C.</span>, faptele istoriei sunt forme de manifestare a răului, a luptei oarbe pentru avuţie şi putere, a desfrâului, cruzimii şi a altor tare, ceea ce denotă o înțelegere superficială, proprie romanului popular. Prozatorul atinge limita infantilităţii în romanele de aventuri – <span class="CharOverride-1">Cenuşă şi orhidee la New York</span> (1969, o reluare și completare a unor fascicule anterioare, apărute sub titlul <span class="CharOverride-1">Moarte și portocale la Palermo</span>), <span class="CharOverride-1">Groaza vine de pretutindeni</span> (1993), ambele scrise în colaborare cu Eugen Burada,<span class="CharOverride-1"> Atenție! Los Angeles va sări în aer</span>, <span class="CharOverride-1">Mafia și miliardarii</span>, <span class="CharOverride-1">Miliarde și picioare lungi </span>(toate trei traduse și publicate în 2007) –, relatări ale unor întâmplări din lumea mafioţilor, vizibil copiate după filmele de gen. Apropiate ca manieră, dar axate pe relatări despre viața unor vedete, sunt și <span class="CharOverride-1">Extaz, moarte şi rock’n roll</span>, <span class="CharOverride-1">Hollywood, infernul viselor </span>(2007).<span class="CharOverride-1"> </span>Alături de Eugen Burada, Sergiu Nicolaescu şi Amza Pellea, el este şi principalul autor al scenariilor cinematografice <span class="CharOverride-1">Nea Mărin miliardar</span>, <span class="CharOverride-1">Revanşa</span>, <span class="CharOverride-1">Un comisar acuză</span>, <span class="CharOverride-1">Duelul</span>, ecranizate mai târziu. De o altă factură este <span class="CharOverride-1">Plângi, plângi, balalaikă </span>(2007), în care <span class="CharOverride-2">C.</span>, reprofilat și adaptat la noul mers al istoriei, „dezvăluie” aspecte reprobabile sau criminale ale regimului comunist din România, pe fundalul căruia își proiectează parțial și propria biografie. Perspectiva comună asupra existenţei, mediocritatea inteligenţei artistice, gustul pentru senzaţionalul ieftin, respectarea unor reţete, stereotipia, automatismele narative şi expresive, la care se adaugă fie folosirea cam aproximativă a limbii, fie întrebuinţarea unui limbaj uneori preţios, cosmopolit şi împestriţat cu barbarisme fac din proza lui <span class="CharOverride-2">C.</span> o operă-kitsch. Agrementându-şi istorisirile cu decoruri și cu personaje așa-zis eclatante, el a obţinut succes comercial, bucurându-se de aprecierea unei anumite categorii de cititori. Bun cunoscător al literaturii de limbă engleză, <span class="CharOverride-2">C.</span> a tradus (uneori în colaborare), câteva cărţi semnate de Theodore Dreiser, Vicki Baum, Alan Sillitoe, Norman Mailer ş.a.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Babel Palace</span>, Bucureşti, 1942; <span class="CharOverride-1">Sclavii pământului</span>, Bucureşti, 1947; <span class="CharOverride-1">Dinastia Sunderland Beauclair</span>, I–VI, Bucureşti, 1967–1979; <span class="CharOverride-1">Cenuşă şi orhidee la New York (</span>în colaborare cu Eugen Burada), Bucureşti, 1969; <span class="CharOverride-1">Căderea Constantinopolului</span>, I–II, Bucureşti, 1976–1977; <span class="CharOverride-1">Uragan asupra Europei (</span>în colaborare cu Eugen Burada), I, Bucureşti, 1979; <span class="CharOverride-1">Cavalcadă în iad</span>, I–II, Bucureşti, 1982; <span class="CharOverride-1">Groaza vine de pretutindeni </span>(în colaborare cu Eugen Burada), Bucureşti, 1993; <span class="CharOverride-1">Iubirile imposibile ale lui Petronius</span>, tr. Pavel Mocanu, Bucureşti, 1993; <span class="CharOverride-1">Oameni în Rolls-Royce </span>(în colaborare cu Eugen Burada), Bucureşti, 1993; <span class="CharOverride-1">Asediul Romei</span>, I–II, tr. Pavel Mocanu și Dragoș Stoenescu, pref. Dan Cristea, București, 2004; <span class="CharOverride-1">Atenție! Los Angeles va sări în aer</span>, tr. Valentin Veron Toma, îngr. George Stanca, București, 2007; <span class="CharOverride-1">Calea ducesei </span>(în colaborare cu Eugen Burada), tr. Mariana Cristea, Bucureşti, 2007; <span class="CharOverride-1">Casa din Cherry street</span>, îngr. George Stanca, București, 2007; <span class="CharOverride-1">Extaz, moarte şi rock’n roll</span>, tr. Adrian Niță, îngr. George Stanca, București, 2007; <span class="CharOverride-1">Hollywood, infernul viselor</span>, tr. Pavel Mocanu, îngr. George Stanca, București, 2007; <span class="CharOverride-1">Împărăteasa fără coroană</span>, tr. Valentin Protopopescu, îngr. George Stanca, București, 2007; <span class="CharOverride-1">Mafia și miliardarii</span>, tr. Monica Botez, îngr. George Stanca, București, 2007; <span class="CharOverride-1">Miliarde și picioare lungi</span>, tr. Cristina Ștefania Neacșu, îngr. George Stanca, București, 2007; <span class="CharOverride-1">Plângi, plângi, balalaikă</span>,<span class="CharOverride-7"> </span>tr. Mimi Gramnea și Dorica Boltașu, îngr. George Stanca, București, 2007; <span class="CharOverride-1">Roxelana și Soliman</span> (în colaborare cu Eugen Burada), îngr. George Stanca, București, 2007; <span class="CharOverride-1">Salvați-mă! Sunt miliardar!</span>, tr. Pavel Mocanu, îngr. George Stanca, București, 2007; <span class="CharOverride-1">Sunt regele Franței! Regele Soare!</span>,<span class="CharOverride-1"> </span>îngr. George Stanca, București, 2007.<span class="CharOverride-1"> </span><span class="CharOverride-2">Traduceri: </span>Theodore Dreiser, <span class="CharOverride-1">Capcana</span>, pref. Petru Comarnescu, Bucureşti, 1955 (în colaborare cu Ioana Ralea); Vicki Baum, <span class="CharOverride-1">Arborele care plânge</span>, Bucureşti, 1963; Alan Sillitoe, <span class="CharOverride-1">Sâmbătă noaptea şi duminică dimineaţă</span>, pref. Silvian Iosifescu, Bucureşti, 1966; Louis Armstrong, <span class="CharOverride-1">Satchmo. Viaţa mea la New Orleans</span>, Bucureşti, 1966; Norman Mailer, <span class="CharOverride-1">Cei goi şi cei morţi</span>, Bucureşti, 1968 (în colaborare cu Ioana Corbul); Robert Bolt, <span class="CharOverride-1">Un om al tuturor timpurilor</span>, Bucureşti, 1971 (în colaborare cu Ioana Corbul); Louis Bromfield, <span class="CharOverride-1">Vin ploile</span>, Bucureşti, 1972 (în colaborare cu Ioana Corbul).</p>
			<p class="Heuristica___m_RPR"><span class="CharOverride-2">Repere bibliografice: </span>Ovidiu Constantinescu, <span class="CharOverride-1">„Babel Palace”</span>, „Bis”, 1943, 16; Gabriela Duda, <span class="CharOverride-1">Epicul copleşitor</span>, „Scânteia”, 1968, 7734; Piru,<span class="CharOverride-1"> Panorama</span>, <span class="CharOverride-1">386–388</span>; Constantin Cubleşan, <span class="CharOverride-1">„Dinastia Sunderland Beauclair”</span>, ST, 1970, 6; Dana Dumitriu, <span class="CharOverride-1">„Căderea Constantinopolului”</span>, RL, 1976, 30; Valentin F. Mihăescu, <span class="CharOverride-1">Epica documentară</span>, LCF, 1976, 38; Mircea Muthu,<span class="CharOverride-1"> „Căderea Constantinopolului”</span>,<span class="CharOverride-1"> </span>ST, 1977, 11; Popa, <span class="CharOverride-1">Dicţ. lit. </span>(1977),<span class="CharOverride-1"> 165–166</span>;<span class="CharOverride-1"> </span>Zaharia Sângeorzan, <span class="CharOverride-1">„Uragan” asupra… literaturii</span>, CRC, 1980, 15; Teodor Barbu, <span class="CharOverride-1">Un scriitor din diaspora</span>, DL, 2003, 1; Edgar Reichmann, <span class="CharOverride-1">O fereastră către lume</span>, tr. şi postfaţă Marie Jeanrenaud, Bucureşti, 2003, <span class="CharOverride-1">76–77</span>,<span class="CharOverride-1"> 97–98</span>; Cezar Paul–Bădescu, <span class="CharOverride-1">În Franța, pe urmele lui Vintilă Corbul</span>, ALA, 2008, 907; Popa, <span class="CharOverride-1">Ist. lit.</span>, II, <span class="CharOverride-1">946</span>; Manolescu, <span class="CharOverride-1">Enciclopedia</span>, <span class="CharOverride-1">196–198.</span> &#9;<span class="Semnatura">C.T.</span></p>
			<p class="Heuristica-PRIMUL"><span class="titlu-12">CORCEA, Avram</span> (1868, Coștei, azi în Serbia – 9.VII.1951, Pietroiu, j. Călărași), culegător de folclor. Învaţă la Coştei, localitate de lângă Vârşeţ, apoi la Beiuş, urmând studii teologice la Sibiu. Din 1891 este preot ortodox în localitatea Coştei, activ în despărţământul de aici al Astrei, internat la un moment dat în lagărul de la Sopron (1916) pentru acţiuni ostile statului austro-ungar. </p>
			<p class="Heuristica-BASE"><span class="CharOverride-2">C.</span> a cules în anii 1889 şi 1890, de la lăutarul Vichentie Micu, mai multe balade, pe care le-a reunit în volumul <span class="CharOverride-1">Balade poporale</span>, apărut la Caransebeş în 1899. Parte dintre aceste balade <span class="CharOverride-2">C.</span> le publicase în câteva numere din ziarul „Tribuna” de la Sibiu. Cântecele bătrâneşti culese sunt transcrise cu deosebita grijă de a respecta întocmai textul obţinut de la informator. Din dorinţa de a le face mai accesibile, culegătorul a preferat totuşi să renunţe la particularităţile fonetice ale graiului bănăţean. Cântecelor vechi le recunoaşte nu numai o valoare poetică, ci şi una lingvistică. Din prefaţă se reţin câteva detalii asupra împrejurărilor în care s-au cules baladele, a ocaziilor în care acestea se cântă, precum şi observaţii privind melodiile cântecelor bătrâneşti, formulele lor finale, reacţia ascultătorilor. Alături de balade fantastice, dintre cele mai vechi, numeroase sunt baladele vitejeşti, din care cel mai bogat reprezentat este ciclul <span class="CharOverride-1">Novăceştilor: Gruia lui Novac, Turcul şi Novăceştii, Novac vinde pe Gruia</span>. Prin tematică şi circulaţie, unele balade sunt caracteristice Banatului: <span class="CharOverride-1">Roman Voinicul</span>, <span class="CharOverride-1">Stoican, Rozan </span>etc. Chiar balade cunoscute au variante specifice acestei zone: <span class="CharOverride-1">Corbea</span> devine <span class="CharOverride-1">Mârza</span>, iar <span class="CharOverride-1">Doicin bolnavul</span> se numeşte aici <span class="CharOverride-1">Iovan</span>. Ciclului familial îi aparţin doar câteva balade: <span class="CharOverride-1">Turcul şi soru-sa</span> (motivul „nevasta vândută”), <span class="CharOverride-1">Iancu Sibiiancu </span>şi<span class="CharOverride-1"> Stoican</span>. Colecţia lui <span class="CharOverride-2">C.</span> este una din puţinele culegeri de balade întocmite metodic la acea vreme. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Mijloace de înaintare</span>, Budapesta, 1904; <span class="CharOverride-1">Nicolae Iorga ca îndrumător al ţăranului român</span>, Oraviţa, 1912. <span class="CharOverride-2">Culegeri: </span><span class="CharOverride-1">Balade poporale</span>, Caransebeş,1899.</p>
			<p class="Heuristica___m_RPR"><span class="CharOverride-2">Repere bibliografice:</span> Gh. T. Niculescu-Varone, <span class="CharOverride-1">Folkloriştii români</span>, „Izvoraşul”, 1940, 2; Bârlea, <span class="CharOverride-1">Ist. folc.</span>, <span class="CharOverride-1">306–307</span>; Ion Bălan, <span class="CharOverride-1">Un folclorist bănăţean</span>: <span class="CharOverride-1">Avram Corcea</span>, în <span class="CharOverride-1">Actele simpozionului dedicat reciprocităţilor iugoslavo–române în domeniul literaturii populare</span>, Pančevo, 1974, <span class="CharOverride-1">103–112</span>; <span class="CharOverride-1">Dicţ. lit. 1900</span>,<span class="CharOverride-1"> 216</span>; Gligor Popi, <span class="CharOverride-1">Personalităţi din Coştei care au promovat cultura românilor din Banatul sârbesc</span>, „Curierul românesc”, 2004, 1; Datcu, <span class="CharOverride-1">Dicţ. etnolog.</span>, <span class="CharOverride-1">266.</span> &#9;<span class="Semnatura">L.Bd. </span></p>
			<p class="Heuristica-PRIMUL"><span class="titlu-12">CORDOȘ, Sanda</span><span class="CharOverride-2"> </span>(2.VIII.1966, Bistra, j. Alba), critic și istoric literar. Este fiica Sofiei Cordoș (n. Râştei), funcţionară, și a lui Alexa Cordoș, tehnician constructor. A absolvit Liceul „Ady–Şincai” din Cluj-Napoca (1984) și Facultatea de Filologie a Universităţii „Babeş–Bolyai” din aceeași localitate, secţia română–latină (1988). În perioada studenţiei (1985–1988) a fost redactor şi redactor-şef adjunct la revista „Echinox”, precum și membră a grupării cu acelaşi nume. A obținut doctoratul la universitatea absolvită (2000). A fost profesoară de limba şi literatura română la Şcoala Generală Bodoc din județul Covasna (1988–1990), iar ulterior cadru didactic la Facultatea de Litere a Universităţii „Babeş–Bolyai” din Cluj-Napoca. În 2004 devine conferențiar, iar din 2008 este șefa Catedrei de literatura română, apoi directoare a Departamentului de literatură română și teoria literaturii la aceeași universitate. A debutat în revista „Echinox” cu un eseu (1985), iar editorial cu volumul <span class="CharOverride-1">Literatura între revoluţie şi reacţiune. Problema crizei în literatura română şi rusă a secolului XX</span> (1999). A mai colaborat la „Apostrof”, „Vatra”, „Dilema veche”, „Adevărul literar şi artistic”, „Observator cultural”, „Caietele Echinox”, „Dilemateca”, „Transilvania”, „Steaua”, „Tribuna” ș.a. A făcut parte din echipa care a elaborat <span class="CharOverride-1">Dicţionar analitic de opere literare româneşti </span>(I–IV, 1998–2003), coordonat de Ion Pop.</p>
			<p class="Heuristica-BASE">Nucleul de preocupări al criticii practicate de <span class="CharOverride-2">C.</span> îl reprezintă forța de coagulare (dar și de pulverizare) identitară a literaturii, pe care autoarea o verifică și o ilustrează în principal pe terenul literaturii române postbelice. În <span class="CharOverride-1">Ce rost are să mai citim literatură?</span> (2004), lucrare destinată popularizării, dar care evită trivializările, <span class="CharOverride-2">C. </span>susține că literatura ca practică socială „te ajută să trăiești” pentru că își determină cititorii să-și (re)construiască sinele în măsura în care își (re)construiesc lumea. De aici și definiția din <span class="CharOverride-1">Lumi din cuvinte </span>(2012), unde, fără a i se refuza „calitatea estetică”, literatura este definită ca „o <span class="CharOverride-1">reprezentare a identității</span>, ca o <span class="CharOverride-1">reprezentare identitară</span>, păstrând dinamica (și nu o dată, tensiunea) dintre individual și comunitar pe care termenul de identitate o implică”. Îmbinând apetitul speculativ al Ioanei Em. Petrescu și acribia lui Mircea Zaciu, la <span class="CharOverride-2">C.</span> critica<span class="CharOverride-2"> </span>tinde să configureze o veritabilă istorie a identității românești din și prin literatură, în cea de-a doua jumătate a veacului trecut. Un pas hotărâtor în acest sens îl constituie <span class="CharOverride-1">Literatura între revoluție și reacțiune</span>, un amplu demers teoretic, exegetic și comparatist care analizează „problema crizei” în literaturile română și rusă de-a lungul secolului al XX-lea, alegându-și ca punct de reper Occidentul. O primă teză importantă a cărții este aceea că, în cele două spații culturale, criza literaturii a avut semnificații distincte, ce derivă, la rândul lor, din diferențele de vârstă istorică și de regim politic: dacă în vestul Europei criza a survenit „organic”, ca urmare a unei „dinamici proprii”, în răsăritul continentului ea a rezultat în urma unei „manopere politice” executate de puterea comunistă. I s-ar putea reproșa acestei disjuncții faptul că schimbă perspectiva deplasând discuția de pe reprezentarea mediată a fenomenului (în literaturile occidentale) pe evaluarea lui nemijlocită (în literaturile est-europene). Însă o atare obiecție nu invalidează suita de opoziții secundare pe care <span class="CharOverride-2">C.</span> le probează desfășurându-și investigația pe trei coordonate identitare – relația cu sinele, cu celălalt și cu Dumnezeu. Dacă în Vest criza subiectului s-a tradus prin impersonalizare sau scindare, în est s-a manifestat o adevărată „foame de «eu»”; dacă în apus ruperea legăturilor comunitare a fost determinată de alienare, în cealaltă parte a continentului ea a fost rodul învrăjbirii propovăduite de aparatul de propagandă al partidului-stat; în sfârșit, dacă în vest „Dumnezeu a murit”, în răsărit „Dumnezeu a fost executat politic”. Cu toate acestea, autoarea avansează ideea că, „într-o societate care a trăit o criză acută, dar în care tema crizei a fost interzisă, [...] doar literatura a reușit să facă publice traumele comunitare”. Este ceea ce <span class="CharOverride-2">C.</span> arată convingător în secțiunile analitice ale cărții, unde romanele semnate de Marin Preda, Augustin Buzura, D.R. Popescu și Constantin Țoiu sunt puse în oglindă cu scrierile lui Alexandr Soljenițîn, Cinghiz Aitmatov, Valentin Rasputin, Feodor Abramov și Iuri Dombrovski, fără ca temeritatea gestului subversiv să servească vreodată ca substitut al valorii literare. Un alt aspect deloc neglijabil al cărții ține de combaterea, într-o „addenda”, a confuziei dintre proletcultism și realism socialist, care începuse să se încetățenească în critica românească din anii ’90. În prelungirea volumului de debut se așază micromonografia <span class="CharOverride-1">Alexandru Ivasiuc </span>(2001), care identifică în opera prozatorului două „clase narative” – romanele unde „viziunea stă de partea individului și este în contra puterii” și operele unde „viziunea slujește fățiș puterea” – și privilegiază prima categorie, alcătuită din „cele mai bune cărți ale lui Ivasiuc”: <span class="CharOverride-1">Vestibul </span>și <span class="CharOverride-1">Racul</span>. Volumele <span class="CharOverride-1">În lumea nouă</span> (2003) și <span class="CharOverride-1">Lumi din cuvinte</span> reunesc studii și eseuri care explorează diverse fațete ale literelor românești în comunism și postcomunism, cu precădere „felul în care literatura română face trecerea de la o lume la alta”, remodelând astfel atât identitățile scriitorilor, cât și pe cele ale cititorilor. Animate de o pledoarie discretă în favoarea vitalității literaturii sub două regimuri sociopolitice neprielnice (deși din motive opuse), textele se dispun în trei categorii. Prima, cu veleități panoramice, atacă frontal câteva probleme spinoase ale identității literaturii române în (post)comunism. Aici se încadrează suita de eseuri cuprinse în secțiunea <span class="CharOverride-1">De la o lume la alta</span> din <span class="CharOverride-1">În lumea</span> <span class="CharOverride-1">nouă</span> (de fapt, un studiu temeinic asupra „rezistenței prin cultură” în perioada comunistă și asupra incertitudinilor noului climat literar), precum și sinteza <span class="CharOverride-1">Ideologia realismului socialist în România</span> (din volumul <span class="CharOverride-1">Lumi din cuvinte</span>). A doua categorie se compune din eseurile care, focalizând aspecte aparent marginale ale fenomenului literar, aspiră să ilumineze, într-o manieră oblică, tocmai articulațiile sistemului. E vorba de textele privind receptarea modernității Hortensiei Papadat-Bengescu în anii ’50, rolul subversiv al „nefericirii” în literatura epocii ceaușiste, „imaginarul românesc” în proza scriitorilor germani emigrați din România sau „romanul identitar” în perioada postcomunistă. O ultimă categorie include pseudo-cronicile consacrate unor opere romanești și memorialistice, semnate de autori precum Marin Preda, Radu Cosașu, Paul Goma, Dana Dumitriu, Gabriela Adameșteanu, Bujor Nedelcovici, N. Steinhardt, Lena Constante, Nicolae Balotă, Monica Lovinescu ș.a. Departe de a fi efectul unei receptări „la cald” a textelor, ele sunt efectul unei elaborări minuțioase, care implică în egală măsură documentarea și construcția interpretativă, cum se întâmplă cu ipoteza potrivit căreia Radu Petrescu ar fi folosit pseudonimul Matei Iliescu pentru a semna un poem publicat deja în perioada studenției.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Literatura între revoluţie şi reacţiune. Problema crizei în literatura română şi rusă a secolului XX</span>, Cluj-Napoca, 1999; ed. 2, Cluj-Napoca, 2002; <span class="CharOverride-1">Alexandru Ivasiuc</span>, Braşov, 2001; <span class="CharOverride-1">În lumea nouă, </span>Cluj-Napoca, 2003; <span class="CharOverride-1">Ce rost are să mai citim literatură?</span>, București, 2004; <span class="CharOverride-1">Lumi din cuvinte. Reprezentări și identități în literatura română postbelică</span>, Bucureşti, 2012. <span class="CharOverride-2">Ediții, antologii: </span><span class="CharOverride-1">Spiritul critic la Cercul Literar de la Sibiu</span>, Cluj-Napoca, 2009; <span class="CharOverride-1">Spiritul critic la Liviu Petrescu</span>, Cluj-Napoca, 2011; <span class="CharOverride-1">Ion Pop – 70</span>,<span class="CharOverride-1"> </span>Piteşti, 2011; <span class="CharOverride-1">Romanian Writers on Writing</span>, San Antonio, 2011 (în colaborare cu Norman Manea).</p>
			<p class="Heuristica___m_RPR"><span class="CharOverride-2">Repere bibliografice: </span>Ruxandra Ivăncescu, <span class="CharOverride-1">Despre execuția politică a lui Dumnezeu</span>,<span class="CharOverride-1"> </span>OC, 2001, 51; Nicolae Manolescu, <span class="CharOverride-1">Despre proletcultism</span>, RL, 2001, 30; Mircea A. Diaconu, <span class="CharOverride-1">Noi, esticii..., și avatarurile literaturii</span>, CF,<span class="CharOverride-1"> </span>2003, 3–4; Borbély, <span class="CharOverride-1">Cercul</span>,<span class="CharOverride-1"> 61–66</span>; Petraș, <span class="CharOverride-1">Cărțile</span>, <span class="CharOverride-1">264–267</span>; Mircea Iorgulescu, <span class="CharOverride-1">Tangenţiale</span>, Bucureşti, 2004, <span class="CharOverride-1">162–172</span>; Ioan Stanomir, <span class="CharOverride-1">Literatura română în comunism: preliminarii la o anatomie</span>,<span class="CharOverride-1"> </span>„Idei în dialog”, 2005, 4; Boldea, <span class="CharOverride-1">Vârstele</span>, <span class="CharOverride-1">247–249</span>; Cristea-Enache,<span class="CharOverride-1"> București</span>, <span class="CharOverride-1">640–647</span>; Cistelecan, <span class="CharOverride-1">Diacritice</span>,<span class="CharOverride-1"> </span>I, <span class="CharOverride-1">260–269</span>; Alex Goldiş, <span class="CharOverride-1">Aisbergul (post)comunismului românesc</span>,<span class="CharOverride-1"> </span>RL, 2012, 15; Mihaela Ursa, <span class="CharOverride-1">Scrisul ca recunoaștere de sine</span>,<span class="CharOverride-1"> </span>APF, 2012, 6.<span class="CharOverride-1"> &#9;</span><span class="Semnatura">A.T.</span></p>
		</div>
		<div id="_idContainer011" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Constantantinescu</span></p>
		</div>
		<div id="_idContainer012" class="Basic-Text-Frame">
			<p class="Basic-Paragraph"><span class="CharOverride-1">Constantantinescu</span></p>
		</div>
		<div id="_idContainer013" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Constantantinescu</span></p>
		</div>
		<div id="_idContainer014" class="Basic-Text-Frame">
			<p class="Basic-Paragraph"><span class="CharOverride-1">Constantantinescu</span></p>
		</div>
		<div class="_idGenObjectLayout-1">
			<div id="_idContainer015" class="_idGenObjectStyleOverride-1">
				<img class="_idGenObjectAttribute-1" src="06_DGLR_C_554-609-web-resources/image/CONP03.jpg" alt="" />
			</div>
		</div>
		<div id="_idContainer016" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Constantantinescu</span></p>
		</div>
		<div id="_idContainer017" class="Basic-Text-Frame">
			<p class="Basic-Paragraph"><span class="CharOverride-1">Constantantinescu</span></p>
		</div>
		<div id="_idContainer018" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Constantantinescu</span></p>
		</div>
		<div id="_idContainer019" class="Basic-Text-Frame">
			<p class="Basic-Paragraph"><span class="CharOverride-1">Constantantinescu</span></p>
		</div>
		<div id="_idContainer020" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Constantantinescu</span></p>
		</div>
		<div id="_idContainer021" class="Basic-Text-Frame">
			<p class="Basic-Paragraph"><span class="CharOverride-1">Constantantinidis</span></p>
		</div>
		<div id="_idContainer022" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Constantinovici</span></p>
		</div>
		<div id="_idContainer023" class="Basic-Text-Frame">
			<p class="Basic-Paragraph"><span class="CharOverride-1">Constantin-Stelian</span></p>
		</div>
		<div id="_idContainer024" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Constituţionalul</span></p>
		</div>
		<div id="_idContainer025" class="Basic-Text-Frame">
			<p class="Basic-Paragraph"><span class="CharOverride-1">Constituţiunea</span></p>
		</div>
		<div id="_idContainer026" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Conta</span></p>
		</div>
		<div id="_idContainer027" class="Basic-Text-Frame">
			<p class="Basic-Paragraph"><span class="CharOverride-1">Conta</span></p>
		</div>
		<div id="_idContainer028" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Contemporanul</span></p>
		</div>
		<div id="_idContainer029" class="Basic-Text-Frame">
			<p class="Basic-Paragraph"><span class="CharOverride-1">Contemporanul</span></p>
		</div>
		<div id="_idContainer030" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Contemporanul</span></p>
		</div>
		<div id="_idContainer031" class="Basic-Text-Frame">
			<p class="Basic-Paragraph"><span class="CharOverride-1">Contemporanul</span></p>
		</div>
		<div id="_idContainer032" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Contimporanul</span></p>
		</div>
		<div class="_idGenObjectLayout-1">
			<div id="_idContainer033" class="_idGenObjectStyleOverride-1">
				<img class="_idGenObjectAttribute-1" src="06_DGLR_C_554-609-web-resources/image/contimposranul.jpg" alt="" />
			</div>
		</div>
		<div id="_idContainer034" class="Basic-Text-Frame">
			<p class="Basic-Paragraph"><span class="CharOverride-1">Contimporanul</span></p>
		</div>
		<div id="_idContainer035" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Contrafort</span></p>
		</div>
		<div id="_idContainer036" class="Basic-Text-Frame">
			<p class="Basic-Paragraph"><span class="CharOverride-1">Contrapunct</span></p>
		</div>
		<div id="_idContainer037" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Contrapunct</span></p>
		</div>
		<div id="_idContainer038" class="Basic-Text-Frame">
			<p class="Basic-Paragraph"><span class="CharOverride-1">Contrapunct</span></p>
		</div>
		<div id="_idContainer039" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Convenţiunea</span></p>
		</div>
		<div id="_idContainer040" class="Basic-Text-Frame">
			<p class="Basic-Paragraph"><span class="CharOverride-1">Convenţiunea</span></p>
		</div>
		<div id="_idContainer041" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Convorbiri</span></p>
		</div>
		<div id="_idContainer042" class="Basic-Text-Frame">
			<p class="Basic-Paragraph"><span class="CharOverride-1">Convorbiri</span></p>
		</div>
		<div id="_idContainer043" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Convorbiri</span></p>
		</div>
		<div class="_idGenObjectLayout-1">
			<div id="_idContainer044" class="_idGenObjectStyleOverride-1">
				<img class="_idGenObjectAttribute-1" src="06_DGLR_C_554-609-web-resources/image/Conv_lit.jpg" alt="" />
			</div>
		</div>
		<div id="_idContainer045" class="Basic-Text-Frame">
			<p class="Basic-Paragraph"><span class="CharOverride-1">Convorbiri</span></p>
		</div>
		<div id="_idContainer046" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Convorbiri</span></p>
		</div>
		<div class="_idGenObjectLayout-1">
			<div id="_idContainer047" class="_idGenObjectStyleOverride-1">
				<img class="_idGenObjectAttribute-1" src="06_DGLR_C_554-609-web-resources/image/convorbiriliterare_2.jpg" alt="" />
			</div>
		</div>
		<div id="_idContainer048" class="Basic-Text-Frame">
			<p class="Basic-Paragraph"><span class="CharOverride-1">Convorbiri</span></p>
		</div>
		<div id="_idContainer049" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Convorbiri</span></p>
		</div>
		<div id="_idContainer050" class="Basic-Text-Frame">
			<p class="Basic-Paragraph"><span class="CharOverride-1">Convorbiri</span></p>
		</div>
		<div id="_idContainer051" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Convorbiri</span></p>
		</div>
		<div id="_idContainer052" class="Basic-Text-Frame">
			<p class="Basic-Paragraph"><span class="CharOverride-1">Convorbiri</span></p>
		</div>
		<div id="_idContainer053" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Convorbiri</span></p>
		</div>
		<div id="_idContainer054" class="Basic-Text-Frame">
			<p class="Basic-Paragraph"><span class="CharOverride-1">Convorbiri</span></p>
		</div>
		<div id="_idContainer055" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Copilu Cheatră</span></p>
		</div>
		<div id="_idContainer056" class="Basic-Text-Frame">
			<p class="Basic-Paragraph"><span class="CharOverride-1">Copilu Cheatră</span></p>
		</div>
		<div id="_idContainer057" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Corbasca</span></p>
		</div>
		<div id="_idContainer058" class="Basic-Text-Frame">
			<p class="Basic-Paragraph"><span class="CharOverride-1">Corbea</span></p>
		</div>
		<div id="_idContainer059" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Corbea</span></p>
		</div>
		<div id="_idContainer060" class="Basic-Text-Frame">
			<p class="Basic-Paragraph"><span class="CharOverride-1">Corbea</span></p>
		</div>
		<div id="_idContainer061" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Corbea</span></p>
		</div>
		<div id="_idContainer062" class="Basic-Text-Frame">
			<p class="Basic-Paragraph"><span class="CharOverride-1">Corbeanu</span></p>
		</div>
		<div id="_idContainer063" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Corbu</span></p>
		</div>
		<div id="_idContainer064" class="Basic-Text-Frame">
			<p class="Basic-Paragraph"><span class="CharOverride-1">Corbu</span></p>
		</div>
		<div id="_idContainer065" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Corbu</span></p>
		</div>
		<div id="_idContainer066" class="Basic-Text-Frame">
			<p class="Basic-Paragraph"><span class="CharOverride-1">Corbul</span></p>
		</div>
		<div id="_idContainer067" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Corcea</span></p>
		</div>
		<div id="_idContainer068" class="Basic-Text-Frame">
			<p class="Basic-Paragraph"><span class="CharOverride-1">Cordoş</span></p>
		</div>
		<div id="_idContainer069" class="Basic-Text-Frame">
			<p class="Basic-Paragraph ParaOverride-2"><span class="CharOverride-1">Cordoş</span></p>
		</div>
	</body>
</html>

<!DOCTYPE html>
<html>
	<head>
		<meta charset="utf-8" />
		<title>01_DGLR_C_3-59</title>
		<link href="01_DGLR_C_3-59-web-resources/css/idGeneratedStyles.css" rel="stylesheet" type="text/css" />
	</head>
	<body id="x01_DGLR_C_3-59" lang="ro-RO">
		<div class="_idGenObjectLayout-1">
			<div id="_idContainer000" class="Basic-Text-Frame">
			</div>
		</div>
		<div id="_idContainer022" class="_idGenObjectStyleOverride-1">
			<p class="Heuristica-PRIMUL"><span class="titlu-12">CABA, Olga</span> (23.V.1913, Valeva–Cernăuţi – 20.VII.1995, Sebeş), poetă, prozatoare. Este fiica Mariei Caba (n. Kadar), învăţătoare, şi a lui Augustin Caba, inspector şcolar. Absolventă a Liceului Co&#173;mer&#173;cial de Fete din Oradea (1929), <span class="CharOverride-1">C.</span> îşi ia licenţa la Facultatea de Litere şi Filosofie a Universităţii din Cluj (1934). Funcţionează între 1936 şi 1952, apoi între 1954 şi 1958 ca profesoară de limba engleză la Botoşani, Focşani, Oradea, Bucureşti şi Sebeş. În timpul regimului comunist este închisă la Mislea şi Văcăreşti (1952–1953). A debutat cu versuri la revista „Abecedar” în 1933, colaborând ulterior la „Gând românesc”, „Gândirea”, „Axa”, „Revista Fundaţiilor Regale”, „Universul literar” ş.a.</p>
			<p class="Heuristica-BASE">Prima carte publicată de <span class="CharOverride-1">C.</span>, <span class="CharOverride-2">Vacanţă sentimentală în Scoţia</span> (1944), este un memorial de călătorie, având o structură diferită faţă de majoritatea scrierilor de acest gen, prin refuzul informaţiilor livreşti, extrase din ghiduri. Predomină spontaneitatea comunicării impresiilor directe, chiar şi atunci când autoarea se află în faţa castelului lui Walter Scott, a catedralei din Glasgow sau când relatează legenda monstrului din Loch Ness. Ceea ce nu exclude, dimpotrivă, notarea unor amănunte picante (despre viaţa cotidiană, despre obiceiuri, despre localuri de petrecere), cu implicaţii semnificative asupra întregii naraţiuni. Al doilea volum, <span class="CharOverride-2">Poezii</span>, e tipărit după un sfert de veac, în 1970. Viziunea neoclasică, înţesată de referinţe la <span class="CharOverride-3">a</span>ntichitate, este dublată de incursiuni bogat imagistice în lumea vikingilor, transpuse fluid în versuri melopeice. După interludiul poetic din 1970, autoarea se dedică unor ample construcţii epice, publicând câteva romane şi volumul <span class="CharOverride-2">Nuvele fantastice</span> (1984), ce fac dovada unei deosebite predispoziţii imaginative, capabile să domine intrigi arborescente şi planuri paralele, dar nu şi în măsură să insufle tensiune conflictelor, ceea ce, de altfel, nici nu i-a stat în intenţie. <span class="CharOverride-1">C.</span> îşi plasează acţiunea romanelor în anii interbelici, atât în spaţiul românesc, cât şi în cel străin. Primul roman, <span class="CharOverride-2">Cumpăna din cetate</span> (1977), având ca fundal atmosfera vieţii studenţeşti din Anglia, aduce în prim-plan idila dintre românca Lia Matei şi profesorul Claude Andrews; acţiunea se încheie odată cu reîntoarcerea protagonistei în ţară. Proza se constituie într-o carte de atmosferă, cu trimiteri aluzive spre un fantastic abia conturat. Al doilea roman, <span class="CharOverride-2">Pasul alăturea</span> (1979), e structurat pe capitole şi secvenţe ce permit dezvoltarea acţiunii pe mai multe planuri. Partea cea mai interesantă o constituie povestea Lianei Văcărescu, fiica unui ministru, ce-şi rememorează în faţa lui Ion Livezeanu, tânărul inginer care o cere în căsătorie, „pasul alăturea” făcut în adolescenţă cu un tânăr străin viciat, Morland. <span class="CharOverride-2">Totaliter aliter</span> (1982) are o tentă ştiinţifico-fantastică. Protagonista, Laura, soţia inginerului Daniel, este o desăvârşită maestră în arta de a ţese covoare. Mergând la Forlani (Făgăraş), la baciul Amos Stoian, care făcea vopsele naturale din plante, Laura este învinuită că l-ar fi ucis pe cioban, stăpânită fiind de stări obsesive de alienare. Dispare de acasă, pătrunzând într-o lume stranie, unde e supusă unor experienţe fantastice; conectată la curentul electric, se desface de trup, mutându-se într-o altă existenţă, extracorporală. Semnificaţia cărţii e încifrată în povestea a doi călugări din <span class="CharOverride-3">e</span>vul <span class="CharOverride-3">m</span>ediu, inclusă în substanţa romanului. Primul, murind, îi apare celuilalt în vis pentru a-i spune că lumea de dincolo este <span class="CharOverride-2">totaliter aliter</span> – cu totul altfel. Deşi construit pe un conflict aparent naiv (bazat pe coincidenţe şi apariţii bizare), romanul <span class="CharOverride-2">Zodia Vărsătorului de Apă</span> (1988) oferă o lectură atractivă prin includerea în naraţiune, ca personaje, a unor personalităţi ilustre, precum Ştefan Luchian, George Enescu, N.D. Cocea, Adrian Maniu ş.a. În genere, proza se distinge prin uşurinţa alunecărilor în straniu şi fantastic, prin fineţea incursiunilor în psihologia feminină a vârstei nubile şi prin antrenanta abordare, cu substrat livresc, a unor teme eterne, luate drept fundal al naraţiunilor. Epicul e înţesat, nu o dată, de sensuri ascuns iniţiatice, de simboluri şi semnificaţii ezoterice, naraţiunea tinzând să comunice alte adevăruri decât cele aparente. O influenţă din partea prozei lui V. Voiculescu şi a nuvelisticii lui Mircea Eliade e de bănuit. Au rămas de la <span class="CharOverride-1">C.</span> manuscrisele unor romane, memoriale de călătorie, piese de teatru redactate în română şi engleză.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Vacanţă sentimentală în Scoţia</span>, Bucureşti, 1944; <span class="CharOverride-2">Poezii</span>, Cluj, 1970; <span class="CharOverride-2">Cumpăna din cetate</span>, Bucureşti, 1977; <span class="CharOverride-2">Pasul alăturea</span>, Bucureşti, 1979; <span class="CharOverride-2">Totaliter aliter</span>, Bucureşti, 1982; <span class="CharOverride-2">Nuvele fantastice</span>, Bucureşti, 1984; <span class="CharOverride-2">Zodia Vărsătorului de Apă</span>, Bucureşti, 1988; <span class="CharOverride-2">Teatru</span>, îngr. Mircea Cenuşă, Alba Iulia, 2001.</p>
			<p class="Heuristica___m_RPR"><span class="CharOverride-1">Repere bibliografice:</span> Perpessicius, <span class="CharOverride-2">Opere</span>, IX, <span class="CharOverride-2">25–26</span>; Florin Manolescu, <span class="CharOverride-2">„Poezii”</span>, RL, 1970, 18; Petru Poantă, <span class="CharOverride-2">„Poezii”</span>, ST, 1970, 6; Radu Ciobanu, <span class="CharOverride-2">Între două tentaţii</span>, T, 1979, 6; Mircea Tomuş, <span class="CharOverride-2">„Nuvele fantastice”</span>, T, 1985, 4; Cornel Ungureanu, <span class="CharOverride-2">„Zodia Vărsătorului de Apă”</span>, O, 1988, 46; Radu Ciobanu, <span class="CharOverride-2">„Zodia Vărsătorului de Apă”</span>, T, 1989, 8; Negoiţescu, <span class="CharOverride-2">Scriitori contemporani</span>, <span class="CharOverride-2">66–73</span>; <span class="CharOverride-2">Olga Caba</span>, APF, 1990, 5–7 (grupaj special); Cozea, <span class="CharOverride-2">Prozatoare</span>, <span class="CharOverride-2">82–125</span>; <span class="CharOverride-2">Dicţ. scriit. rom.</span>,<span class="CharOverride-2"> </span>I, <span class="CharOverride-2">421–422</span>; Nicu Caranica, <span class="CharOverride-2">Un Esculap al sufletului românesc</span>, Bucureşti, 1997, <span class="CharOverride-2">199–208</span>; Popa, <span class="CharOverride-2">Ist. lit.</span>, II, <span class="CharOverride-2">808</span>; Opriţă, <span class="CharOverride-2">Anticipaţia</span>, <span class="CharOverride-2">429–433</span>; [<span class="CharOverride-2">Olga Caba</span>], „Discobolul” (Alba Iulia), 2005, 92–94 (grupaj special). &#9;<span class="CharOverride-4">I.O.</span></p>
			<p class="Heuristica-PRIMUL"><span class="titlu-12">CABAC, Nistor</span> (23.XI.1913, Culnaia Veche–Odessa – 26.XI.1937, Tiraspol), poet. Absolvent, în 1931, al Şcolii Pedagogice din Balta, urmează cursurile Institutului Pedagogic din Tiraspol, pe care le termină în 1935. A fost executat prin împuşcare în toamna anului 1937. </p>
			<p class="Heuristica-BASE"><span class="CharOverride-1">C. </span>a lucrat la „Comsomolistul Moldovei” între 1935 şi 1937, după ce debutase la „Moldova literară” în 1930. Mai publică în „Scânteia leninistă”, „Octombrie”. Versurile lui – <span class="CharOverride-2">Întâia brazdă</span> (1932), <span class="CharOverride-2">Limbile de foc</span> (1934), <span class="CharOverride-2">Cu toată inima</span> (1935) –, puternic ideologizate, colportează lozinci bolşevice, mimând optimismul şi folosind o imagistică simplistă, uneori la limita vulgarităţii.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Întâia brazdă</span>, Chişinău, 1932; <span class="CharOverride-2">Limbile de foc</span>, Chişinău, 1934; <span class="CharOverride-2">Cu toată inima</span>, Chişinău, 1935; <span class="CharOverride-2">Poezii alese</span>, Chişinău, 1957; <span class="CharOverride-2">Poezii</span>, îngr. şi pref. V. Tolocenco, Chişinău, 1977.</p>
			<p class="Heuristica___m_RPR"><span class="CharOverride-1">Repere bibliografice:</span> Vasile Badiu, <span class="CharOverride-2">Pro&#173;filuri</span>, <span class="CharOverride-2">240–244</span>;<span class="CharOverride-2"> </span>Mihail Dolgan, <span class="CharOverride-2">Poezia sovietică moldo&#173;venească din anii 20–30</span>,<span class="CharOverride-2"> </span>Chişinău, 1979, <span class="CharOverride-2">passim</span>; Vasile Badiu, <span class="CharOverride-2">Istoria literaturii moldoveneşti</span>, III, partea I, Chişinău, 1989, <span class="CharOverride-2">336–342</span>; Cimpoi, <span class="CharOverride-2">Ist. lit. Basarabia</span>, <span class="CharOverride-2">160</span>,<span class="CharOverride-2"> 161</span>,<span class="CharOverride-2"> 389</span>; <span class="CharOverride-2">Dicţ. Chişinău</span>, <span class="CharOverride-2">94. &#9;</span><span class="CharOverride-4">M.Dg</span><span class="CharOverride-2">.</span></p>
			<p class="Heuristica-PRIMUL"><span class="titlu-12">CACIONA, Tache</span><span class="CharOverride-1"> </span>(1885, Avdela, Grecia – 1971, Avdela, Grecia), poet, prozator. A absolvit, ca mai toţi scriitorii aromâni din generaţiile mai vechi, liceul românesc din Bitolia, în Macedonia, după care urmează, la Bucureşti, cursurile Şcolii Superioare de Agricultură de la Herăstrău. În 1910 obţine titlul de inginer agronom. În 1910–1911 e în fruntea revistei „Lilicea Pindului”, alături de alţi entuziaşti animatori ai mişcării culturale şi artistice aromâne. </p>
			<p class="Heuristica-BASE"><span class="CharOverride-1">C.</span> este poetul aromân cel mai apropiat structural de George Coşbuc. Ca şi acesta, el „povesteşte” lirico-epic, remarcându-se prin virtuozitate prozodică. Participă, intens, la bucuriile şi amărăciunile „personajelor” lirice, până la a se identifica întru totul cu ele. Aşa se întâmplă, între altele, şi în cea mai frumoasă poezie a sa, <span class="CharOverride-2">La isusire</span>, ca şi în altele, precum <span class="CharOverride-2">Di cu noapte </span>sau în atât de cunoscuta printre aromâni, ajunsă de mult a fi încorporată în folclor, <span class="CharOverride-2">Ah, iară ñi-bati ocl’iul!</span>, poezie pusă pe note şi cântată, la fel ca atâtea versuri coşbuciene. Este de reţinut, deopotrivă, un foarte des întâlnit dialog, eliptic, dar copleşitor, prezent în câteva poeme ale sale, cum sunt <span class="CharOverride-2">Di-acasă</span>,<span class="CharOverride-2"> Nă carti</span>, de fapt veritabile poeme-epistole de la părinţi către fiul plecat departe, de la fecior către părinţii lui, şi unul şi ceilalţi fiind îndureraţi că nu le stă în putere să stăvilească ruinarea obştii hărţuite, între etnii vrăjmaşe, acolo, în Balcani. Semnificative sunt şi poemele de „jale” ale lui <span class="CharOverride-1">C.</span>, cele în care deplânge sfâşietor ruina consângenilor lui din Pind, spectacolul satelor aromâneşti, părăsite mai cu seamă din cauza prigoanei la care a fost supusă populaţia de către turci în vremuri mai vechi, dar şi de alţii, după ce s-au înstăpânit aici, în urma războaielor balcanice. Expresiv în mod deosebit este din această perspectivă poemul <span class="CharOverride-2">Fudzi haraua di la noi</span>, care în transpunere liberă sună astfel: „Nu mai sunt bucurii pe la noi/ Şi ni s-a stins până şi zâmbetul!/ E jale-n lumea noastră de la oi,/ Şi e tristeţe-n casele noastre!.../ În munţi, prin văi, cântecul piere,/ Şi piere şi prin sate.../ Şi sunt de-acuma veri la rând,/ De când doar plâns şi dor se-aud...”. Se percep aici şi ecouri din poezia lui Octavian Goga, inflexiunile versului şi chiar câteva vocabule-cheie fiind similare. Din puţinele pagini de proză ale lui <span class="CharOverride-1">C.</span>, <span class="CharOverride-2">Inimă tu plâtări</span> aminteşte de proza fantastică a lui I.L. Caragiale. Este o alegorie în registru ironic despre un „erou” ce nu poate fi răpus în luptă de duşmani pentru că inima lui nu se află în faţă, ci în spate, unde e protejată de o „armură” de tinichea.</p>
			<p class="Heuristica___mici"><span class="CharOverride-1">SCRIERI: </span>[<span class="CharOverride-2">Versuri</span>], în Tache Papahagi, <span class="CharOverride-2">Antologie aromânească</span>, Bucureşti, 1922, <span class="CharOverride-2">235–244</span>, în UVPA, <span class="CharOverride-2">236–243</span>; [<span class="CharOverride-2">Versuri, proză</span>], în Tache Papahagi, <span class="CharOverride-2">Poeţii Z. A. Araia şi T. Caciona</span>, Bucureşti, 1932, <span class="CharOverride-2">98–129</span>; <span class="CharOverride-2">Di-acasă</span>, Constanţa, 2000.</p>
			<p class="Heuristica___m_RPR"><span class="CharOverride-1">Repere bibliografice: </span>Tache Papahagi, <span class="CharOverride-2">Poeţii Z.A. Araia şi T. Caciona</span>, Bucureşti, 1932, <span class="CharOverride-2">V–XXI</span>; Hristu Cândroveanu, <span class="CharOverride-2">Tache Caciona</span>, UVPA, <span class="CharOverride-2">235. &#9;</span><span class="Semnatura">Hr.C., N.Sr.</span></p>
			<p class="Heuristica-PRIMUL"><span class="titlu-12">CACOVEANU, Ştefan</span> (25.XII.1843, Ciugudu de Sus, j. Alba – 17.XII.1936, Alba Iulia), literat, culegător de folclor. A făcut liceul la Aiud şi la Blaj, unde l-a avut profesor pe Ioan Micu-Moldovanu, la îndemnul căruia notează primele texte populare culese din satul natal, asemenea multor altor elevi blăjeni care au contribuit la adunarea doinelor şi strigăturilor din Transilvania, publicate în anul 1885 de Jan Urban Jarník şi de Andrei Bârseanu. Elev în ultimul an de liceu, <span class="CharOverride-1">C.</span> are prilejul să-l găzduiască în 1866 pe tânărul peregrin M. Eminescu, atras de faima istorică şi culturală a Blajului. Cele aproape două luni petrecute cu Eminescu la Blaj, precum şi reîntâlnirea lor la Bucureşti, în 1868, le-a evocat în revista „Luceafărul” (în 1904 şi 1905), înscriindu-şi, cel puţin prin aceste amintiri, numele în istoria literaturii române. <span class="CharOverride-1">C.</span> îşi începe studiile în teologie şi litere la Viena, continuă literele şi filosofia la Bucureşti (1868–1869) şi se decide pentru studiul dreptului (la Sibiu şi Cluj). Parcurge treptele ierarhice de la funcţionar până la judecător la <span class="CharOverride-3">t</span>ribunalul din Alba Iulia, unde a rămas până la pensionare.</p>
			<p class="Heuristica-BASE">Amintirile lui <span class="CharOverride-1">C.</span> despre Eminescu îl dezvăluie pe tânărul poet modest, discret, cu o cultură vastă, pasionat de literatura română şi foarte atent la aspectul popular al limbii, deosebit de exigent în privinţa scrierilor destinate publicării şi cu un excelent dar al expunerii orale. <span class="CharOverride-1">C.</span> scria, se pare, destul de greu şi se hotăra şi mai greu să publice. Legenda <span class="CharOverride-2">Floarea soarelui</span>, apărută în 1888 în „Convorbiri literare”, i-a trimis-o lui Titu Maiorescu doar la insistenţele profesorului de estetică Ioan Paul, nepot şi prieten al său. Motivul popular al fetei de împărat care se îndrăgosteşte de soare şi se metamorfozează, din pricina curiozităţii ei, în floare a soarelui, este versificat corect, cursiv, fiind o prelucrare asemănătoare celor făcute de Vasile Alecsandri, George Coşbuc sau, mai târziu, de St. O. Iosif. Forma definitivă, cizelată în urma sugestiilor lui Maiorescu, reprodusă de numeroase manuale şi antologii, tipărită separat (1910) şi inclusă în volumul <span class="CharOverride-2">Petrea Voinicul şi alte balade în formă populară</span> (1930), rămâne cea mai cunoscută scriere a sa. <span class="CharOverride-2">Petrea</span>, „baladă populară”, publicată mai întâi în „Revista nouă” (1888), şi <span class="CharOverride-2">Marcu</span> sunt tot versificări în manieră personală după balade de tipul <span class="CharOverride-2">Ghiţă Cătănuţă</span> şi <span class="CharOverride-2">Marcu</span>. Legenda <span class="CharOverride-2">Logofătul Tăut</span> (1913) pare a fi, de asemenea, o prelucrare. Despre fabulele lui tipărite în volum abia în 1925, dar scrise în urmă cu cinci decenii, Mihail Dragomirescu afirma că sunt cele mai bune, după cele ale lui Grigore Alexandrescu, din literatura română. Sursa folclorică de care autorul a stat tot timpul aproape este vizibilă şi în fabule, căci majoritatea ilustrează proverbe, pilde populare şi istorioare cu conţinut moralizator de largă circulaţie. <span class="CharOverride-1">C.</span> avea conştiinţa contribuţiei unui scriitor la formarea limbii literare, căci în prefaţă vorbeşte despre strădania lui de a îmbogăţi limba cu arhaisme şi regionalisme. A mai cules lirică populară, publicată, în 1869–1870, în ziarele „Adunarea naţională” şi „Informaţiunile bucureştene” ale lui V.A. Urechia, precum şi basme, legende, poveşti, snoave, apărute postum în 1975. Cele mai multe poveşti sunt variante ale unor motive cunoscute, dar înlănţuirea originală a episoadelor şi apariţia multor elemente inedite ţin treaz interesul cititorilor. După unele mărturii, <span class="CharOverride-1">C.</span> ar fi lăsat în manuscris şi câteva traduceri din Ossian. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Floarea soarelui,</span> Sibiu, 1910; <span class="CharOverride-2">Logofătul Tăut</span>, Blaj, 1913; <span class="CharOverride-2">Fabule</span>, pref. Al. Lapedatu, Bucureşti, 1925; <span class="CharOverride-2">Petrea Voinicul şi alte balade în formă poporală</span>, Sibiu, 1930; <span class="CharOverride-2">Eminescu în Blaj. Eminescu la Bucureşti</span>, în <span class="CharOverride-2">Amintiri</span> <span class="CharOverride-2">despre Eminescu</span>, îngr. Ion Popescu, Iaşi, 1971, <span class="CharOverride-2">19–34</span>; <span class="CharOverride-2">Amintiri despre Eminescu</span>, îngr. Corneliu-Remus Cacoveanu, pref. Ion Buzaşi şi Ion Mărgineanu, Cluj-Napoca, 2000; <span class="CharOverride-2">Scrieri</span>, îngr. Corneliu-Remus Cacoveanu, postfaţă Ion Buzaşi şi Ion Mărgineanu, Cluj-Napoca, 2000; <span class="CharOverride-2">Scrieri</span>, îngr. Ion Buzaşi şi Ion Mărgineanu, Cluj-Napoca, 2000.<span class="CharOverride-2"> </span><span class="CharOverride-1">Culegeri: [</span><span class="CharOverride-2">Poveşti</span>], în <span class="CharOverride-2">Poveşti din Transilvania</span>, îngr. Ovidiu Bârlea şi Ion Taloş, pref. Ovidiu Bârlea, Cluj-Napoca, 1975, <span class="CharOverride-2">75–220</span>.</p>
			<p class="Heuristica___m_RPR"><span class="CharOverride-1">Repere bibliografice:</span> Mihail Dragomirescu, <span class="CharOverride-2">Un mare fabulist român</span>, „Clipa”, 1925, 99; Horia Teculescu, <span class="CharOverride-2">Ştefan Cacoveanu</span>, „Anuarul presei române”, 1926, <span class="CharOverride-2">101–104</span>;<span class="CharOverride-2"> </span>Nicolae Albu, <span class="CharOverride-2">Un junimist uitat: Ştefan Cacoveanu</span>, „Lanuri”, 1937, 2; M.N. Rusu, <span class="CharOverride-2">Prietenul lui Eminescu</span>, SPM, 1976, <span class="CharOverride-2">299–300</span>; <span class="CharOverride-2">Dicţ. lit. 1900, 139–140</span>; Datcu, <span class="CharOverride-2">Dicţ. etnolog.</span>, <span class="CharOverride-2">178. &#9;</span><span class="Semnatura">L.Cş.</span></p>
			<div class="_idGenObjectLayout-1">
				<div id="_idContainer003">
					<div id="_idContainer001" class="Basic-Text-Frame">
						<p class="Titlu-Nume-H">CACOVEANU, Viorel </p>
						<p class="Titlu-mic-DATE">(5.VIII.1937, Cluj), prozator, dramaturg, gazetar. </p>
					</div>
					<div id="_idContainer002" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="01_DGLR_C_3-59-web-resources/image/Cacoveanu_Viorel.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Martei (n. Cordoş) şi al lui Viorel Cacoveanu, cazangiu la Atelierele de Reparat Material Rulant Cluj. După Liceul „George Bariţiu” din Cluj, absolvit în 1954, şi un periplu ca student la Politehnică şi apoi la Facultatea de Matematică a Universităţii clujene, se decide pentru Filologie, facultate pe care o termină în 1962. Încă din 1955 trimite corespondenţe de la manifestările sportive la ziarul „Sportul popular”, ulterior frecventează cenaclul de la Asociaţia Scriitorilor din Cluj, unde şi citeşte schiţe cu caracter satiric, semnând articole despre problemele tineretului mai cu seamă în ziarul local „Făclia”, în redacţia căruia va şi intra imediat după obţinerea licenţei, abia târziu transferându-se în redacţia revistei „Steaua”, unde lucrează până la pensionare (1987–1997). Debutul literar are loc în 1961, la „Steaua”, cu o schiţă. Mai colaborează la „Tribuna”, „România literară”, „Teatrul”, „Luceafărul”, „Scena”, „Urzica”, „Moftul român”, „Familia” ş.a. A obținut în mai multe rânduri Premiul Filialei din Cluj a Uniunii Scriitorilor (1983, 1995, 2000, 2006).</p>
			<p class="Heuristica-BASE">Anii de gazetărie sunt extrem de fructuoşi pentru <span class="CharOverride-1">C.</span>, el publicând în paginile ziarului „Făclia”, aproape zilnic, reportaje şi anchete sociale, fapt ce-i înlesneşte o bună cunoaştere a realităţilor din acei ani. Rodul activităţii gazetăreşti este volumul de debut <span class="CharOverride-2">Fata care spune Da!</span> (1970), care, conţinând anchete în mediile tinerilor, stârneşte reacţii nu tocmai favorabile în presa de partid datorită modului tranşant critic de abordare a condiţiilor de viaţă insane şi a promiscuităţii morale în care erau obligaţi să-şi înceapă viaţa tinerii. Accentele critice, reliefând crud aspecte negative, vor rămâne o constantă a scrisului lui <span class="CharOverride-1">C.</span>, fie că vor fi mascate în romane cu tramă poliţistă – <span class="CharOverride-2">Blondele întotdeauna trişează</span> (1971), <span class="CharOverride-2">Un coniac pentru o fată</span> (1973), <span class="CharOverride-2">Morţii nu mint niciodată</span> (1975), <span class="CharOverride-2">Cu moartea între patru ochi</span> (1977) –, fie că intră în reportaje de pe şantiere hidroenergetice (<span class="CharOverride-2">Someşul Cald</span>, 1974), dar mai ales în volume de proză scurtă, în care se cultivă satira acidă, caragialiană, grefată pe un model de sobrietate analitică specific tradiţiei ardeleneşti. Astfel, incizii necruţătoare apar şi în proza scurtă din culegerea <span class="CharOverride-2">Singurătatea unei femei frumoase</span> (1980), dar mai cu seamă în <span class="CharOverride-2">Aprobare pentru un tango</span> (1982), carte comentată pe larg de Monica Lovinescu în emisiunile postului de radio Europa Liberă. Între timp, <span class="CharOverride-1">C. </span>îşi descoperă vocaţia de dramaturg. Piesele – <span class="CharOverride-2">Sentinţă pentru martori</span> (1976), <span class="CharOverride-2">Anotimpul speranţei</span> (1978), <span class="CharOverride-2">Valsul de la miezul nopţii</span> (1980), <span class="CharOverride-2">Ultima aventură</span> (1982) – i se reprezintă pe scenele din Cluj-Napoca, Satu Mare, Bacău, Oradea ş.a. Aici autorul caută să radiografieze adevărata faţă a realităţii din ţara unui regim totalitar, abrutizant, piesele fiind considerate în epocă adevărate „îndrăzneli” din punct de vedere politic. În acelaşi timp, critica dramatică îl aşază alături de autori satirici ca Ion Băieşu, Tudor Popescu, Paul Cornel Chitic. <span class="CharOverride-2">Seneca sau Sfârşitul unei iubiri</span>, text scris în anii ’80, publicat în 1995, dar reprezentat scenic abia în 1998, la Teatrul Naţional din Cluj-Napoca, este o parabolă privitoare la condiţia dictatorului, în care ceea ce s-a întâmplat în Roma antică a lui Nero sugerează străveziu aberantele măsuri preconizate, într-o exaltare paranoică, de dictatorul de la Bucureşti. După 1989 <span class="CharOverride-1">C.</span> se exersează şi în domeniul revistei teatrale, continuând să scrie şi povestiri, schiţe. Paginile de proză scurtă din volumele <span class="CharOverride-2">Sfatul medicului</span> (1990), <span class="CharOverride-2">Jocul</span> (1991), <span class="CharOverride-2">Şi Caragiale e cu noi!</span> (1991), <span class="CharOverride-2">Drumul spre Europa</span> (1996), <span class="CharOverride-2">Înmormântare via FMI</span> (2000), <span class="CharOverride-2">Pomana porcului electoral</span> (2003), <span class="CharOverride-2">Democraţia bufonilor</span> (2006), <span class="CharOverride-2">Privatizarea cimitirelor</span> (2009), <span class="CharOverride-2">Curat-murdar</span> (2012) surprind secvenţe din realitatea teribilă a vieţii cotidiene, în care indivizii sunt supuşi unor angrenaje sociale de presiune depersonalizantă, de corupţie, nedreptate şi discriminare. În general, scriitorul cultivă satira cu gust amar, pe un ton mucalit, cârcotaş, nu de puţine ori abordând şi formula fabulei sau a apologului, exprimarea metaforică sau epigrama, precum în textele din <span class="CharOverride-2">Epigrama în ţara crizei </span>(2010). Trimiterile permit însă întotdeauna identificări în realitatea imediată. Astfel, scrierile lui <span class="CharOverride-1">C.</span> au drept sursă tumultul scenei politice a (post)tranziţiei, fiind axate pe subiecte de actualitate, cum sunt derapajele instituţiei prezidenţiale în<span class="CharOverride-2"> Pilat din Port</span> (2011). Un euroscepticism acut, îndreptat spre vacuitatea unei politici europene sterile, dar şi spre situaţia critică a României în noul context, se manifestă în<span class="CharOverride-2"> </span>piesa <span class="CharOverride-2">Noapte bună, Europa!</span>. Episoade istorice controversate a căror dezbatere ocupă prim-planul mediatic, cum ar fi personalitatea lui Teodor Şuşman, războiul dus de partizani în Munţii Apuseni, barbaria miliţienilor şi a securiştilor în anii ’50 ai secolului trecut sunt abordate în romanul <span class="CharOverride-2">Învinşii </span>(2009), de data aceasta într-o tonalitate gravă, îndurerată, fără umor. Toate vădesc dimensiunea moralizatoare, intransigentă, de critică a moravurilor prezentului, atât de caracteristică scrisului lui <span class="CharOverride-1">C.</span>, fie că e vorba de ficţiune, schiţe de umor politic sau dramaturgie. Verva satiric-moralizatoare funcționează mai bine în romanele şi în piesele sale de teatru decât în schiţele de umor politic în tradiţie declarat caragialiană. Totuşi, anumite excese teziste nu lipsesc nici din dramaturgie, un exemplu fiind piesa <span class="CharOverride-2">Sentinţă pentru martori</span>. Pasiunea publicisticii nu a fost nici ea abandonată, <span class="CharOverride-1">C.</span> realizând de-a lungul anilor o serie de incitante interviuri cu personalităţi de marcă ale scrisului românesc, de la Eugen Simion şi Adrian Marino la Octavian Paler, Augustin Buzura sau Ion Lăncrănjan, pe care le-a adunat în 2001 în volumul intitulat simplu <span class="CharOverride-2">Interviuri</span>. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Fata care spune Da!</span>, Bucureşti, 1970; <span class="CharOverride-2">Blondele întotdeauna trişează</span>, Cluj, 1971; <span class="CharOverride-2">Un coniac pentru o fată</span>, Cluj, 1973; <span class="CharOverride-2">Someşul Cald</span>, Cluj-Napoca, 1974; <span class="CharOverride-2">Morţii nu mint niciodată</span>, Cluj-Napoca, 1975; <span class="CharOverride-2">Cu moartea între patru ochi</span>, Cluj-Napoca, 1977; <span class="CharOverride-2">Singurătatea unei femei frumoase</span>, Cluj-Napoca, 1980; <span class="CharOverride-2">Aprobare pentru un tango</span>, Cluj-Napoca, 1982; <span class="CharOverride-2">Ultima aventură</span>, Bucureşti, 1982; <span class="CharOverride-2">O dimineaţă de luni</span>, Cluj-Napoca, 1985; <span class="CharOverride-2">Sfatul medicului</span>, Cluj-Napoca, 1990; <span class="CharOverride-2">Jocul</span>, Cluj-Napoca, 1991; <span class="CharOverride-2">Şi Caragiale e cu noi!</span>, Cluj-Napoca, 1991; <span class="CharOverride-2">Seneca sau Sfârşitul unei iubiri</span>, Bucureşti, 1995;<span class="CharOverride-2"> Drumul spre Europa</span>, Cluj-Napoca, 1996; <span class="CharOverride-2">Înmormântare via FMI</span>, Cluj-Napoca, 2000; <span class="CharOverride-2">Interviuri</span>, Cluj-Napoca, 2001; <span class="CharOverride-2">Interviuri literare</span>, Slobozia, 2001; <span class="CharOverride-2">Teatru, </span>I–III,<span class="CharOverride-2"> </span>Cluj-Napoca, 2001–2004; <span class="CharOverride-2">Pomana porcului electoral</span>, Bucureşti, 2003; <span class="CharOverride-2">Veşnica închinare</span>, Bucureşti, 2004; <span class="CharOverride-2">Democraţia bufonilor</span>,<span class="CharOverride-2"> </span>Cluj-Napoca, 2006; <span class="CharOverride-2">Satanizarea Românie</span>i,<span class="CharOverride-2"> </span>Craiova, 2006; <span class="CharOverride-2">O lume în patru rânduri</span>, Cluj-Napoca, 2007; <span class="CharOverride-2">Turma</span>,<span class="CharOverride-2"> </span>Cluj-Napoca, 2007; <span class="CharOverride-2">Istoria risipită</span>, Cluj-Napoca, 2008; <span class="CharOverride-2">Despre fotbal…</span>, Cluj-Napoca, 2009; <span class="CharOverride-2">Privatizarea cimitirelor</span>, Cluj-Napoca, 2009; <span class="CharOverride-2">Epigrama în ţara crizei</span>, Cluj-Napoca, 2010; <span class="CharOverride-2">Învinşii</span>, Cluj-Napoca, 2009; <span class="CharOverride-2">Pilat din Port</span>, Cluj-Napoca, 2011; <span class="CharOverride-2">Curat-murdar</span>, Cluj-Napoca, 2012.</p>
			<p class="Heuristica___m_RPR"><span class="CharOverride-1">Repere bibliografice:</span> George Pruteanu, <span class="CharOverride-2">„Blondele întotdeauna trişează”</span>, CL, 1972, 15; Mircea Iorgulescu, <span class="CharOverride-2">„Un coniac pentru o fată”</span>, LCF, 1973, 23; Mircea Vaida, <span class="CharOverride-2">Actualitatea naraţiunii</span>, TR, 1979, 32; Alice Georgescu, <span class="CharOverride-2">„Valsul de la miezul nopţii”</span>, TTR, 1983, 3; Marian Popescu, <span class="CharOverride-2">„Mă propun director”</span>, RL, 1983, 23; Valentin Silvestru, <span class="CharOverride-2">Dramaturgia adevărului</span>, RL, 1983, 2; Adrian Marino, <span class="CharOverride-2">Surprizele antologiei</span>, TR, 1983, 15; Ghiţulescu, <span class="CharOverride-2">O panoramă, 272–275</span>; <span class="CharOverride-2">Dicţ. scriit. rom.</span>, I, <span class="CharOverride-2">422–423</span>; Ştefan Cazimir, <span class="CharOverride-2">Ficţiune şi realitate</span>, ALA, 2000, 519; Ghiţulescu, <span class="CharOverride-2">Istoria</span>, <span class="CharOverride-2">414–415</span>; Tudor Dumitru Savu, <span class="CharOverride-2">„Înmormântarea via FMI”</span>, F, 2000, 3; Voncu, <span class="CharOverride-2">Secvenţe</span>, II, <span class="CharOverride-2">96–100</span>;<span class="CharOverride-2"> </span>Cocora, <span class="CharOverride-2">Privitor</span>, IV, <span class="CharOverride-2">188–190</span>; Mircea Popa, <span class="CharOverride-2">Istoria la tribunalul dreptăţii</span>, VR, 2005, 8–9; Constantin Cubleşan, <span class="CharOverride-2">Viorel Cacoveanu – 75</span>, ST, 2012, 7–8. &#9;<span class="Semnatura">Ct.C., Ad.S.</span></p>
			<p class="Heuristica_PRIMUL_Semnat"><span class="titlu-12">CADRAN</span>, revistă apărută la Bucureşti în 15 decembrie 1931 (un număr), apoi bilunar, de la 15 septembrie 1939 până la 4 decembrie 1939. Director: Ştefan Popescu. Începând cu numărul 3/1939 adaugă subtitlul „Pentru literatură şi artă”. <span class="CharOverride-1">C.</span> îşi propune „să aducă scrisul proaspăt, critica nepărtinitoare a tineretului dedicat literelor, artei şi realităţii româneşti” (<span class="CharOverride-2">Prefaţă</span>). Publică poezie, proză, eseuri critice, biografii, cronici, revista revistelor, note, comentarii, reportaje. Colaborează cu poezie Geo Dumitrescu, care debutează aici sub pseudonimul Vladimir Ierunca (<span class="CharOverride-2">Cântec</span>, 1/1939), Mihai Beniuc (<span class="CharOverride-2">Fiinţe</span>), Alexandru Balaci (<span class="CharOverride-2">Mama</span>), Simion Stolnicu (<span class="CharOverride-2">Talisman</span>), Mihu Dragomir, Paul Dimitriu, Teodor Nencev; cu proză e prezent Nicolae Ivanovici, cu reportaje, Ștefan Popescu. Semnează articole critice şi eseuri Mihnea Gheorghiu (<span class="CharOverride-2">Whitman</span>, <span class="CharOverride-2">W.H. Auden şi poezia tânără engleză</span>,<span class="CharOverride-2"> Literatura de azi în Statele Unite</span>),<span class="CharOverride-2"> </span>Dumitru Niţă (<span class="CharOverride-2">Un spirit european: Valéry Larbaud</span>), Valeriu Ciobanu (<span class="CharOverride-2">Alexandru I. Herzen</span>),<span class="CharOverride-2"> </span>Miron Constantinescu (<span class="CharOverride-2">Noul realism românesc</span> – studiu dedicat reportajului lui Geo Bogza). Alţi colaboratori: Silvian Iosifescu, Ion Iordache, Mircea Tiriung (Sergiu Ludescu).&#9;<span class="Semnatura">C.Tt.</span></p>
			<div class="_idGenObjectLayout-1">
				<div id="_idContainer004" class="_idGenObjectStyleOverride-1">
					<img class="_idGenObjectAttribute-1" src="01_DGLR_C_3-59-web-resources/image/CADRAN_1934a.jpg" alt="" />
				</div>
			</div>
			<p class="Heuristica_PRIMUL_Semnat"><span class="titlu-12">CADRAN</span>, revistă apărută la Iaşi, lunar, din ianuarie până în iunie 1934, cu subtitlul „Literar, critic, social”. Fără a menţiona colegiul redacţional, <span class="CharOverride-1">C.</span> avea redacţia şi administraţia acasă la Sandu Teleajen, care poate fi considerat directorul publicaţiei, ajutat de G.M. Zamfirescu, Titus Hotnog şi Bogdan Amaru, colaboratori activi începând chiar cu primul număr. În articolul-program <span class="CharOverride-2">Tot ce putem spune acum</span> G.M. Zamfirescu arată că revista, reunind scriitori de la „Gândul nostru” şi „Pagini moldovene” (desfiinţate în 1928, respectiv în 1933), va acorda toată atenţia literaturii, voindu-se „o gazetă de preocupări literare, artistice şi sociale”. Publică proză de Bogdan Amaru (fragmente din romanul <span class="CharOverride-2">Amor vagabond</span>), Const. Argeşanu, Adrian Pascu, G.M. Zamfirescu, Aurel Lambrino, Titus Hotnog, o schiţă romanţată de C. Săteanu şi câteva fragmente din proza lui Şalom Alehem în traducerea lui Carol Drimer, versuri de Gina Sandri, Nicolae Ţaţomir, Ştefan Ciubotăraşu, Ion Brambură (Const. Arge&#173;şanu), George Lesnea (prezent şi cu traduceri din M.I. Lermontov), A.G. Delafântânele. Bine conturată este secţiunea de critică literară, Bogdan Amaru semnând aproape în fiecare număr câte trei-patru recenzii la cărţi nou apărute: <span class="CharOverride-2">Velerim şi Veler Doamne</span> de V.I. Popa, <span class="CharOverride-2">Apostol</span> de Cezar Petrescu, <span class="CharOverride-2">Normaliştii </span>şi<span class="CharOverride-2"> Vitrina cu păpuşi de porţelan </span>de B. Jordan, <span class="CharOverride-2">Calea </span><span class="CharOverride-2">Văcăreşti</span> de I. Peltz, <span class="CharOverride-2">Tablete din Ţara de Kuty</span> de Tudor Arghezi, <span class="CharOverride-2">Creanga de aur</span> de M. Sadoveanu, <span class="CharOverride-2">Mamina</span> de Al. Lascarov-Moldovanu, <span class="CharOverride-2">Regele Richard al III-lea </span>de Shakespeare în traducerea lui I.M. Sadoveanu, <span class="CharOverride-2">Poezii</span> de D. Nanu, <span class="CharOverride-2">Primele poeme</span> de Tristan Tzara, <span class="CharOverride-2">Mormolocul</span> de Profira Sadoveanu, <span class="CharOverride-2">Arsenic</span> de Sergiu Dan, <span class="CharOverride-2">Pagini din Baudelaire</span> (traduse de Al. T. Stamatiad),<span class="CharOverride-2"> Machiavelli </span>de C. Antoniade şi <span class="CharOverride-2">Din viaţa drumului de fier</span>, reportaje de George Carara. Două cronici, la Agatha Bârsescu, <span class="CharOverride-2">Memorii</span>, şi la Virgiliu Monda, <span class="CharOverride-2">Testamentul domnişoarei Brebu</span>, îi aparţin lui Cosma Damian. Rubricile „Cadran social”, „Cadran ieşean”, „Cadranul cărţilor” consemnează evenimente politice (asasinarea primului ministru I.G. Duca), moartea pictorului Gh. Popovici şi a compozitorului Ion D. Sârbu, vernisaje (I.L. Cosmovici, Ştefan Dimitrescu), precum şi festivităţile prilejuite de Ziua Cărţii la Iaşi. Inspirate sunt vinietele şi ilustraţiile semnate de Th. Kiriacoff şi Otto Briese, ce înviorează paginile. Cu toate străduinţele, în ciuda „entuziasmului tineresc” şi „a experienţei de luptă şi sacrificiu” care caracterizau colectivul redacţional, după cum afirma G.M. Zamfirescu, <span class="CharOverride-1">C.</span> şi-a încetat brusc apariţia, cititorii nefiind preveniţi în vreun fel. &#9;<span class="Semnatura">I.R.</span></p>
			<p class="Heuristica_PRIMUL_Semnat"><span class="titlu-12">CADRAN</span>, revista apărută la Bistriţa de la 25 ianuarie 1990 până la 30 aprilie 1993, cu subtitlul „Mic săptămânal al Saloanelor culturale «Liviu Rebreanu»”.<span class="CharOverride-1"> </span>Redactori: Adriana Rodica Barna, Pavel Iuoraş, Oliv Mircea, Domniţa Petri, Virgil Raţiu, Vasile Todan, Alexandru Uiuiu, Ion Urcan, Augustin Zegrean. Din decembrie 1992 <span class="CharOverride-1">C.</span> editează suplimentul <span class="CharOverride-2">Pasaj</span>, din a cărui redacţie fac parte, printre alţii, Aurel Podaru, Ion Urcan, Virgil Raţiu, Adrian Suciu, Oliv Mircea, Alexandru Uiuiu, Augustin Zegrean. Revistă de cultură şi literatură, <span class="CharOverride-1">C.</span> publică eseuri, cronici, versuri, interviuri, anchete, informaţii, constituindu-se într-o imagine fidelă pentru presa culturală a momentului, marcată din plin de obsesiile şi de dilemele reconfigurării spaţiului cultural românesc postcomunist. Colaborează cu versuri Grigore Vieru, Alexandru Muşina, Vasile Dâncu. Începând cu numărul 11/1990, se publică în foileton <span class="CharOverride-2">Jurnalul fericirii</span> de N. Steinhardt. Numărul 36/1990 conţine transcrierea unei conferinţe a lui Andrei Pleşu despre Constantin Noica, susţinută la ediţia a VI-a a Saloanelor „Liviu Rebreanu”. Un interviu cu acelaşi Andrei Pleşu, pe teme ale religiei şi ale istoriei în contemporaneitate, este tipărit în numerele 7, 8 şi 9/1992. De la numărul 34/1990 Mircea Ivănescu semnează o serie de traduceri din Friedrich Nietzsche (<span class="CharOverride-2">Ecce homo sau Cum devii ceea ce eşti</span>). Apar studii, articole, editoriale semnate de Oliv Mircea, Olimpiu Nuşfelean, Şerban Demetriu, Adriana Rodica Barna, Ion Urcan, Domniţa Petri, Alexandru Uiuiu. Alţi colaboratori: Sorin Vieru, Letiţia Ilea, Ion Mureşan, Gheorghe Crăciun, Ovidiu Petri. &#9;<span class="Semnatura">C.Tt.</span></p>
			<p class="Heuristica_PRIMUL_Semnat"><span class="titlu-12">CADRAN UNIVERSITAR</span>,<span class="CharOverride-1"> </span>revistă<span class="CharOverride-2"> </span>apărută la Craiova, lunar, din mai 1969 până în februarie 1973, sub egida Consiliului Uniunii Asociaţiilor Studenţeşti din Universitatea Craiova. Redactor-şef: Constantin Dumitrache, urmat de Dan Lupescu şi de Şerban Tărâţă; redactor-şef adjunct: Viorel Mortu, urmat de Tiberiu Popescu; secretari de redacţie: Janet Nică, Aurel Diaconu, Bucur Demetrian. Revistă ştiinţifică şi culturală, <span class="CharOverride-1">C.u.</span> publică poezie, proză, eseuri, cronici, interviuri. Profilul estetizant, specific atmosferei literare a anilor ’70, este alterat prin tipărirea câtorva materiale de propagandă, redactate în terminologia agresiv ideologică a vremii. Colaborează cu versuri de factură neomodernistă, liric-metaforizantă, Dan Lupescu, Lucian Avramescu, G. Jianu, Mircea Florin Şandru, Daniela Crăsnaru, Dumitru Chiţu, Cornel Bălosu, Viorica Mereuţă. Proză oniristă semnează C. Moşneanu şi E. Corobea. Câteva studii de Victor Sandu (<span class="CharOverride-2">Despre impresionism</span>), I. Toma (<span class="CharOverride-2">Tendinţe moderne în lingvistică</span>), G. Corneanu (<span class="CharOverride-2">„Epoca biologică” din pictura lui Ţuculescu</span>), D. Teodorescu (<span class="CharOverride-2">Pravila de morală a unui poet</span>)<span class="CharOverride-2"> </span>şi cronici datorate lui I. Toma (la cartea Rosei del Conte, <span class="CharOverride-2">Eminescu sau Despre absolut</span>) şi Ion Grosu (la <span class="CharOverride-2">Introducere în literatura fantastică</span> de Tzvetan Todorov) completează secţiunea de literatură originală. În cadrul rubricii „Colocviu despre cultură” se distinge un interviu cu lingvistul G. Ivănescu. &#9;<span class="Semnatura">C.Tt.</span></p>
			<p class="Heuristica_PRIMUL_Semnat"><span class="titlu-12">CAETE DE DOR</span>, revistă apărută la Paris între 1951 şi 1960, trimestrial în primul an, bianual un timp şi anual în cele din urmă, cu un număr variabil de pagini (majoritatea numerelor având aproximativ 130 de pagini). Realizată în condiţiile materiale modeste ale exilului şi purtând subtitlul „Metafizică şi poezie”, <span class="CharOverride-1">C.d.</span> are chiar aspectul unor mari caiete cu filele capsate şi textul multiplicat. Redactori: Virgil Ierunca şi Constantin Amăriuţei. Fără a formula un manifest-program, într-un text care deschide primul număr este relevată atitudinea publicaţiei, ce refuză categoria politicului: „Caietele acestea sărace apar fără un «cuvânt de început», pentru că ele vorbesc celor puţini. Acelora care în libertate şi râvnă probează vrerea de dăinuire a cuvântului şi gândului românesc. Celor care se străduiesc să vadă în spiritualitatea românească realitate, tâlc şi valoare. Acelora, mai cu osebire, care, aici şi acum, inaugurează o altă prezenţă în vreme, aceea de a substitui categoriei politicului, dimensiunea de risc şi distanţă a spiritului”. În acelaşi număr Constantin Amăriuţei desluşeşte, pornind de la Eminescu, sensul metafizic al cuvântului „dor”, relevând totodată „posibilităţile noastre de a opera în universal. Suntem acolo unde valorile româneşti nu par o simplă provincie pe harta spirituală a lumii, ci ele participă, întrucât sunt o formă de a fi a absolutului, la ceea ce constituie esenţa umanităţii” (<span class="CharOverride-2">Dorul de veşnicie</span>). De la primele numere, <span class="CharOverride-1">C.d.</span>, realizată de profesionişti ai presei, este susţinută de condeie importante ale scrisului românesc. Spaţiul cel mai întins este acordat poeziei originale a exilului. Publică versuri Constantin Amăriuţei, Al. Busuioceanu, Ştefan Baciu, Antoaneta Bodisco, Victor Buescu, Nicu Caranica, Ioan Cuşa, I.G. Dimitriu, N.A. Gheorghiu, N.I. Herescu, Vintilă Horia, Virgil Ierunca, I. Negru, Mihai Niculescu, Ion Pârvulescu, Vasile Posteuca, Yvonne Rossignon, Horia Stamatu, Const. Tacu, V. Ţâra, Ion Velicu. Sunt publicate, de asemenea, traduceri în franceză ale unor poeme de Tudor Arghezi, Lucian Blaga, V. Voiculescu, G. Bacovia, tălmăciri în româneşte din lirica universală (Lucian Blaga din Hölderlin) şi grupaje de „poezii populare”, într-o rubrică intitulată astfel. Integral, numărul 10/1956 „este consacrat mesajului de poezie şi onoare românească pe care ni-l trimite un poet din ţara ferecată”. Autorul, Victor Valeriu Martinescu, sub semnătura Haiduc, este o voce „care rezistă celor ce întreţin mereu Noaptea asupra României... Scriitorii aceştia se confundă cu însăşi nădejdea neamului românesc de a-şi veni în fire şi în libertate”, se apreciază într-un cuvânt introductiv. Unul dintre cei mai fervenţi colaboratori ai <span class="CharOverride-1">C.d.</span> este Mircea Eliade, care publică teatru, proză literară, literatură memorialistică şi jurnal (<span class="CharOverride-2">Fragment autobiografic</span>,<span class="CharOverride-2"> Jurnal de Cordoba</span>, <span class="CharOverride-2">Jurnalul „Nopţii de Sânziene”</span>)<span class="CharOverride-2">.</span> Proza este ilustrată prin texte de E. Lovinescu (pagini din jurnal), Mircea Vulcănescu (eseul inedit <span class="CharOverride-2">Despre spiritul românesc</span>), Al. Busuioceanu (<span class="CharOverride-2">Ceaţa</span> din suita <span class="CharOverride-2">Caete spaniole</span>), Mateiu I. Caragiale (fragment din traducerea integrală în franceză a <span class="CharOverride-2">Crailor de Curtea-Veche</span>), Emil Turdeanu (eseuri istorico-literare reunite sub genericul <span class="CharOverride-2">Oameni şi cărţi de altădată</span>). Critica literară, larg reprezentată, de la comentariu şi cronica de carte la exegeza de mari dimensiuni, vizează creatori români şi străini ori aspecte ale literaturii contemporane. Al. Busuioceanu investighează opera lui Joë Bousquet, „unul din spiritele cele mai incandescente” ale literaturii franceze din al doilea sfert de veac XX; un demers critic nu lipsit de poezie dedică Virgil Ierunca universului arghezian: „Dumnezeu e vecinul lui Arghezi şi Arghezi, cu uneltele lui de vecie, dă vecinului ce este al vecinului. [...] E atâta voinţă de spiritualitate în pagini şi atâta har în litere, că totul apare ca o altă modalitate de absolut”. Virgil Ierunca remarcă totodată că „operele complete ale lui Tudor Arghezi nu se completează cu adevărat decât acum şi la el acasă; el adaugă pentru o ediţie a onoarei – mai definitivă şi mai grăitoare – <span class="CharOverride-2">tăcerea</span> lui” (articol publicat în 1951). <span class="CharOverride-1">C.d.</span> propune cititorilor, aşa cum de altfel precizează chiar subtitlul revistei, domeniul metafizicii prin studii (Martin Heidegger, <span class="CharOverride-2">Ce este metafizica</span>, traducere în română de Walter Biemel, Gr. Popa, <span class="CharOverride-2">Existenţialismul</span>, Mircea Popescu, <span class="CharOverride-2">De consolatione philosophiae. Câteva teze provizorii</span>), eseuri filosofice adeseori în marginea unor texte literare, precum şi ample bibliografii şi consemnări de apariţii editoriale. Materia revistei este structurată în mai multe rubrici permanente. „Povestea vorbei”, dedicată cu precădere liricii, publică versuri ale marilor creatori români, însoţite de câte un scurt comentariu al lui Virgil Ierunca asupra fiecărui autor (Tudor Arghezi, <span class="CharOverride-2">Rugăciune</span>; Ion Barbu, <span class="CharOverride-2">Riga Crypto</span>; V. Voiculescu, <span class="CharOverride-2">Pământ înrămat în patru mari ape</span>)<span class="CharOverride-2">. </span>„O seamă de cuvinte” cuprinde fragmente de lucrări sau eseuri istorice şi filosofice (Vasile Pârvan, <span class="CharOverride-2">Anaxandros</span>; Nae Ionescu, <span class="CharOverride-2">Tristia</span>; C. Noica, <span class="CharOverride-2">Pe marginea învăţăturilor lui Neagoe Basarab</span>; Dan Botta, <span class="CharOverride-2">Spiritul dramei</span> etc.). „Carte de citire”, susţinută de Virgil Ierunca, este o rubrică de comentarii critice incisive, cu privire la opera unor personalităţi ale culturii universale (William Faulkner, Karl Barth, Karl Jaspers, Maurice Merleau-Ponty, René Daumal, Maurice Blanchot). „Cronica” şi „Cronica poeziei”, susţinute de Mihai Niculescu, Virgil Ierunca, Al. Busuioceanu, N.A. Gheorghiu, Monica Lovinescu (şi sub pseudonimul I. Cristu), consemnează de cele mai multe ori apariţii editoriale româneşti din exil, alături de reprezentaţii teatrale (Virgil Ierunca, <span class="CharOverride-2">O scrisoare pierdută</span> la Théâtre de Poche; Alexandru Ciorănescu, sub pseudonimul Mihai Tăcutu, <span class="CharOverride-2">Les </span><span class="CharOverride-5">c</span><span class="CharOverride-2">haises</span> de E. Ionesco la Teatrul Lancry din Paris etc.), expoziţii, noutăţi ale librăriilor franceze. „Bibliografia” înregistrează în special scrieri filosofice publicate în Franţa şi deosebit de bogata activitate editorială a exilului românesc de pretutindeni. Concepută în spiritul celor mai importante publicaţii româneşti de până la 1947, <span class="CharOverride-1">C.d</span>. reuşeşte, în condiţiile vitrege ale primilor ani de exil, să le continue buna tradiţie. &#9;<span class="Semnatura">M.P.-C.</span></p>
			<p class="Heuristica_PRIMUL_Semnat"><span class="titlu-12">CAETE LITERARE</span>, revistă apărută la Bucureşti, lunar, în septembrie şi noiembrie 1929. Redactori: Alexandru Drăguş, G. Ionescu, Alf Adania. Articolul-program <span class="CharOverride-2">Determinări</span>, apărut în numărul 2 sub semnătura lui Al. Drăguş, subliniază că publicaţia îşi propune să tipărească lucrările tinerilor, adăugând că ideologia redacției „e să n-avem ideologie”. Versuri semnează Eugen Ionescu (<span class="CharOverride-2">Elegie</span>), Eugen Jebeleanu, Ilariu Dobridor, Horia Roman, Mircea Pavelescu, C. Ionescu, C.I. Şiclovanu, Liviu Deleanu, Petre Boldur, Savin Constant, Corneliu Temensky. Proză publică Mircea Damian, George Acsinteanu, Alf Adania, Al. Sahia, Dem. Bassarabeanu, G. Io&#173;nescu, Pan M. Vizirescu, Petre Boldur, Octav Şuluţiu (un fragment din romanul <span class="CharOverride-2">Lulu</span>). Eseistica este reprezentată de Al. Drăguş, cronica plastică de Eustaţiu Vladimir, cea literară de G. Ionescu (despre <span class="CharOverride-2">Brăţara nopţilor</span> de Ilarie Voronca) şi Alfons Adania (despre <span class="CharOverride-2">Viaţa minunată a lui Anton Pann</span> de Sergiu Dan şi Romulus Dianu), ultimii doi susținând, alături de Al. Drăguș, și cronica dramatică. &#9;<span class="Semnatura">M.Pp.</span></p>
			<div class="_idGenObjectLayout-1">
				<div id="_idContainer005" class="_idGenObjectStyleOverride-1">
					<img class="_idGenObjectAttribute-1" src="01_DGLR_C_3-59-web-resources/image/Caetele_lunare.jpg" alt="" />
				</div>
			</div>
			<p class="Heuristica_PRIMUL_Semnat"><span class="titlu-12">CAETELE LUNARE</span>, revistă apărută la Bucureşti, lunar, din aprilie 1926 până în decembrie 1929. În aprilie 1929 titlul devine „Caete lunare”, numărul din decembrie intitulându-se „Contemporanii. Caete lunare”. Director este I. Peltz, la ultimul număr adăugându-se numele lui Matei I. Gheorghiu, de data aceasta ambii figurând în calitate de redactori. La început publicaţia este pur literară, dar treptat devine publicitar-politică. În 1926 şi 1927 are aspect de revistă avangardistă, aici publicând numeroşi autori cunoscuţi pentru apartenenţa lor la avangardă: Ion Vinea, F. Brunea-Fox, Filip Corsa, Ed. Sbierea, M.H. Maxy, George Silviu. În această perioadă şi ţinuta artistică este adecvată, prin reproducerea câtorva portrete de scriitori şi jurnaliști, realizate în maniera avangardistă de graficienii M.H. Maxy (<span class="CharOverride-2">Tudor Arghezi</span>), Marcel Iancu (<span class="CharOverride-2">Ion Sân-Giorgiu</span>), Ross (<span class="CharOverride-2">F. Brunea-Fox</span>). I. Peltz scrie despre Marcel Iancu, F. Brunea-Fox, Tudor Arghezi, Ed. Mirto. La sectorul poezie apar numele lui Horia Furtună, Ion Al-George, D. Karnabatt, George Silviu, George Nichita, Ion Vinea, F. Aderca, Const. Rîuleţ, Sergiu Dan, Al. Bilciurescu, Camil Baltazar, Filip Corsa, Al. Robu, M. Cross. Proză semnează <br />I. Peltz, A. Savela, F. Brunea-Fox, articole şi eseuri – <br />N. Davidescu, I. Vinea, critică literară – Sergiu Milorian, critică de artă – M.H. Maxy şi Cicerone Theodorescu. În mod neaşteptat, în numărul 5–6/1926 se publică un elogiu adus lui Nichifor Crainic. În 1929 revista devine neinteresantă sub raport literar. &#9;<span class="Semnatura">M.Pp.</span></p>
			<p class="Heuristica_PRIMUL_Semnat"><span class="titlu-12">CAFENEAUA</span>, revistă apărută la Turnu Severin, bilunar de la 1 ianuarie până la 13 iulie 1930 şi lunar de la 29 august 1930 până la 26 decembrie 1932, cu subtitlul „Politică şi literară”. Director: C. Pajură (C. Papacostea). Rubricile stabile sunt „Una caldă, una rece”, „Viaţa veselă” (cronică rimată), „Cărţi noi”. Cea mai consistentă contribuţie o are C. Pajură, care scrie mult şi divers, de la articolul de fond sau pe subiecte social-economice până la comentarii privind literatura, fiind în acelaşi timp şi principalul semnatar de poezie. Restul versurilor le aparţin lui Nicolae Bocşa, Const. Jaleş, Liana Cedru (Emil Vora), Mihai Buţă-Paltin, N. Popescu-Meriş. Leon Feraru e prezent cu <span class="CharOverride-2">Note asupra literaturii române</span>, traduse din engleză de A.T. Mureş, iar D. Rubin omagiază centenarul lui Goethe. Texte nesemnate se ocupă de I.L. Caragiale ori de ultimele apariţii editoriale, volume de Romulus Dianu, N. Iorga, Ion Pas, Ion Petrovici, Sarina Cassvan, G.M. Zamfirescu, C. Stere, ca şi de autori străini (Erich Maria Remarque, <span class="CharOverride-2">Întoarcerea de pe front</span>).<span class="CharOverride-1"> </span>Alţi colaboratori: Aureliu I. Lupescu, Virgil N. Racoveanu-Racova.&#9;<span class="Semnatura">M.V.</span></p>
			<p class="Heuristica_PRIMUL_Semnat"><span class="titlu-12">CAFENEAUA LITERARĂ</span>, revistă care apare la Piteşti, lunar, din ianuarie 2003, editată de Centrul Cultural Piteşti sub egida Consiliului Local și a Primăriei Municipiului Pitești. Redactor-șef: Magda Grigore, redactor-șef adjunct: Virgil Diaconu (responsabil și cu prezentarea artistică), redactori: Marian Barbu, Mariana Șenilă-Vasiliu, Laura Popa; de la numărul 6/2003 Laura Popa este înlocuită de Mihaela Fulgeanu-Matei; începând cu numărul 2/2004, <span class="CharOverride-1">C.l.</span> are altă redacție: director: Virgil Diaconu, redactor-șef: Marian Barbu, secretar de redacție: Mariana Șenilă-Vasiliu, redactori: Florian Stanciu, Mihai Șerban; de la numărul 6/2004 dispare din caseta redacțională M. Șerban, iar din numărul 3/2007 Mariana Șenilă-Vasiliu; în redacție mai apar Nicolae Eremia (4/2009), Ion Pantilie, Denisa Popescu (4/2010), Gheorghe Frangulea (5/2010), Liliana Rus (9/2010). Editorialul inaugural, semnat de Mariana Șenilă-Vasiliu și intitulat <span class="CharOverride-2">Cultura ca act contestatar</span>, afirmă deschiderea revistei în fața „literaturii și artei contemporane de valoare, creativității și originalității, viziunii neaplecate și ferite de dogmatism” – deziderate traduse în fapt printr-o politică redacțională interesată de promovarea literaturii locale (inclusiv printr-un spațiu considerabil alocat veleitarilor), dar și de reflectarea politicilor culturale naționale. Structura publicației include multă poezie (primul număr oferă șaisprezece poeme inedite de Nichita Stănescu, următoarele vor face loc unor autoselecții, sub titulatura <span class="CharOverride-2">Cele mai frumoase poeme pe care le-am scris</span>, din diverși poeți mai mult sau mai puțin canonici; un grupaj consistent cu cenaclul ieșean Club 8 în numărul 1/2005), cronici literare, semnate de Radu Vancu, Paul Aretzu, Ioan Țepelea, Radu Ciobanu, Adrian Dinu Rachieru, Ștefan Dimitriu ș.a., cronici plastice, precum și o consistentă secțiune de revistă a presei. Principalul editorialist este Virgil Diaconu, care reflectează asupra unor chestiuni precum <span class="CharOverride-2">Poezia începutului de mileniu sau Moartea poeziei</span> (o trecere caustică în revistă a liricii douămiiste incipiente, 2/2003), <span class="CharOverride-2">Capcanele „literaturii feminine”</span> (se deploră anumite „confesiuni vaginale mascate literar”, 5/2006), <span class="CharOverride-2">„Azi bat la mașina mea de scris un poem idiot” sau Mircea Cărtărescu, un „profesionist al lecturii”</span> („demascare” a fenomenului Cărtărescu, 5/2012). Eseuri de mari dimensiuni semnează Radu Vancu, <span class="CharOverride-2">Religia poeziei</span>, Sergiu Pavel Dan, <span class="CharOverride-2">Fețele fantasticului</span> (7/2005), Theodor Codreanu, <span class="CharOverride-2">Canonul și utopiile lui</span> (1/2010), Magda Ursache (<span class="CharOverride-2">Lovitura de dosar I–II </span>, 8, 9/2011). Apar frecvent polemici, de regulă îndreptate împotriva Uniunii Scriitorilor, fie că e vorba de nemulțumiri privind premiile sau de acuzații împotriva conducerii (vizați fiind atât Eugen Uricaru, cât și, ulterior, Nicolae Manolescu). Sunt publicate reportaje de la colocvii de poezie, dar și de la alegerile Uniunii Scriitorilor sau de la Cenaclul Euridice (11–12/2005). În numărul 4/2003 este inițiată o amplă anchetă având ca obiect configurarea unui raport de etapă asupra generației ’80 (program estetic, locul ei în istoria literară, topul valorilor individuale canonizabile etc.). Vor răspunde, pe rând, Valeriu Bârgău, Eugen Evu, Dumitru Chioaru, Liviu Antonesei, Aurelian Titu Dumitrescu, Horia Dulvac, Lucian Vasiliu, Gellu Dorian, Radu Aldulescu, Radu Vancu. Inițiatorul anchetei, Virgil Diaconu, va sintetiza rezultatele în articolul <span class="CharOverride-2">Pro și contra generației ’80</span> (2/2004), conchizând că „generația ’80 […] limitează literatura, conceptul de literatură, la propriul canon”, „prin negarea (și «ruinarea») canoanelor anterioare sau contemporane ei”. <span class="CharOverride-2">Istoria critică a literaturii române</span> de Nicolae Manolescu este întâmpinată în numărul 1/2009 de un lung eseu de Dan Zamfirescu (<span class="CharOverride-2">Istoria literaturii române fără Neagoe Basarab?!</span>), precum și de o „listă de autori care nu apar în <span class="CharOverride-2">Istoria critică…</span>” întocmită de Adrian Alui Gheorghe. Mentorul informal al revistei este Gheorghe Grigurcu, prezent prin numeroase interviuri, dar și prin poezii, cronici, panseuri. Mai sunt publicate interviuri cu Ion Machidon, Angela Marinescu, Șerban Foarță, Radu Ciobanu, Constantin Stan, Theodor Codreanu, Ion Miloș. Alți colaboratori: Iordan Datcu (<span class="CharOverride-2">Carmen Sylva, scriitoare</span>), Mircea Micu (<span class="CharOverride-2">Voievodul stelar</span> – despre M. Eminescu), Radu Voinescu (<span class="CharOverride-2">Nu obligați elevii la lectură! Atrageți-i către ea!</span>), Luca Pițu (<span class="CharOverride-2">Encomion paradoxal pentru „Allah Akbar!”</span>), Dan Puric (<span class="CharOverride-2">Am trecut din ghetoul comunist în cel al globalizării</span>). Începând din februarie 2006, revista include, sub îngrijirea lui Virgil Diaconu, suplimentul de poezie <span class="CharOverride-2">Clubul Cafeneaua literară</span>, antologând (de regulă în opt pagini, deși numărul variază) autori precum Liviu Ioan Stoiciu, Claudiu Komartin, Ion Horea, Robert Șerban ș.a., laolaltă cu o seamă de autori locali, dar și din Franța ori din Germania. De la un punct încolo suplimentul conține și inserturi color din artiști contemporani. Tot ca suplimente, în seria „Literatura samizdat”, au fost incluse în <span class="CharOverride-1">C.l.</span> „RA (revistă literară, Pitești, 1981” (10/2011), plachetele <span class="CharOverride-2">Exil interior </span>de Ioan Viștea (11/2011) și <span class="CharOverride-2">Schimnic</span> de Virgil Diaconu (6/2012). &#9;<span class="Semnatura">M.I.</span><span class="CharOverride-2"> </span></p>
			<p class="Heuristica_PRIMUL_Semnat"><span class="titlu-12">CAHIERS FRANCE–ROUMANIE</span>,<span class="CharOverride-1"> </span>revistă de cultură apărută la Paris, bimestrial, din 1946 până în toamna lui 1947, format carte (64 pagini), editată de Asociaţia Franţa–România (Association France–Roumanie). Numărul 3/aprilie–mai 1946 are o importanţă deosebită, fiindcă se deschide cu ultimul articol al lui Ilarie Voronca, <span class="CharOverride-2">Les </span><span class="CharOverride-5">y</span><span class="CharOverride-2">eux libres</span>, relatare a unei recente călătorii pe care poetul o făcuse în România. Acelaşi număr mai conţine un fragment selectat, tradus şi prezentat de Mihai Şora din <span class="CharOverride-2">Introducere în teoria valorilor </span>de Tudor Vianu, un poem – datat 1942 – de Tristan Tzara şi un fragment substanţial din primul „roman” al lui M. Blecher, intitulat de Claude Sernet, semnatarul traducerii franceze, <span class="CharOverride-2">Journal d’un adolescent malade</span>. Prezentarea textului lui Blecher îi aparţine lui Eugen Ionescu. Tot aici Mihai Şora, probabil redactor al revistei, având în vedere continuitatea semnăturii, scrie articolul <span class="CharOverride-2">Câteva tendinţe ale gândirii franceze contemporane</span> şi face un inventar al celor mai recente cărţi de filosofie din librăriile pariziene. Cronica literară este asigurată de Eugen Ionescu şi cuprinde comentarea unor volume de Charles du Bos şi Albert Béguin. În numărul 4/iunie–iulie 1946 sunt de semnalat colaborarea lui Petru Comarnescu, autorul unor însemnări privind viaţa teatrală bucureşteană, cu accentul pus pe noile opere ale dramaturgilor români ai momentului, eseul-relatare al lui Jean Cassou despre o vizită în atelierul lui Constantin Brâncuşi şi trei poeme eminesciene transpuse în franceză de Mariana Şora şi de Ion Ureche. Cu şase poeme de Lucian Blaga (traduse de Mariana Şora) se deschide numărul 5/septembrie–octombrie 1946, ce mai cuprinde eseul <span class="CharOverride-2">Notes sur le folklore roumain</span> de Alexandru Ciorănescu şi un fragment (însoţit de prezentare) din proza lui Mateiu I. Caragiale. Începând cu numărul 6/decembrie 1946–ianuarie 1947, conţinutul revistei se reorientează vizibil, atât prin tematica abordată, cât şi prin introducerea unor colaborări definite sub unghiul politic adoptat la Bucureşti. Îşi fac loc acum semnăturile lui Eugen Schileru, Marcel Breslaşu, Eugen Jebeleanu (despre Al. Sahia), M.G. Bujor, Silvian Iosifescu, Haralamb Zincă, Zaharia Stancu, Petre Iosif, Radu Bogdan, Simion Stoilov şi Mihail Roller. Numărul triplu 15–17/1947, ultimul, reuneşte articole puse sub semnătura unor ideologi şi oameni politici ai timpului – Gh. Gheorghiu-Dej, Petre Constantinescu-Iaşi şi N. Popescu-Doreanu. În asemenea condiţii, dispariţia publicaţiei, ca şi încetarea după un timp a activităţii Asociaţiei Franţa–România, era inevitabilă. &#9;<span class="Semnatura">N.F.</span></p>
			<p class="Heuristica_PRIMUL_Semnat"><span class="titlu-12">CAHIERS ROUMAINS</span>, revistă de informație și cultură românească apărută în Franța, lunar, între mai 1951 și septembrie 1952, publicată de Ion Dragu, sub egida Asociației Ziariștilor Români din Exil. Format carte, revista a apărut în condiții decente. Din sumarul primului număr, în afară de o microantologie, în versiune franceză, din versurile lui Octavian Goga, se mai reține textul conferinței <span class="CharOverride-2">Le Paysan roumain devant le fléau</span>, ținută de etnomuzicologul Constantin Brăiloiu la Cercul Republican din Paris în 12 aprilie 1951, și articolul lui André Joyel-Faure <span class="CharOverride-2">La Roumanie crucifiée</span>. În numărul din iulie al aceluiaşi an se publică poemul <span class="CharOverride-2">Le Souvenir des Aïeux</span> semnat de Anna de Noailles, iar în numărul din octombrie 1951 o microantologie de versuri eminesciene în versiunea franceză a lui Ion Ureche. Din al doilea an de apariție, sub raport strict literar, interesant se dovedește eseul <span class="CharOverride-2">Le</span> <span class="CharOverride-2">Poète et l’exil</span> de <br />N.I. Herescu, publicat în numărul 14–15/1952, ultimul – s-ar părea – al revistei. &#9;<span class="Semnatura">N.F.</span></p>
			<p class="Heuristica_PRIMUL_Semnat"><span class="titlu-12">CAHIERS ROUMAINS D’ÉTUDES LITTÉ&#173;RAIRES</span>, publicaţie apărută la Bucureşti între 1973 şi 1993, cu subtitlul „Revue trimestrielle de critique, d’esthétique et d’histoire littéraire”. Comitetul de redacţie iniţial: Mihnea Gheorghiu, Ion Dodu Bălan, Romul Munteanu, Adrian Marino, Zoe Dumitrescu-Buşulenga, Ov. S. Croh&#173;mălniceanu, Edgar Papu, Vasile Nicolescu, Alexandru Piru, Dan Hăulică, Matei Călinescu (până la numărul 2/1974), Mircea Zaciu, Constantin Ciopraga. Totuşi, în fond revista este opera lui Adrian Marino, ajutat de Olga Zaicik şi ulterior de Sanda Anghelescu. Din 1993 titlul devine „Euresis”, director fiind Mircea Martin. Din 1997 apare cu numere duble, pe doi ani, iar din 2005 are în proiect revenirea la apariţia trimestrială, fiind menţionată şi egida: Editée par l’Institut Culturel Roumain. Rubrici: „La <span class="CharOverride-3">c</span>hronique des traductions”, „Comptes-rendus”, „Kaléidoscope”, cărora în 1978 li se adaugă „Perspectives et confluences”. Numerele sunt structurate tematic, adunând în jurul unui subiect nume cu autoritate în materie, atât autohtone, cât şi străine. Sunt abordate domenii diverse, de la stilistică la retorică, de la istorie literară la estetică, ceea ce face ca lista colaboratorilor să fie bogată şi să nu lipsească aproape nici unul din numele reprezentative pe plan naţional pentru fiecare domeniu. Temele abordate şi semnatarii care le ilustrează formează totodată o imagine despre profilul revistei: <span class="CharOverride-2">L’</span><span class="CharOverride-5">é</span><span class="CharOverride-2">crivain et la société contemporaine</span> (1/1973: Mircea Zaciu, Adrian Marino, Romul Munteanu, Traian Herseni, Petru Popescu, Nicolae Balotă, Edgar Papu), <span class="CharOverride-2">Poètes modernes, poétique moderne</span> (2/1973: Sorin Alexandrescu, Sanda Golopenţia-Eretescu, Ov. S. Crohmălniceanu, Adrian Marino, Eugen Simion, Nicolae Manolescu, Peter Motzan), <span class="CharOverride-2">Aspects et méthodes de la critique</span> (4/1974: Ion Vlad, Vera Călin, N. Tertulian, Mircea Martin, Radu Enescu), <span class="CharOverride-2">Le </span><span class="CharOverride-5">l</span><span class="CharOverride-2">angage littéraire et ses contextes</span> (2/1975: Alexandru Niculescu, Solomon Marcus, Henri Wald), <span class="CharOverride-2">Littérature orale, littérature écrite</span> (1/1977: Adrian Fochi, Ovidiu Bârlea, Ion Taloş, I.C. Chiţimia), <span class="CharOverride-2">La </span><span class="CharOverride-5">l</span><span class="CharOverride-2">ittérature et l’événement historique</span> (3/1977: Pavel Chihaia, Teodor Vârgolici, Al. Zub, Titus Moraru), <span class="CharOverride-2">Lecture et lectures</span> (4/1977: Silvian Iosifescu, Constantin Noica, Al. Paleologu, Micaela Slăvescu). Numărul 1/1991 stă sub genericul <span class="CharOverride-2">Relations culturelles franco-roumaines</span>, iar 1–2/1992 este intitulat <span class="CharOverride-2">Interférences spirituelles roumaino-helvétique</span>s, un altul (1997–1998) este consacrat chestiunii canonului (<span class="CharOverride-2">Changement de canon culturel chez nous et ailleurs</span>), iar cel din 1999–2000, unei triple aniversări – <span class="CharOverride-2">Trois centenaires: Marcel Raymond, Tudor Vianu, Benjamin </span><span class="CharOverride-2">Fondane</span>.<span class="CharOverride-2"> </span>Literatura română e abordată de asemenea tematic, fie din perspectiva unor chestiuni generale sau cu caracter comparatist, fie monografic, prin numere dedicate unor scriitori importanţi. În prima categorie intră teme precum <span class="CharOverride-2">La </span><span class="CharOverride-5">l</span><span class="CharOverride-2">ittérature roumaine et la littérature européenne</span> (3/1974: Al. Duţu, Paul Cornea, Lidia Bote, Al. Oprea, Aurel Sasu, Cornelia Ştefănescu), <span class="CharOverride-2">La </span><span class="CharOverride-5">l</span><span class="CharOverride-2">ittérature roumaine actuelle</span> (1/1974), <span class="CharOverride-2">Les Lumières chez les Roumains</span> (2/1977) şi <span class="CharOverride-2">Lumières roumaines</span><span class="CharOverride-2"> – Lumières européennes</span> (2/1979), subiecte despre care se pronunţă Romul Munteanu, Nicolae Balotă, Adrian Marino, Pompiliu Teodor, Alexandru Duţu, Klaus Bochmann, Josef Wolf, Mircea Popa, <span class="CharOverride-2">Le Romantisme roumain</span> (2/1978), <span class="CharOverride-2">Critique roumaine – critique européenne</span> (4/1978), <span class="CharOverride-2">Le Réalisme et le naturalisme roumains</span> (3/1979), <span class="CharOverride-2">Le </span><span class="CharOverride-5">s</span><span class="CharOverride-2">ymbolisme roumain </span>(3/1980), <span class="CharOverride-2">Le </span><span class="CharOverride-5">r</span><span class="CharOverride-2">oman roumain contemporain</span> (4/1982: Anton Cosma, Mihai Zamfir, Victor Ernest Maşek, Nicolae Manolescu, Florin Manolescu, Mircea Zaciu, Gabriel Dimisianu, Lucian Raicu, Ioan Holban, Marian Popa, Mihai Ungheanu, Irina Mavrodin), <span class="CharOverride-2">La </span><span class="CharOverride-5">p</span><span class="CharOverride-2">oésie roumaine contemporaine</span> (4/1983), <span class="CharOverride-2">Le </span><span class="CharOverride-5">t</span><span class="CharOverride-2">héâtre roumain hier et aujourd’hui</span> (2/1984), despre care scriu Doina Modola, Valentin Silvestru, Constantin Măciucă, Henri Wald, Alexa Visarion, Ileana Berlogea, <span class="CharOverride-2">Peut-on parler d’un baroque roumain?</span> (4/1986) – întrebare la care răspund Edgar Papu, Mihai Zamfir, Dan Horia Mazilu, Romul Munteanu, Cornel Mihai Ionescu, Dolores Toma, Dim. Păcurariu. Dintre scriitorii (îndeobşte clasici) cărora li se consacră numere tematice fac parte Dimitrie Cantemir (2/1973), Eminescu (1/1975 şi 2/1989), Tudor Arghezi (3/1980 şi 2/1988), Mihail Sadoveanu (4/1980), Panait Istrati (1/1981), G. Bacovia (3/1981), E. Lovinescu (4/1981), Lucian Blaga (2/1982), I.L. Caragiale (2/1983), Liviu Rebreanu (1/1985), Camil Petrescu (3/1985), Hortensia Papadat-Bengescu (2/1986), Ion Creangă (4/1989). La un deceniu de la dispariţia lui Emil Cioran, numărul 2/2005 este consacrat personalităţii acestuia (<span class="CharOverride-2">Le destin d’Emil Cioran</span>), printre alte articole scrise în franceză, engleză, germană, italiană, spaniolă tipărindu-se şi studiul inedit al lui Cioran <span class="CharOverride-2">Consideraţii despre problema cunoaşterii la Kant</span>, datat „13 ianuarie 1931”, a cărui versiune franceză îi aparţine lui Eugène van Itterbeek. Cronica traducerilor analizează în fiecare număr cărţi traduse în şi din română. Printre semnatari: Edgar Papu, Virgil Nemoianu, Al. Ivasiuc, Victor Ivanovici, Şerban Cioculescu, Irina Bădescu, Alexandru Balaci, Ion Pop, Ileana Verzea, Andrei Bantaş. La rubricile „Comptes-rendus” şi „Kaléidoscope” se publică, de asemenea, cronici, recenzii şi semnalări ale noilor apariţii editoriale româneşti sau străine, sub semnăturile Al. Călinescu, Mircea Iorgulescu, Marian Papahagi, Z. Ornea, Ion Ianoşi, Lucian Raicu, Stancu Ilin, Antoaneta Tănăsescu, Ion Vartic, Paul Georgescu, Mircea Anghelescu, Laurenţiu Ulici, Liviu Petrescu, Gheorghe Grigurcu, Mircea Ivănescu, Andrei Brezianu, Liviu Leonte. Printre colaboratorii străini ai revistei se numără Jean Starobinski, Jean Rousset, Werner Bahner, Marcel Raymond, Gillo Dorflès, Thomas A. Perry, Tzvetan Todorov, René Étiemble, Joseph Strelka, Jacinto do Prado Coelho, Jean Alter, Lucette Desvignes, Pietro Ferrua, A.-J. Greimas, Jean-Paul Mestas, Hans Robert Jauss, Pierre Rivas, Eva Kushner. Numărul 4/1978 cuprinde un indice de materii şi lista colaboratorilor pe anii 1973–1978. Mereu preocupată de actualitate şi nu lipsită de spontaneitate, revista încearcă să introducă în circuit internaţional nume şi preocupări reprezentative pentru peisajul literar românesc.&#9;<span class="Semnatura">M.V., D.B.</span></p>
			<p class="Heuristica_PRIMUL_Semnat"><span class="titlu-12">CAIET</span>, revistă apărută la Râmnicu Sărat, din iulie până în septembrie 1934, cu subtitlul „Caiet lunar de literatură şi artă”. Redactori: Alexandru Baiculescu şi Traian Stoica. <span class="CharOverride-1">C.</span> nu are un articol-program propriu-zis, dar în numărul 2–3 sunt publicate două eseuri de Eugen Jebeleanu şi altul semnat de Traian Stoica. Eugen Jebeleanu constată, între altele, „o sărăcie de motive de inspiraţie extremă. O lipsă de autenticitate, de culoare, de diferenţiere, dezolantă... Douăzeci de ani de suprarealism au trecut ca nişte fulgere prin atmosfera poetică, nelăsând nici o urmă, provocând o vibrare de o clipă, astăzi cu desăvârşire stinsă”. Deplângând poezia ermetică şi izolarea în „turnul de fildeş”, E. Jebeleanu propune „să ieşim din noi, ca să dăm piept şi cu talazurile vieţii din afară”. Eseul lui Traian Stoica, alcătuit din trei părţi – <span class="CharOverride-2">Primatul imaginii, Primatul laşităţii</span> şi <span class="CharOverride-2">E. Ionescu, critic literar </span>–, ironizează gustul vulgar al publicului pentru literatura de consum (romanul de duzină, de exemplu), lăudându-i pe cititorii ce preferă „acel gen literar care cere o aristocraţie a gustului şi emoţiei, poezia”, dar nu şi pe cei care l-au urmat pe Eugen Ionescu. Beletristica originală este ilustrată în paginile <span class="CharOverride-1">C.</span> cu proza <span class="CharOverride-2">Tiriplic II</span>, din seria <span class="CharOverride-2">Poveştile lui Tiriplic</span> de B. Jordan, şi cu versuri semnate de Virgil Gheorghiu, Radu Gyr, Virgil Carianopol, Vlaicu Bârna, alături de Theodor Scarlat, Stelian Cucu, Mihail Dan, Ştefan Stănescu, E. Ar. Zaharia, Al. Baiculescu, Victor Stroe ş.a. Sumarul mai include eseuri de Petru Manoliu (<span class="CharOverride-2">Elogiul cotidianului</span>) şi reflecţiile lui Stelian Cucu despre temeiurile culturii noastre populare (<span class="CharOverride-2">Cultura românească şi satul</span>), recenzii de Traian Stoica la <span class="CharOverride-2">Dragostea noastră cea de toate zilele</span>, cartea de debut al lui Neagu Rădulescu, şi la <span class="CharOverride-2">Tălmăciri din Serghei Esenin</span> de Zaharia Stancu. &#9;<span class="Semnatura">I.R.</span></p>
			<p class="Heuristica_PRIMUL_Semnat"><span class="titlu-12">CAIET CULTURAL</span>, publicaţie apărută la Bucureşti, fără regularitate, din 1949 până în octombrie 1950 (cinci numere). De la numărul 2 titlul devine „<span class="CharOverride-3">p</span>entru şezătorile noastre. Culegere de materiale pentru echipele artistice ale tineretului”, titulatură care acoperă exact profilul şi scopul cu care a fost înfiinţat <span class="CharOverride-1">C.c.</span>, de altfel detaliate într-un preambul programatic: „Prin culegerea de faţă se pune la îndemână echipelor artistice un mănunchi de cântece şi poezii inspirate de lupta şi munca tineretului. […] Izvorâte din viaţa tinerilor noştri […] poeziile şi cântecele cuprinse în această broşură vor constitui un ajutor preţios în activitatea echipelor noastre artistice îmbogăţindu-le repertoriul”. Îşi dau aici întâlnire o seamă dintre corifeii literaturii realist socialiste. Versurile partinice, pueril-patriotice, sunt uneori însoţite de partitura muzicală aferentă. Semnatari: Ştefan Tita (<span class="CharOverride-2">Are mama doi feciori</span>, <span class="CharOverride-2">Balada lui Stahanov</span>), Victor Tulbure (<span class="CharOverride-2">Mama Zoei</span>), Veronica Porumbacu (<span class="CharOverride-2">Balada din 16 februarie</span>), Mihai Filip (<span class="CharOverride-2">Îndemn</span>, <span class="CharOverride-2">Imn tinereţii</span>), Ion Serebreanu (<span class="CharOverride-2">Poema tinereţii</span>), Nina Cassian (<span class="CharOverride-2">Cravata roşie</span>), Dan Deşliu, Nicolae Tăutu, Vlaicu Bârna, Eugen Câmpeanu, Iuliu Raţiu ş.a. De aceeaşi factură, textele dramatice par simple însăilări moralizatoare, şablonarde, axate pe o tematică rebarbativă: întrecerea socialistă, viaţa în gospodăria colectivă, demascarea duşmanului de clasă etc. Acestea sunt însoţite de indicaţii regizorale, unele aparţinându-i lui Vlad Mugur. Printre autori: Mihai Meria, Vintilă Russu-Şirianu, Ionel Lazaroneanu, Al. Calistrat, Alexandru Andi, Fred Firea. Se mai traduc poezii, fabule, cântece, imnuri, marşuri îndeosebi din literatura sovietică. Nume anonime ca Vladimir Ohotnikov, <br />R. Gonzales Tuñon ori Vitali Gubarev se învecinează cu ale lui A.S. Puşkin, I.A. Krîlov, A.N. Ostrovski, Valeri Briusov şi Vladimir Maiakovski. Printre traducători: N. Argintescu-Amza, A. Toma, Cicerone Teodorescu, Alexandru Calaïs, O. Păscăluţă, G.D. Pan (George Demetru Pan). Alţi colaboratori: Vladimir Colin, Alexandru Darian, Victor Bârlădeanu. &#9;<span class="Semnatura">M.V.</span></p>
			<p class="Heuristica_PRIMUL_Semnat"><span class="titlu-12">CAIET DE LITERATURĂ</span>,<span class="CharOverride-1"> </span>revistă apărută la Frankfurt pe Main, în Germania, trimestrial, din martie 1988 până în decembrie 1992. Redactor responsabil: Ion Solacolu; redactor: I. Negoiţescu. Alături de „Supliment de literatură, cultură şi educaţie” (din 1983), este cel de-al doilea supliment literar al publicaţiei „Dialog”, organul Cercului Democrat al Românilor din Germania. Fondat, de fapt, pentru I. Negoiţescu, <span class="CharOverride-1">C.l.</span> a polarizat un număr însemnat de scriitori şi critici, care conferă o anume distincţie tipăriturii ce apărea de două ori pe an, în numere duble. În primul număr sunt prezenţi Emil Hurezeanu, Virgil Ierunca, Gelu Ionescu, Monica Lovinescu, Călin Andrei Mihăilescu, Herta Müller, Ana Mureşanu, I. Negoiţescu, Virgil Nemoianu, Victor Stoichiţă şi Mariana Şora. În jurul acestui nucleu vor gravita mereu alţi scriitori din exil, care, pe măsura trecerii anilor şi a adâncirii crizei regimului totalitar din România, devin tot mai numeroşi. O explicaţie posibilă a acestui aflux se găseşte într-un „cuvânt de redacţie”. Cauza ar fi dezvoltarea, în condiţiile regimului comunist, a unor malformaţii străine culturii poporului român: „Emigraţia apare astfel ca o reacţie de refuz, de respingere a unui corp străin – ideologia oficială care acoperea ca o apăsare întunecată toate domeniile vieţii în ţară. «Fremde im eigenen Land»/«Străin în propria ţară», iată motorul care împinge acest exod”. Pentru a se evita izolarea într-un soi de „ghetou cultural”, s-a promovat deliberat o deschidere spre valorile culturii universale. Spicuind din sumarele <span class="CharOverride-1">C.l.</span> îndeosebi ceea ce aduce o notă de originalitate, trebuie amintite din numărul pe septembrie 1988 cronica lui S. Damian la volumul <span class="CharOverride-2">Epistolar </span>al lui Gabriel Liiceanu, apărut la Bucureşti, cronică intitulată <span class="CharOverride-2">Mersul pe nisip</span>, precum şi articolul <span class="CharOverride-2">Pentru o literatură est-etică </span>al Monicăi Lovinescu. În acelaşi număr I. Negoiţescu comentează critic o scrisoare a lui Constantin Noica din „Viaţa românească”. Într-un număr cvadruplu din aprilie–mai/1989 este publicată „schiţa dramatică” <span class="CharOverride-2">Păianjenul în rană </span>de Matei Vişniec. Tot aici apar şi cronici la două cărţi editate la Bucureşti: <span class="CharOverride-2">Căderea în lume</span> de Constantin Ţoiu şi <span class="CharOverride-2">Minima moralia</span> de Andrei Pleşu. În numărul din septembrie–octombrie/1989 este inclus poemul alegoric <span class="CharOverride-2">Arcadia</span>, scris în 1950 de Tudor Vianu, însoţit de o „notă liminară” creionată de Ion Vianu. În acelaşi număr Gelu Ionescu comentează eseul lui Ştefan Cazimir <span class="CharOverride-2">Nu numai Caragiale</span>. Într-un număr ulterior, din mai/1990, atrag atenţia alte două eseuri: <span class="CharOverride-2">Violenţa răului la Paul Goma</span> de Lucian Raicu şi <span class="CharOverride-2">Despărţirea de eminescianism</span> de Virgil Nemoianu. După decembrie 1989 se înmulţesc colaborările din ţară, iar tonul criticilor devine tot mai incisiv-justiţiar. În ultimele numere apare un text confesiv al lui Gheorghe Grigurcu, <span class="CharOverride-2">Dialog cu sine însuşi</span>. <br />I. Negoiţescu semnează proza <span class="CharOverride-2">Rochia de bal</span>, două capitole din volumul memorialistic inedit <span class="CharOverride-2">Straja dragonilor</span>, iar Gelu Ionescu scrie o cronică la ediţia a doua a romanului <span class="CharOverride-2">Blocada</span> de Pavel Chihaia. <span class="CharOverride-1">C.l.</span> dispare odată cu I. Negoiţescu. &#9;<span class="Semnatura">S.I.</span></p>
			<p class="Heuristica_PRIMUL_Semnat"><span class="titlu-12">CAIET DE POEZIE</span>, supliment al „Revistei Fundaţi&#173;ilor Regale”, apărut la Bucureşti în mai 1946 şi în februarie 1947. Director: Al. Rosetti; redactor-şef: Camil Petrescu; secretar de redacţie: Corin Grosu. În numărul inaugural tableta-cuvânt introductiv <span class="CharOverride-2">O vorbă</span> a lui Tudor Arghezi salută iniţiativa de a pune la dispoziţia poeţilor „o încăpere a lor”, pentru a nu se simţi „incomodaţi şi incomozi între două catedre de doctrină sau de considerente”. Suplimentul are menirea de a înmănunchea cele mai diverse orientări poetice sub deviza „Nici o şcoală literară: numai talente”. În acest număr printre semnatari se află Tudor Arghezi (<span class="CharOverride-2">Seceta mare</span>), Mihail Celarianu (<span class="CharOverride-2">La septembrie şi octombrie</span>,<span class="CharOverride-2"> Meşterul necăjit</span>, <span class="CharOverride-2">Paradis pe-nnoptat</span>,<span class="CharOverride-2"> Prin lumea cu păcate</span>), Demostene Botez (<span class="CharOverride-2">În turn de fildeş</span>), Sanda Movilă<span class="CharOverride-2"> </span>(<span class="CharOverride-2">Strigoii</span>, <span class="CharOverride-2">Ultimul vlăstar</span>,<span class="CharOverride-2"> Călătorul</span>), Horia Furtună (<span class="CharOverride-2">Noapte albă</span>),<span class="CharOverride-2"> </span>Ion Caraion (<span class="CharOverride-2">Păduri de trupuri</span>, <span class="CharOverride-2">Ninge</span>), Petru Dumitriu (<span class="CharOverride-2">Şapte poeme</span> – debut poetic), Mihail Crama (<span class="CharOverride-2">Veac obsedant</span>,<span class="CharOverride-2"> Post-bellum</span>, <span class="CharOverride-2">Atlantic</span>), Victor Kernbach (<span class="CharOverride-2">Ev</span>, <span class="CharOverride-2">Tangenţă</span>), Iordan Chimet (<span class="CharOverride-2">Shanghai</span>, <span class="CharOverride-2">Cântecul peştelui</span>), Alexandru Vona (<span class="CharOverride-2">Musique légère</span>). Se publică şi tălmăciri de poezie: un fragment din <span class="CharOverride-2">Sirenele</span> de Laurence Binyon transpus de Margareta Sterian, un sonet de Mallarmé în traducerea Mariei Rovan şi <span class="CharOverride-2">Cântecul brazilian al regimentului 6</span> de Robin Gallego tradus de Radu Teculescu. În debutul celui de-al doilea număr se publică articolul <span class="CharOverride-2">Ce este poezia?</span> al lui G. Călinescu. Cuprinsul este alcătuit din versuri de G. Călinescu (<span class="CharOverride-2">Poetul</span>,<span class="CharOverride-2"> Aerul</span>, <span class="CharOverride-2">La unghiile unei femei</span>,<span class="CharOverride-2"> Varza</span>, <span class="CharOverride-2">Nocturnă</span>,<span class="CharOverride-2"> Clavecin</span>,<span class="CharOverride-2"> Avioane</span>,<span class="CharOverride-2"> Anatomie serafică</span>, <span class="CharOverride-2">Răpire</span>), Camil Baltazar (<span class="CharOverride-2">Testament sau Cântec de moarte</span>,<span class="CharOverride-2"> Luciditate</span>,<span class="CharOverride-2"> Sociabilitate</span>, <span class="CharOverride-2">Dedicaţie pe „Tărâm transcendent”</span>,<span class="CharOverride-2"> Unei interprete a cântecului popular</span>), Horia Furtună (<span class="CharOverride-2">Poetul</span>), Constant Tonegaru (<span class="CharOverride-2">Fata morgana</span>,<span class="CharOverride-2"> Pianul somnambul</span>,<span class="CharOverride-2"> Moartea primului amorez, David</span>), Saşa Pană (<span class="CharOverride-2">Însemnare pe rouă</span>, <span class="CharOverride-2">Tăria mea eşti tu</span>), Margareta Sterian (<span class="CharOverride-2">M-am plecat să privesc</span>,<span class="CharOverride-2"> Primăvara</span>, <span class="CharOverride-2">Poeme pentru cer</span>), Iulian Vesper (<span class="CharOverride-2">Ţăranii</span>), Iordan Chimet (<span class="CharOverride-2">Cântec spiritual negru</span>). Maria Banuş traduce sonetele VIII, XVIII şi XIX din Louise Labé, iar George Lesnea transpune un poem al lui Puşkin, <span class="CharOverride-2">Către Ovidiu</span>. Alţi colaboratori: George Dan, George Magheru, Marcel Gafton, Nicolae Tăutu, Alexandru Lungu, Al. Tudor-Miu, Emil Manu, Al. Marius, V. Cristian, Mircea Popovici, Samson Lazăr, Radu Căplescu, I.N. Soare, Constantin Nisipeanu, Mihail Cosma, Cristian Sârbu, Ştefan Popescu, Alexandru Jar, Ion Calboreanu. &#9;<span class="Semnatura">M.V.</span></p>
			<p class="Heuristica_PRIMUL_Semnat"><span class="titlu-12">CAIETE CRITICE</span>, publicaţie apărută la Bucureşti în 1957, într-un singur număr, cu subtitlul „Colecţie de critică şi istorie literară”, sub îngrijirea lui Paul Georgescu, Savin Bratu şi Mihai Şora. Numărul se deschide cu un preambul intitulat <span class="CharOverride-2">Câte ceva despre critica literară</span>, semnat Mihai Ralea, pledoarie în favoarea criticii și a criticilor literari, în pofida aserțiunii că „opera de artă e inanalizabilă”. Materialele sunt împărțite în patru secțiuni: „Romanul românesc actual”, „Critica criticii”, „Studii de istorie a literaturii române şi universale” și „Mișcarea criticii literare”, care subsumează și <span class="CharOverride-2">Bibliografia articolelor de critică literară publicate în ianuarie–februarie 1957</span>. Savin Bratu scrie comentariul intitulat <span class="CharOverride-2">Arta „Cronicii de familie”</span>, o examinare extinsă, deoarece această primă parte a textului este anunțată ca <span class="CharOverride-2">Prolog. </span>S. Damian analizează amănunțit, cu apăsate accente ideologizante, trilogia lui Petru Dumitriu, primul volum din <span class="CharOverride-2">Moromeții </span>lui Marin Preda. Mihai Gafița se lansează într-o cercetare ce aduce în prim-plan <span class="CharOverride-2">Muncitorul în romanul actual</span> începând cu proletarul din poezia lui Eminescu <span class="CharOverride-2">Împărat și proletar</span>, oprindu-se caracterologic la personajul Ion Ursu din nuvela omonimă a lui Mihail Sadoveanu, apoi la Filip și la Bozan din <span class="CharOverride-2">Uzina vie </span>de Alexandru Sahia, urmăriți prin „clarificările” marxiste asimilate de fiecare autor. Reflecțiile asupra romanului rural<span class="CharOverride-2"> </span>datorate lui Dumitru Micu au în vedere în principal proza lui Zaharia Stancu (<span class="CharOverride-2">Desculț</span>, <span class="CharOverride-2">Dulăii</span>, <span class="CharOverride-2">Florile pământului</span>) – subiect de analiză și al lui Sorin Zamfir în <span class="CharOverride-2">Însemnări pe marginea prozei lui </span><span class="CharOverride-2">Zaharia Stancu </span>–, Marin Preda (<span class="CharOverride-2">Desfășurarea</span>), V. Em. Galan (<span class="CharOverride-2">Bărăgan</span>), Eusebiu Camilar (<span class="CharOverride-2">Temelia</span>) și din nou Petru Dumitriu (<span class="CharOverride-2">Nopțile din iunie</span>), încheiate cu o amănunțită <span class="CharOverride-2">Bibliografie</span> <span class="CharOverride-2">a romanului de după 23 August 1947</span> ca gen literar, împărțită pe teme, și de o listă a textelor critice despre romanele tipărite între 1948 și 1956, alcătuită de Gh. Radu și D. Moisescu. Studiile <span class="CharOverride-2">Cuvânt despre Eminescu</span> de Tudor Vianu, <span class="CharOverride-2">Creație și divertisment folcloric la Eminescu </span>(incluzând și texte inedite) de Perpessicius, <span class="CharOverride-2">Forme prozodice ale secolului XIX </span>de Vladimir Streinu schimbă vizibil nu doar direcția preocupărilor teoretice ale revistei, dar și stilul, maniera de structurare a discursului analitic. Se mai reține eseul <span class="CharOverride-2">Suprarealismul român în primii ani de după 1944</span> semnat de Alexandru Piru (autor și al unei recenzii elogioase la partea a doua a lucrării lui Lazăr Șăineanu asupra semasiologiei limbii române), abordare îndrăzneață într-un context excesiv ideologizat a două direcții dezvoltate de poezia suprarealistă în România, una avându-l în frunte pe Gherasim Luca, urmat de D. Trost, și cealaltă impusă de Gellu Naum, urmat de Paul Păun și Virgil Teodorescu. Și această cercetare e însoţită de bibliografia scrierilor fiecărui poet analizat. Ultima secțiune, „Critica criticii”, reunește articolele <span class="CharOverride-2">Câteva însemnări despre istoria criticii literare marxiste: Plehanov – Mehring – Lafargue </span>de Paul Langfelder, <span class="CharOverride-2">Ibrăileanu, critic literar</span> de Lucian Raicu și recenzia semnată de Al. Piru la antologia <span class="CharOverride-2">Studii și conferințe</span> de G. Călinescu, din care observă cu neplăcere omiterea conferințelor despre Dostoievski (inedită) și despre H. Ibsen (apărută în „Steaua”, 7/1956), ambele rostite în Aula Academiei. Alți colaboratori: Ovidia Babu, I. Negoițescu, Valentin Lipatti, Horia Deleanu, B. Elvin. &#9;<span class="Semnatura">R.P.</span></p>
			<div class="_idGenObjectLayout-1">
				<div id="_idContainer006" class="_idGenObjectStyleOverride-1">
					<img class="_idGenObjectAttribute-1" src="01_DGLR_C_3-59-web-resources/image/Caiete_critice.jpg" alt="" />
				</div>
			</div>
			<p class="Heuristica_PRIMUL_Semnat"><span class="titlu-12">CAIETE CRITICE</span>, revistă care apare la București, trimestrial din noiembrie 1979 până în 1988, apoi lunar din 1990, inițial sub îngrijirea <span class="CharOverride-3">b</span>iroului Secției de critică și istorie literară a Asociației Scriitorilor din București. Primele zece numere sunt incluse în corpul revistei „Viața românească”; de la numărul 11/1982 se editează separat. Practic, aparițiile revistei se grupează în trei serii: 1979–1983, 1983–1988 și din 1990, deși indicația „serie nouă” nu figurează pe frontispiciu. Redactori: numărul 1/1979: Laurențiu Ulici; numerele 2–5/1980: Alexandru George, Gelu Ionescu, Ioana Crețulescu, Laurențiu Ulici; de la numărul 6/1981 li se adaugă Al. Călinescu, Livius Ciocârlie, Liviu Petrescu; pentru numerele 1 și 2/1983 colectivul de redacție este alcătuit din Eugen Simion, Mircea Iorgulescu, Ioan Buduca, de la numărul 3–4/1983 redactor-șef este Ioanichie Olteanu, secondat (de la 3–4/1984) de Gheorghe Pituț ca secretar general de redacție. În 1986 și 1987 consiliul de redacție este coordonat de Alexandru Balaci. Cu începere din anul 1990, <span class="CharOverride-1">C.c. </span>își schimbă atât aspectul, cât și formatul, iar subtitlul devine „Revistă lunară de critică, teorie și informație literară”. Publicația, acum total independentă de „Viața românească”, are redacție proprie, colegiul prezentând următoarea configurație: Ștefan Bănulescu, Al. Călinescu, Matei Călinescu, Mircea Cărtărescu, Mihai Cimpoi, Valeriu Cristea (redactor-șef adjunct), Ov. S. Crohmălniceanu, Klaus Heitmann, Dumitru Micu, Gelu Ionescu, Mircea Iorgulescu, Eugen Simion (director), Marin Sorescu, Dumitru Țepeneag, Mircea Zaciu, Florin Manolescu. Intervin curând modificări în caseta redacțională: dispar numele lui Florin Manolescu (3/1990) și Mircea Iorgulescu (6–7/1991), apărând, în schimb, cel al lui Augustin Buzura (1/1991). Se înregistrează, în perioada de după 1991, modificări privind colegiul și colectivul de redacție. Director rămâne în tot acest interval Eugen Simion. Subtitlul se modifică începând cu numărul 10–12 din 1993 în „Revistă lunară de critică literară și informație științifică”. Numărul și identitatea editorilor se modifică în mai multe rânduri: revista e editată în 1990–1992 de Uniunea Scriitorilor din România, căreia i se adaugă, de la numărul 1 din 1993, Academia Română, apoi (10–12/1993) și Ministerul Cercetării și Științei (devenit după aceea Ministerul Cercetării și Tehnologiei). De la numărul 1–2 din 1994 pe lista editorilor nu se mai află Uniunea Scriitorilor, iar din numărul 1–2 din 1995 dispare și egida ministerială. De la numărul 8–10 din 1997 editorii sunt Grupul Interdisciplinar de Reflecție (GIR) și Academia Română (mai târziu, formularea devine „sub egida Academiei Române”). La numărul 1–2/2004 figurează următorul colectiv de redacție: Călin Căliman (secretar general de redacție), Răzvan Voncu, Daniel Cristea-Enache, Nicolae Bârna, Bogdan Popescu. Apare și mențiunea „Editura Expert; editor-coordonator: Valeriu Ioan-Franc”. Director este în continuare Eugen Simion. Odată cu numărul 3/2004, în caseta redacțională figurează mențiunea „revistă editată de Fundația Națională pentru Știință și Artă, Grupul Interdisciplinar de Reflecție și Editura Expert, sub egida Academiei Române”. Redacția este formată din Valeriu Ioan-Franc (redactor-șef), Călin Căliman (secretar general de redacție), Aida Sarchizian, Nicolae Bârna, Andrei Grigor, Bogdan Popescu, Răzvan Voncu, Daniel Cristea-Enache, Maria Moldoveanu, Ana-Lucia Ristea, Oana Soare, Vasile Bardan, Andrei Milca, Mihai Iovănel, Paula Neacșu, Nicolae Login, Luminița Login. Ulterior în componența redacției aveau să survină modificări (din numărul 6–7/2006 numele lui Nicolae Bârna, Mihai Iovănel și Vasile Bardan dispar din casetă, din numărul 1/2010 dispare și cel al lui Răzvan Voncu, tot atunci începe să figureze în casetă Lucian Chișu, cu mențiunea „coordonare editorială”, succedându-i oarecum în atribuții lui Călin Căliman, care nu mai e menționat). „Fără o raportare permanentă la istoria literaturii române și un demers comparativ avizat” nu se poate obține o imagine exactă asupra literaturii actuale, susține editorialul <span class="CharOverride-2">Argument</span> – nesemnat – din primul număr. Ca atare, revista își propune publicarea unor studii de sinteză mai ample, care nu pot fi găzduite în paginile altor publicații și care să completeze „critica de întâmpinare” în vederea obținerii unei imagini mai exacte asupra scrisului contemporan. Acest obiectiv avea să fie păstrat, în esență, în toată perioada de apariție, deși după 1990 i s-au adăugat și altele. De fapt, observând evoluția revistei de-a lungul vremii, se înregistrează două epoci distincte: cea constituită de primul deceniu de apariție și cea ulterioară, postdecembristă. În prima perioadă obiectivul îl reprezintă configurarea unor priviri de sinteză asupra literaturii actuale (considerată pe genuri, domenii tematice etc.), inițial fiind vizată exclusiv literatura română contemporană, dar curând domeniul abordării lărgindu-se către patrimoniul universal și către epoci recente, deși nu strict contemporane ale istoriei literaturii. Sunt examinate pe larg, în condițiile diversității de opinii, importante chestiuni teoretice utile pentru înțelegerea literaturii contemporane. Primul număr al revistei, de pildă, este dedicat romanului. Alte probleme teoretice: tematica <span class="CharOverride-2">Literatură–critică–public</span> e abordată în numărul 2/1980, subiectul numărului 4/1980 este <span class="CharOverride-2">Critica, criticul și fenomenul contemporan</span>, iar în 6/1981 e ilustrată și dezbătută relația <span class="CharOverride-2">Teorie literară – critică literară</span>. Alte numere sunt dedicate în exclusivitate literaturii române: <span class="CharOverride-2">Romanul românesc de azi</span> (1–2/1983), <span class="CharOverride-2">Poezia tânără</span> (3–4/1983), <span class="CharOverride-2">Momentul actual al criticii literare </span>(3–4/1984). Poate fi relevat și numărul cu tema <span class="CharOverride-2">Jurnalul ca literatură</span> (3–4/1986), coordonat de Eugen Simion, care în studiul introductiv opinează între altele: „Ca o concluzie provizorie putem spune că jurnalul nu este gândit și nu-i scris ca o ficțiune, dar pe măsură ce se constituie, printr-o scriitură spontană, jurnalul devine o ficțiune și anume (reiau o formulă pe care am mai folosit-o) <span class="CharOverride-2">ficțiunea nonficțiunii</span>”; pe lângă numeroase și consistente contribuții ale unor critici și scriitori români, aici sunt inserate și texte teoretice aparținând lui Gérard Genette, Jean Rousset, Maurice Blanchot, iar la rubrica „Document” sunt publicate pagini de jurnal de Mihail Sebastian și Arșavir Acterian, dar și de Witold Gombrowicz, Ernst Jünger, Miguel de Unamuno, însemnări intime de F.M. Dostoievski (comentate de Valeriu Cristea), acestea din urmă inedite în limba română până la acea dată. Asemănător prin structurare și prin opiniile colaboratorilor va fi și numărul următor, 1–2/1987, consacrat investigării unui subiect înrudit: <span class="CharOverride-2">Literatură și confesiune</span>. Un număr care s-a bucurat de un ecou deosebit în contextul epocii a fost cel dedicat postmodernismului (1–2/1986), în colectivul de redacție figurând Eugen Simion, Mircea Iorgulescu, Ion Bogdan Lefter, Damian Necula, iar consultanți speciali fiind Monica Spiridon și Ștefan Stoenescu. Sunt publicate, în traducere, importante texte teoretice de John Barth, Gerald Graff, Jean-François Lyotard, Ihab Hassan, Guy Scarpetta. Prin acest număr au fost puse în circulație la noi observații, idei, concepte și concluzii teoretice puțin cunoscute – sau cunoscute mai mult „din auzite” – în mediile literare din România, precum și observații, constatări teoretice ori deziderate formulate de numeroși autori reprezentativi din toate generațiile de teoreticieni sau critici. Câteva numere au ca obiect autori români, constituindu-se în veritabile monografii articulate din contribuții critice și memorialistice. Astfel, sunt consacrate lui Tudor Arghezi (5/1980), Mihail Sadoveanu (5/1981), E. Lovinescu (8/1981), Panait Istrati (3–4/1985), Marin Preda (3–4/1987), Mircea Eliade (1–2/1988). O mențiune specială merită paginile omagiale dedicate lui Sorin Titel, într-un număr care nu poartă nici o datare și, cu toate că e considerat, probabil cu temei, a fi 1–2/1984, conține materiale datate „decembrie 1985” și apare în 1986. Realizat de un colectiv de redacție format din Eugen Simion, Cezar Baltag, Mircea Iorgulescu, Ioan Buduca, Ion Bogdan Lefter și cuprinzând texte semnate de numeroși scriitori și critici literari, acest număr a marcat consacrarea lui Sorin Titel ca mare scriitor, la scurtă vreme după dispariția sa. Textele din <span class="CharOverride-1">C.c.</span> în perioada 1979–1988 (studii, eseuri, articole, confesiuni, răspunsuri la anchete, participări la „mese rotunde” etc.) poartă semnături prestigioase ori pe cale de a deveni prestigioase ale unor scriitori ori cercetători din toate generațiile – inclusiv din rândul tinerilor autori în curs de afirmare, al „optzeciștilor” – și de toate orientările estetice și teoretice. Cei mai importanți critici și teoreticieni literari sunt prezenți în revistă alături de poeți, prozatori, dramaturgi etc. „Comandamentele” restrictive impuse de ideologia oficială sunt abil evitate sau ignorate. Arătându-se constant refractară față de presiunile exercitate de regimul Ceaușescu în vederea politizării obediente, iar prin tematica numerelor dovedindu-se chiar subtil subversivă față de politica culturală a oficialității, <span class="CharOverride-1">C.c.</span> cunoaște, la sfârșitul anilor ’80, dificultăți în ce privește apariția, fiind la un moment dat practic suspendată: numărul 1–2/1988, dedicat lui Mircea Eliade și tipărit, e interzis de autorități și va putea fi difuzat doar după decembrie 1989. Începând cu primul număr din 1990, revista își păstrează în esenţă tematica și obiectivele, însă transformări sensibile au totuși loc: dintr-o publicație teoretică ori orientată spre dezbateri tematice și monografice, devine (și) o revistă legată de actualitate, cu marja de laxitate proprie publicațiilor lunare (asemănătoare, sub acest raport, cu, de pildă, „Viața românească” ori „Steaua”); la investigarea problematicii stricte a criticii literare ori a literaturii în general se adaugă o deschidere amplă și către alte arte, către știință și filosofie etc. Un principiu care o particularizează față de alte reviste literar-culturale e respectat: nu publică beletristică propriu-zisă, ci doar critică literară, eseu, studii istorice sau teoretice, filosofie, documente (acestea pot fi scrieri beletristice inedite ale unor scriitori dispăruți, dar și pagini de jurnal, de corespondență etc.), memorialistică și texte eseistic-confesive. În contextul de după 1989 <span class="CharOverride-1">C.c.</span> face figură aparte, dat fiind că este, probabil, singura revistă culturală importantă din Capitală care se abține de a da curs unor atacuri la adresa primelor guverne postdecembriste ori acuzațiilor de neocomunism, criptocomunism, neototalitarism etc. la adresa puterii politice din această perioadă, atitudine care îi asigură o poziție specială în peisajul publicistic și cultural al primilor ani postdecembriști. O consecință a fost, probabil, rezerva unor autori solicitați de redacție. Politica redacțională constă, într-adevăr, în refuzul ori evitarea angajării în politica militantă, de partid, nu însă și în eludarea politicului ca importantă temă de reflecție. În numărul 1/1990, în <span class="CharOverride-2">Cuvânt înainte</span>, Eugen Simion trasează astfel obiectivele publicației, odată cu schimbarea „înfățișării”, a „structurii” și a „ritmului de apariție”: „Dorim ca revista «Caiete critice» să unească talentele și energiile spirituale ale românilor de pretutindeni. În condițiile de azi literatura română are nevoie mai mult decât oricând de această colaborare. Am început prin a introduce în colegiul nostru de redacție câțiva scriitori care trăiesc în străinătate. I-am solicitat și-i vom solicita în continuare și pe alții să publice în «Caiete critice» în ideea că dincolo de opțiunile noastre politice și estetice trebuie să ne unească iubirea de adevăr și devotamentul nostru pentru cultura națională. Avem credința că reunificarea Europei trebuie să înceapă printr-o mai bună cunoaștere a valorilor spiritului. Revista «Caiete critice» vrea să vină în întâmpinarea acestei idei”. <span class="CharOverride-1">C.c.</span> păstrează vocația „monografică” și deschiderea către teoretic, găzduiește studii aprofundate, dar acordă totodată o atenție însemnată promovării criticii de întâmpinare, dezbaterilor, observării actualității imediate și reacțiilor la evoluțiile acesteia. Devenind dintr-un „caiet” mai mult teoretic (și) o revistă de atitudine, manifestă o poziționare determinată în dialogul despre valorizarea culturală. Susține statornic necesitatea unei juste recunoașteri a importanței autonomiei și primatului valorii estetice, poziție care, larg împărtășită înainte de decembrie 1989 ca stratagemă de combatere a dogmelor oficiale, era acum periclitată de înclinația de a privilegia militantismul antitotalitar şi anticomunist drept criteriu de valorizare a scrierilor literare. O preocupare constantă este opoziția față de revizuirile – cu concluzii de contestare, de reevaluare descensivă, pe criterii așa-zicând politice – aplicate în epocă operelor unor scriitori de valoare, practic canonizați în epoca anterioară. Astfel, de pildă, Mihail Sadoveanu, G. Călinescu, Marin Preda, Nichita Stănescu, Marin Sorescu fac – unii dintre ei în repetate rânduri – obiectul unor „dosare”, anchete, convorbiri, mese rotunde, articole etc., menite să le protejeze opera de contestări conjuncturale. În numărul 5–8/1998 este publicată o anchetă ce constituie o „ripostă” la încercarea de demitizare a lui M. Eminescu întreprinsă în „Dilema” din 27 februarie–5 martie 1998. Orientarea revistei reiese și din temele anchetelor și dezbaterilor pe care le găzduiește în paginile ei. De pildă, în numărul 2/1990 ancheta are ca titlu <span class="CharOverride-2">Rezistenţa literaturii</span> şi comportă două întrebări: „Credeţi că literatura română s-a predat dictaturii sau a reuşit să i se opună? În ce fel anume?“ (la care, de pildă, Marin Sorescu răspunde: „Tentaţiile au fost mari. Foarte mulţi au căzut în cursele întinse cu abilitate şi foarte mulți au venit în întâmpinarea lor; foarte mulţi s-au predat şi i-au îndemnat şi pe alţii să se predea. Şi cu toate acestea, literatura română a rezistat dictaturii. Prin ce mijloace? Aş spune prin mijloace proporționale. S-a inventat o cămașă antiglonţ în interiorul căreia s-a dezvoltat o literatură adevărată”) şi „Ce credeţi că va supravieţui din literatura scrisă în ultimii 45 de ani?” (Mircea Cărtărescu opinează: „Cred că vor rămâne în literatura pe care o vom face în continuare câteva idei care ne-au ajutat şi până acum să supravieţuim: <span class="CharOverride-2">caracterul independent şi opus oricărei puteri politice al literaturii</span>,<span class="CharOverride-2"> primatul criteriului estetic în discutarea operei de artă</span>,<span class="CharOverride-2"> integritatea morală a scriitorului</span>,<span class="CharOverride-2"> obsesia capodoperei, ataşamentul față de breaslă</span>. Dacă aceste principii vor rămâne, literatura română va rămâne”). În numărul 1/1991 ancheta are ca subiect <span class="CharOverride-2">Dreptul la opinie</span>, în alte numere sunt alese noi teme de interes. Părerile exprimate sunt diferite, nuanțate, reunirea lor vizează o cât mai adecvată circumscriere a problematicii. Dintre rubricile instituite începând cu 1990 se remarcă „Dialog” şi „Convorbiri”, la care sunt prezenţi Monica Lovinescu şi Eugen Ionescu, Geo Bogza, Nicolae Breban şi Eugen Simion, Augustin Buzura, Valeriu Cristea, Fănuş Neagu, Mircea Cărtărescu şi Mircea Horia Simionescu, Valeriu Cristea şi Miron Kiropol, Dumitru Ţepeneag, Edgar Reichmann, Alexandru Piru, Nicolae Iliescu, Traian T. Coșovei ş.a. Cronica literară este ţinută de Eugen Simion, Ov. S. Crohmălniceanu (până la numărul 10–12/1993), Valeriu Cristea (până la numărul 5–8/1998) şi, sporadic, în 1990 şi 1991, de Gabriel Dimisianu şi Liviu Petrescu. Din 1999 Eugen Simion girează rubrica „Fragmente critice”, cu intervenții ce conferă o notă particulară întregii reviste: <span class="CharOverride-2">A fi european</span>, <span class="CharOverride-2">Canonul și șotronul</span>, <span class="CharOverride-2">Despre genialitate și despre spiritul de cârtire la români</span>, <span class="CharOverride-2">Bărbatul genial și femeia mundană</span>, <span class="CharOverride-2">Memoria culturală a modernității</span>, <span class="CharOverride-2">Retorica integrării. Cinci tipuri de discurs</span>, <span class="CharOverride-2">La Littérature migrante</span>, <span class="CharOverride-2">Identitatea românească</span>, <span class="CharOverride-2">Cultura gastronomică și literatura de ceremonial</span>. Cronica literară e preluată de Răzvan Voncu, Nicolae Bârna, Daniel Cristea-Enache, Bogdan Popescu, în timp ce Dumitru Micu ţine câţiva ani rubrica „Cronica ediţiilor”. Texte critice asemănătoare cronicilor, recenzii ori mici eseuri referitoare la apariţii editoriale recente sunt inserate în rubrica „Lecturi”, iar sub genericul „Comentarii” îşi fac loc analize mai ample, analitice, privind fie apariţii recente, fie opere din patrimoniul clasic, reeditări remarcabile etc., dar şi texte teoretice, opinii şi texte de atitudine. În rubricile „Acvaforte” şi „Zigzag” se încearcă menţinerea racordării la actualitatea imediată prin notiţe polemice şi informaţii curente, încercare în mare măsură zădărnicită însă de periodicitatea revistei şi mai ales de apariţia ei deseori neregulată şi tardivă. Rubrica „<span class="CharOverride-3">a</span>rte şi spectacole” este susţinută, în diverse momente, de Dinu Cernescu, Alex. Leo Şerban, Ludmila Patlanjoglu, Hanibal Stăn&#173;ciulescu, Barbu Brezianu, Maria Vodă Căpuşan, Valentin Silvestru, Dan Dediu, Val Condurache, Florin Faifer ş.a. şi, constant, de Sebastian-Vlad Popa şi Călin Căliman. Revista publică, mai ales în primii ani ’90, transcrieri ale înregistrărilor unor dezbateri organizate de GIR pe diferite teme (<span class="CharOverride-2">Şansele teatrului românesc în lume</span>, <span class="CharOverride-2">Limba română actuală</span>, <span class="CharOverride-2">Starea dramaturgiei româneşti contemporane</span>, <span class="CharOverride-2">Starea istoriografiei</span>, <span class="CharOverride-2">Dreapta şi stânga azi</span>, <span class="CharOverride-2">Generaţia ’80</span>, <span class="CharOverride-2">o</span> <span class="CharOverride-2">generaţie pierdută?</span>) şi organizează frecvent anchete, mai ales pe teme literare. În general, dă seama de evoluţia literaturii române în peisajul în plină mişcare din perioada postdecembristă ori aduce în prim-plan chestiuni şi personalităţi din trecut, insuficient cunoscute sau ignorate. Deşi lunară, revista se înfăţişează, de regulă, sub formă de numere duble ori triple (uneori, din cauza unor dificultăţi de tipărire, chiar numere cvadruple, cvintuple, sextuple etc.), în caiete masive, care permit întocmirea unor „dosare” tematice consistente. Sunt de menţionat substanţialele numere consacrate unor personalităţi literare, artistice ori culturale: Leonid Dimov (3–4/1992), Nichita Stănescu (3/1993 și 12/2003), E. Lovinescu (10–12/1993), Vasile Lovinescu (9–11/1994), Lucian Blaga (5–7/1995), Ion D. Sîrbu (10–12/1995), Ion Caraion (1–2/1996), Tristan Tzara (4–5/1996), Constantin Brâncuşi (1–2/1997), Marin Preda (8–10/1997 și 8–10/2002), Tudor Vianu (11–12/1997), M. Eminescu (5–8/1998, 1–2/2007), Sergiu Al-George (4–8/2000), Petre Pandrea (7–12/2001), Vladimir Streinu (5–7/2002), Șerban Cioculescu (11–12/2002), Zaharia Stancu (1–2/2003), Petru Dumitriu (3–5/2003), Tudor Arghezi (9–11/2003), Eugen Ionescu (10–11–12/2009), Marin Sorescu (2/2011), Maurice Nadeau (5/2011), Emil Cioran (7/2011), Miron Radu Paraschivescu (9/2011); de asemenea, unor chestiuni istorice sau teoretice, forme și fenomene literare etc.: <span class="CharOverride-2">Paraliteratura</span> (1/1991), <span class="CharOverride-2">Romanul poliţist </span>(2/1991), <span class="CharOverride-2">Exil şi literatură</span> (1–2/1993), <span class="CharOverride-2">Literatura română din Basarabia</span> (1–3/1994), <span class="CharOverride-2">Literatura română postbelică</span> (11–12/1996), <span class="CharOverride-2">Destinul iugoslav</span> (10–12/1999), <span class="CharOverride-2">Litera&#173;tura română în regimul libertăţii</span>: <span class="CharOverride-2">perioada 1990–2000 </span>(2–3/2000), <span class="CharOverride-2">Fenomenul nouăzecist</span> (9–12/2000), <span class="CharOverride-2">Literatura română „migrantă”</span> (3–4/2011), <span class="CharOverride-2">Generația existențialistă</span> (6/2011), <span class="CharOverride-2">Penser l’Europe</span> (11–12/2011). Cercul colaboratorilor e larg și cu o componenţă extrem de diversă. La numerele tematice ori monografice, la anchete sau la „dosare” sunt solicitaţi să participe scriitori din generaţii diferite și de diverse orientări estetice, critici și istorici literari, universitari și specialiști din domenii umaniste, oameni de știință specializaţi în diferite discipline etc. <span class="CharOverride-1">C.c.</span> este una dintre puţinele publicații în care se găsesc, alăturate, numele unor autori care, în alte împrejurări, polemizează acerb sau se contestă reciproc. Se cuvine menţionat că, în afară de membrii echipei de redacţie, ale căror contribuţii se regăsesc aproape în fiecare număr, se mai remarcă prezenţa unor colaboratori precum Alexandru Zub, Vasile Bardan, Mircea Cau, Aluniţa Cofan, Ileana Comănescu, Doina Ciurea, Alexandra Crăciun, Dan Grădinaru, Constantin Hârlav, Ioan Lăcustă, Elisabeta Lăsconi, Florin Mihăilescu, Jeana Morărescu, Cristina Necula, Dinu Pătulea, Lena Ruști, Elena Solunca-Moise, Octavian Soviany, Vasile Tonoiu, Elena Zaharia-Filipaș. &#9;<span class="Semnatura">M.V., N.Br. </span></p>
			<p class="Heuristica_PRIMUL_Semnat"><span class="titlu-12">CAIETE SĂPTĂMÂNALE</span><span class="titlu-12 CharOverride-6">,</span> revistă apărută la Iaşi din 19 septembrie 1936 până la 10 aprilie 1937. Redactor: Eugen Herovanu. După ce în articolul <span class="CharOverride-2">Rămas-bun</span>, apărut în „Adevărul” din 12 iunie 1936, protestase „contra cenzurii” şi a regimului „de intoleranţă politică”, Herovanu înfiinţează <span class="CharOverride-1">C.s. </span>cu scopul „de a informa cu obiectivitate şi de a îndruma cu bunăvoinţă şi prudenţă” pe cititori. Se dezbat teme diverse: <span class="CharOverride-2">Destinaţia literaturii şi răspunderea scriitorului</span>, <span class="CharOverride-2">Sărbătoarea Unirii şi problema revizuirii tratatelor</span>, <span class="CharOverride-2">Sângele care curge în Spania</span>, <span class="CharOverride-2">Jurnalismul în câteva din aspectele lui particulare</span>, <span class="CharOverride-2">Arta şi morala</span>. În articolul <span class="CharOverride-2">Arta şi morala</span> Herovanu comentează un foileton al lui E. Lovinescu publicat în „Adevărul”, referitor la respingerea cererii lui Constantin Kiriţescu de primire în Societatea Scriitorilor Români din cauza atitudinii sale faţă de literatura considerată imorală şi faţă de campania dusă de „Neamul românesc” împotriva operei lui Tudor Arghezi. Rubrica „Note” conţine şi informaţii cu caracter istorico-literar: <span class="CharOverride-2">Eminescu și Valéry</span>, <span class="CharOverride-2">Gh. Asachi şi Bianca Milesi</span>, <span class="CharOverride-2">Ion Creangă la Humuleşti</span>. Reproducând tot din „Adevărul” (4 februarie 1937) fragmente din articolul <span class="CharOverride-2">Mic bilanţ</span>, în care Mihail Sadoveanu răspunde acţiunilor huliganice de ardere a cărţilor sale în pieţe publice, Herovanu conchide: „Opera şi numele lui Sadoveanu vor străluci alături de ale lui Neculce şi ale lui Ion Creangă, cu care are atâta afinitate, în timp ce numele celor care-l repudiază şi-i ard cărţile se vor fi pierdut demult, cu cenuşa acestora”. &#9;<span class="Semnatura">I.H.</span></p>
			<p class="Heuristica_PRIMUL_Semnat"><span class="titlu-12">CAIETE SILVANE</span>, revistă de cultură care apare la Zalău din decembrie 1998 până în 2001 (șase numere), apoi trimestrial în 2002 şi 2003 și neregulat din februarie 2005. Inițial este oficios al Centrului Creaţiei Populare Sălaj. Din primul colectiv de redacţie fac parte Cristian Contraş, Katona Szabolcs, Daniel Săuca, Szabó István. Redactor-şef: Cristian Contraş (1999), apoi director (2000–2001, februarie 2005–martie 2007), Daniel Săuca (2000–2001 și din februarie 2005) şi Liviu Bordaş (2002–2003). În 2002 şi 2003 îşi modifică titlul în <span class="CharOverride-2">Origini. Caiete silvane</span> şi adaugă subtitlul „Revistă de studii culturale”, pentru ca în 2005 să revină la titulatura iniţială. În 2003 include și o secţiune în engleză. Un număr omagial îi este dedicat lui Mircea Eliade (1/2002), iar alt număr special marchează un moment de bilanţ editorial (3/2009). Fidelă tradiţiei inaugurate în 1997 de publicaţia „Silvania” şi rememorând crezul „Gazetei de duminică” editată în 1904 la Şimleu Silvaniei,<span class="CharOverride-1"> C.s</span>. se doreşte a fi un catalizator al fenomenului literar şi o tribună a comunităţii culturale din Sălaj. Ea va urmări programatic „promovarea tradiţiilor şi valorilor culturii populare ale judeţului […], în spiritul autenticităţii, cu sprijinul artiştilor sălăjeni” (Cristian Contraş,<span class="CharOverride-1"> </span><span class="CharOverride-2">În loc de editorial</span>, 1/1998). Revista oglindeşte consecvent activitatea cenaclului Silvania, organizând totodată colocvii şi dezbateri la care participă scriitori şi critici consacraţi. Rubricile variază semnificativ de-a lungul timpului, de la „Gnosis”, „Noesis”, „Indica”, „Ethnos”, „Historia”, „Tradiţia”, „Archaeus”, rezervate unor domenii de nişă, la „Poesis”, „Proză”, „Eseu”, „Cronica literară”, „Interviu”, „Artă plastică”, „Film”, „Mass-media”, proprii unui periodic cu profil cultural mai larg. Notabilă este secţiunea „Restituiri”, care îi evocă pe Amita Bhose, pe I.V. Bădică și revista „Zalmoxis”; de asemenea, substanţiala rubrică „Eliadiana” (3–4/2003). Reţin atenţia şi anchetele tematice despre provincia culturală, despre poezia actuală şi despre receptarea <span class="CharOverride-2">Jurnalului fericirii</span> de N. Steinhardt. Din 2005 <span class="CharOverride-1">C.s. </span>oferă un spaţiu consistent fenomenului literar local. Se publică atât critică de întâmpinare, cronici, recenzii, studii, eseuri, interviuri, reportaje, cât şi poezie, proză, teatru şi jurnal, aparţinând îndeosebi scriitorilor transilvăneni. Cronica de carte – realizată de Carmen Ardelean, Imelda Chinţa, Ştefan-Doru Dăncuş, Marcel Lucaciu, Viorel Mureşan ş.a. – este consacrată cu precădere literaturii din judeţul Sălaj, dar şi din ţară. Genul science-fiction românesc şi străin face obiectul rubricii „Estetica imaginarului”, ţinută de Györfi-Deak György. Alte rubrici de autor sunt „Colecţia de călimări” (eseuri critice de Viorel Mureşan), „Peripatetisme” (eseuri de Ioan F. Pop), „Cărţile României” (recenzii de Ştefan-Doru Dăncuş), „Texte şi studii tradiţionale” (traduceri de Daniel Hoblea din literatura ezoterică), „Film” (cronici de Andrei Rus), „Mass-media” (revista presei culturale, realizată de Daniel Săuca şi de Daniel Hoblea), „Istorie” (studii de Marin Pop) etc. Poezia este reprezentată de scriitori locali, ca şi de nume consacrate: Ana Blandiana, Ion Pop, Adrian Alui Gheorghe, Ioan Moldovan, Carolina Ilica, Ion Burnar, Daniel Corbu, Carmena Ciumăreanu, Ştefan Ciobanu, Virgil Diaconu, Dina Horvath, Karácsony Zsolt, Sorin Lucaci, Gheorghe Mocuţa, Vlad Moldovan, Lucian Perţa, Adrian Suciu, Echim Vancea ş.a. Apar fragmente de roman de Ştefan Goanţă (<span class="CharOverride-2">Zodia fedeluşului</span>), Florin Horvath, Ancuţa Mărieş, Florin Leonard Mocanu, proză scurtă de Alexandru Jurcan, Virgil Stan, Viorel Tăutan, Alexandru Vlad și teatru de Ioana Codre, Flavius Lucăcel, Viorel Tăutan ş.a. Din sumar nu lipsesc nici interviurile cu poeţi, prozatori şi critici literari precum Liviu Antonesei, Ana Blandiana, Mircea Cărtărescu, Mircea Dinescu, Dan Lungu, Mircea Martin, Nicolae Prelipceanu. Sunt recuperate pagini din corespondenţa lui Mircea Eliade cu Valeriu Bologa şi trei scrisori inedite ale lui Ioan Alexandru către Profira Mureşan. Alţi colaboratori: Mircea Popa, Traian Vedinaş, Roxana Cristian.&#9;<span class="Semnatura">I.T.</span></p>
			<p class="Heuristica_PRIMUL_Semnat"><span class="titlu-12">CAIETUL CERCULUI DE STUDII</span>,<span class="CharOverride-1"> </span>publicaţie a Institutului de Studii Banatice „Titu Maiorescu” apărută la Timișoara, anual din 1983 până în 1985 și bianual până în 1989. Primul număr iese sub îngrijirea unui colegiu de redacţie alcătuit din Otto Benkö, Crişu Dascălu, Eugen Dorcescu, Rodica Sufleţel, colegiu care se schimbă la următoarele apariţii. La primele trei numere există şi un secretariat de redacţie format din Livius Petru Bercea, Mihaela Chioreanu, Olimpia Pavel şi Dumitru Vlăduţ, acesta rămânând apoi singurul secretar de redacţie. Primul număr iese cu un cuvânt înainte semnat de Vasile Şerban, directorul Centrului de Ştiinţe Sociale şi decan al Facultăţii de Filologie a Universităţii din Timişoara. Explicaţia, oferită din motive tactice, era că primul număr vine în întâmpinarea sărbătoririi a șaizeci și cinci de ani de la realizarea Marii Uniri, care coincidea şi cu împlinirea a două decenii de la constituirea Centrului de Ştiinţe Sociale. Autorul evidenţiază realizările şi personalitatea acestei unităţi de cercetare, exprimându-şi convingerea că publicaţia va contribui la consolidarea prestigiului instituţiei. <span class="CharOverride-1">C.C.s.</span> a avut un număr variabil de pagini, oscilând între 130 şi 240 şi includea cu prioritate comunicări prezentate la şedinţele Cercului de studii, care funcţiona la Centrul de Ştiinţe Sociale. Pe lângă secţiunile „Istoria limbii române, dialectologie, onomastică” şi „Ştiinţe sociale”, fiecare număr conţine o secţiune substanţială intitulată „Poetică şi stilistică”, în care sunt publicate studii teoretice şi analitice asupra textului literar, asupra metodelor de abordare a literaturii, efectuate din perspectivă modernă. Rubrica „Recenzii, note” vădeşte apetenţa colaboratorilor pentru metodele moderne de cercetare. Figurează frecvent în sumar Olimpia Berca, Livius Petru Bercea, Doina Bogdan-Dascălu, Crişu Dascălu, Eugen Dorcescu, Maria Foarţă, Ionel Funeriu, Livia Vasiluţă, Dumitru Vlăduţ, Smaranda Vultur.&#9;<span class="Semnatura">D.V.</span></p>
			<p class="Heuristica_PRIMUL_Semnat"><span class="titlu-12">CAIETUL LITERAR „FĂCLIA”</span><span class="titlu-12 CharOverride-6">,</span> publicaţie apărută în 15 martie 1950 la Freiburg im Breisgau, în Germania, sub formă de antologie şapirografiată de texte literare, având formatul revistei „Gândirea”. Într-o notă redacţională se specifică faptul că această publicaţie periodică se tipăreşte dintr-o necesitate „impusă pe de o parte de lipsa de cărţi româneşti şi pe de altă parte de cererile constante de cărţi româneşti pe care le primim de la toţi românii”. Iniţiativa a fost însă abandonată, trecându-se concomitent la realizarea şi multiplicarea unor ediţii din clasici români, capabile să răspundă interesului pentru lectură al celor din exil. Primul şi singurul număr apărut cuprinde versuri de Grigore Alexandrescu, Vasile Alecsandri, M. Eminescu, George Coşbuc, Octavian Goga, Ion Minulescu, G. Topîrceanu, Ion Pillat. Sunt antologate şi pagini de proză din opera lui Ion Creangă, Petre Ispirescu, I.L. Caragiale, I. Al. Brătescu-Voineşti. O secvenţă aparte a sumarului este rezervată „talentelor din exil”, dar versurile semnate de T.N. Miron, A. Vendalovschi ş.a. nu justifică prin nimic încrederea acordată de redactorii publicaţiei. &#9;<span class="Semnatura">N.F.</span></p>
			<p class="Heuristica_PRIMUL_Semnat"><span class="titlu-12">CAÏR, George</span><span class="CharOverride-1"> </span>(23.IX.1876, Bucureşti – 23.VI.1924, Bucureşti), prozator, autor de versuri. Descendent al unei familii înstărite, <span class="CharOverride-1">C.</span> este fiul lui Grigore C. Caïr, fost primar la Târgovişte , deputat şi senator conservator. Urmează la Bucureşti Liceul „Sf. Sava”, absolvit în 1895, şi cursurile Facultăţii de Drept, luându-şi licenţa în 1899 cu lucrarea <span class="CharOverride-2">Divorţul în dreptul roman şi român</span>. Va fi, mai întâi, funcţionar la Ministerul Domeniilor şi avocat al Statului; între anii 1905 şi 1907, în timpul guvernării conservatoare, este prefect al judeţului Dâmboviţa. Practică avocatura şi îşi continuă activitatea politică, alăturându-se, în 1908, grupării conservator-democrate a lui Tache Ionescu (din care se va retrage în 1922). Ia parte la război, fiind ofiţer de rezervă, iar după încheierea păcii reintră în barou ca avocat pledant. Membru, din 1912, al Societăţii Scriitorilor Români, este ales în mai multe rânduri în comitetul de conducere. Avea şi reputaţia unui sportiv desăvârşit, a unui specialist în codul onoarei şi al duelului. A fost asasinat de tâlhari în locuinţa lui din Bucureşti. <span class="CharOverride-1">C.</span> debutează cu versuri în „Lumea nouă literară şi ştiinţifică” din august 1896. Publică apoi schiţe, nuvele şi poezii în „Foaia pentru toţi”, „Adevărul”, „Dimineaţa”, „Moftul român”, „Convorbiri critice”, „Flacăra”, „Rampa”, „Cosinzeana”, „România”, „Literatorul” „Sburătorul” ş.a. O culegere de schiţe satirice, <span class="CharOverride-2">Urmaşii Romei</span> (1904), este urmată de alte cărţi de versuri şi proză: <span class="CharOverride-2">Din lumea gândurilor </span>(1905), <span class="CharOverride-2">Ca fulgu la vânt</span>... (1906), <span class="CharOverride-2">Farmec</span> (1913), <span class="CharOverride-2">Spre zări albastre </span>(1915), <span class="CharOverride-2">Dorina</span> (1916), subintitulată <span class="CharOverride-2">Însemnările unei fete sincere</span>, „poemul fantastic” <span class="CharOverride-2">Traista lui Adonis</span> (1916), <span class="CharOverride-2">Patimi</span> (1918), romanul <span class="CharOverride-2">Finci</span> (1920), <span class="CharOverride-2">Ce-a zis Saàdi</span> (1922), romanul <span class="CharOverride-2">Într-un mirador</span> (1922), <span class="CharOverride-2">Nevroză</span> (1924) şi „stihurile vesele<span class="CharOverride-2">” </span>din<span class="CharOverride-2"> Ca să-ţi treacă de urât</span> (1912, tipărite sub semnătura Jorj de Riac).</p>
			<p class="Heuristica-BASE">Autor de versuri pe drept uitate, <span class="CharOverride-1">C.</span> e, în schimb, menţionabil pentru o parte din proza lui. Schiţele satirice, multe apărute mai întâi în revista „Moftul român” a lui I.L. Caragiale şi reluate în volume, ca şi cele două-trei tentative, rămase în acest stadiu, de roman, cu toate slăbiciunile, stau mărturie a unei vocaţii, din păcate neîmplinită. Cu adevărat reuşite sunt notele dintr-un carnet de front, publicate fragmentar în gazete, mai ales şarjele, trasate cu o mână surprinzător de sigură, prilejuite de contactul cu mediile birocratice şi militare care îşi aflaseră adăpost la Iaşi în timpul războiului.<span class="CharOverride-2"> Finci</span>, romanul iubirii ratate a unei adolescente, sufocat de sentimentalism, sau <span class="CharOverride-2">Într-un mirador</span>, încercare, cu ecouri din Duiliu Zamfirescu şi Mihail Sadoveanu, de a reconstitui, în tonuri grave, cu un oarecare realism al observaţiei, o dramă pasională consumată în lumea ce se stinge a proprietarilor rurali, nu ies din zona locului comun.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Urmaşii Romei</span>, cu ilustraţii de N. Mantu şi C. Petrescu, Bucureşti, 1904; <span class="CharOverride-2">Din lumea gândurilor</span>, Bucureşti, 1905; <span class="CharOverride-2">Ca fulgu la vânt...</span>, cu desene de Emil Sperlich şi autotipii de Iosif Brand, Bucureşti, 1906; <span class="CharOverride-2">Ca să-ţi treacă de urât</span>, Bucureşti, 1912; <span class="CharOverride-2">Farmec</span>, cu ilustraţii de A. Murnu şi autotipii de Iosif Brand, Bucureşti, 1913; <span class="CharOverride-2">Spre </span><span class="CharOverride-2">zări albastre</span>, cu desene de A. Murnu şi autotipii de Iosif Brand, Bucureşti, 1915; <span class="CharOverride-2">Dorina</span>, Bucureşti, 1916; <span class="CharOverride-2">Traista lui Adonis</span>, Bucureşti, 1916; <span class="CharOverride-2">Patimi</span>, Bucureşti, 1918; <span class="CharOverride-2">Tainele lor</span>, Bucureşti, 1920; <span class="CharOverride-2">Finci</span>, Bucureşti, 1920; <span class="CharOverride-2">Amurg</span>,<span class="CharOverride-2"> </span>Bucureşti, 1921; <span class="CharOverride-2">Ce-a zis Saàdi</span>, Bucureşti, 1922; <span class="CharOverride-2">Într-un mirador</span>, Bucureşti, 1922; <span class="CharOverride-2">Nevroză</span>, Bucureşti, 1924.</p>
			<p class="Heuristica___m_RPR"><span class="CharOverride-1">Repere bibliografice:</span> Chendi,<span class="CharOverride-2"> Scrieri</span>, IV, <span class="CharOverride-2">144–148</span>; Arghezi, <span class="CharOverride-2">Scrieri</span>, XXIV, <span class="CharOverride-2">236–237</span>;<span class="CharOverride-2"> </span>Tudor Vianu, <span class="CharOverride-2">„Patimi”</span>, L, 1918, 6; P. Bănescu, <span class="CharOverride-2">„Tainele lor”</span>, „Acţiunea română”, 1920, 1088; Vintilă Pantazopol,<span class="CharOverride-2"> „Finci”</span>, U,<span class="CharOverride-2"> </span>1920, 216; Andrei Branişte, <span class="CharOverride-2">„Ce-a zis Saàdi?”</span>, „Aurora română”, 1921, 52;<span class="CharOverride-2"> Moartea lui G. Caïr</span>, ADV, 1924, 12 393, U, 1924, 139, 139 bis; Barbu Lăzăreanu, <span class="CharOverride-2">George Caïr</span>, ALA, 1924, 186; Const. V. Gheorghiu, <span class="CharOverride-2">Un scriitor fără noroc</span>, TIL, 1940, 1173; <span class="CharOverride-2">Dicţ. scriit. rom.</span>, I, <span class="CharOverride-2">423–424</span>; Scurtu, <span class="CharOverride-2">Cercetări</span>, I, <span class="CharOverride-2">104–106.</span> &#9;<span class="Semnatura">R.Z.</span></p>
			<p class="Heuristica-PRIMUL"><span class="titlu-12">CALAÏS, Alexandru</span><span class="CharOverride-1"> </span>(15.VII.1928, Ismail – 10.VII.2000, Bucureşti), traducător, prozator. Fiu al Eugeniei (n. Markov) şi al lui Alexandru Gh. Calaïs, contabil, <span class="CharOverride-1">C.</span> a absolvit Facultatea de Limbi Slave la Universitatea din Bucureşti (1968). Obţinuse, în 1956, certificatul de traducător din limba rusă eliberat de o comisie specială de pe lângă Academia RPR. Între 1949 şi 1952 e redactor la revista „Licurici”, apoi tehnician-documentarist la Institutul de Studii şi Proiectări Energetice (1952–1954), reporter la „Viaţa culturală a Capitalei” (1958–1960), corector la Editura Medicală (1960–1961), casier-colector la Cooperativa Higiena (1962–1964), corespondent comercial la Întreprinderea Industrialexport (1968–1969), redactor şi secretar ştiinţific la „Roma&#173;noslavica” (1969–1974), redactor la Centrul de Documentare pentru Arhitectură şi Sistematizare (1974–1975) şi traducător la Întreprinderea Electro&#173;nica (1975–1976). Debutează în 1949 la revista „Licurici”, în acelaşi an publicându-i-se şi în volum nuvela <span class="CharOverride-2">Uriaşul ştiinţelor naturii</span>. Mai colaborează la „Luceafărul”, „Literatorul”, „Caiete critice”. Obţine Premiul Uniunii Scriitorilor în 1979 pentru traducerea culegerii de povestiri <span class="CharOverride-2">Un şofer de elită</span> de Vasili Şukşin. După 1989 a ţinut conferinţe la Radio, în special despre diaspora rusă.<span class="CharOverride-4"> </span>A transpus în limba rusă <span class="CharOverride-2">Creanga de aur</span> de Mihail Sadoveanu (1981).</p>
			<p class="Heuristica-BASE">Contactul direct cu marea literatură rusă – din care a tradus masiv şi cu rezultate remarcabile, între alții și din Mihail Bulgakov – a făcut să crească ambiţiile, ca şi densitatea prozei lui <span class="CharOverride-1">C.</span> La patruzeci de ani de la debutul editorial, el revine cu un roman modern ca scriitură, <span class="CharOverride-2">Corabia nevăzută</span> (1990). Planurile se amestecă, se întretaie sau se distanţează, locul desfăşurării acţiunii se schimbă derutant, dar, treptat, din fragmentele disparate se încheagă un mini-bildungsroman, o secvenţă parcursă lent dintr-un roman al formării. Protagonistul, om „de la Dunăre”, trece, la cei optsprezece ani ai săi, prin experienţe întinse pe toată gama trăirilor (de la cea erotică la cea, traumatică, a morţii tatălui), păstrându-şi însă un idealism care îl face vulnerabil – mai ales la începutul anilor ’50 din secolul trecut, când e plasată acţiunea cărţii. Romanul câştigă mai puţin din acest idealism („corabia nevăzută” fiind chiar idealul, reperul personajului) şi devine semnificativ prin descripţia atentă a zonei de contact între diversele etnii şi obiceiurile lor, pe care o reprezintă un oraş-port. În general, scenele în care oamenii se întâlnesc şi îşi confruntă adevărurile proprii (fără a se înfrunta în mod obligatoriu) sunt vii, pline de culoare şi se păstrează în memoria cititorului.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Uriaşul ştiinţelor naturii</span>, Bucureşti, 1949; <span class="CharOverride-2">Corabia nevăzută</span>, Bucureşti, 1990. <span class="CharOverride-1">Traduceri:</span> Nina Ghernet, <span class="CharOverride-2">Musca albă</span>, Bucureşti, 1949, <span class="CharOverride-2">Cărarea vitejilor</span>, Bucureşti, 1951 (în colaborare cu Horia Oprescu), <span class="CharOverride-2">La malul apei</span>, Bucureşti, 1958 (în colaborare); Anatoli Kuzneţov, <span class="CharOverride-2">Legenda continuă</span>, Bucureşti, 1968; Mihail Bulgakov, <span class="CharOverride-2">Garda albă</span>, Bucureşti, 1969, <span class="CharOverride-2">Roman teatral</span>, Bucureşti, 1969, <span class="CharOverride-2">Însemnări pe manşete</span>, în <span class="CharOverride-2">Diavoliada</span>, Bucureşti, 1998; Andrei Belîi, <span class="CharOverride-2">Petersburg</span>, Bucureşti, 1970; Iuri Tînianov,<span class="CharOverride-2"> Moartea ambasadorului</span>, Bucureşti, 1972; Konstantin Vorobiov, <span class="CharOverride-2">A venit uriaşul</span>, Bucureşti, 1974; Arkadi şi Gheorghi Weiner, <span class="CharOverride-2">În vizită la Minotaur</span>, Bucureşti, 1976; <span class="CharOverride-2">Kalevipoeg. </span><span class="CharOverride-5">e</span><span class="CharOverride-2">popee populară estonă</span>, Bucureşti, 1978; Vasili Şukşin, <span class="CharOverride-2">Un şofer de elită</span>, Bucureşti, 1979, <span class="CharOverride-2">Călina roşie</span>, pref., trad., Bucureşti, 1995; Aleksei Pisemski, <span class="CharOverride-2">La cumpăna veacului</span>, I–II, Bucureşti, 1980 (în colaborare cu I. Lecca); Mihail Sadoveanu, <span class="CharOverride-2">Creanga de aur</span> – <span class="CharOverride-2">Zolotaja vetv’</span>, ed. bilingvă, pref. Pompiliu Marcea, Bucureşti, 1981; Al. Kron, <span class="CharOverride-2">Insomnie</span>, Bucureşti, 1982; Viktoria Tokareva, <span class="CharOverride-2">Avem nevoie de comunicare</span>, Bucureşti, 1985; Gheorghi Semionov,<span class="CharOverride-2"> Palatele iubirii</span>, Bucureşti, 1988; Radij Pogodin,<span class="CharOverride-2"> Uşa</span>, Bucureşti, 1990; F.M. Dostoievski – A.G. Dostoievskaia, <span class="CharOverride-2">Corespondenţă</span> <span class="CharOverride-2">(1866–1874)</span>,<span class="CharOverride-2"> </span>I, îngr. Valeriu Cristea, Bucureşti, 1998.</p>
			<p class="Heuristica___m_RPR"><span class="CharOverride-1">Repere bibliografice:</span> Aluniţa Cofan, <span class="CharOverride-2">În căutarea timpului trecut</span>, CC, 1991, 6–7; Cimpoi, <span class="CharOverride-2">Ist. lit. Basarabia</span>, <span class="CharOverride-2">300</span>;<span class="CharOverride-2"> </span>Ion Ianoşi, <span class="CharOverride-2">Alexandru Calaïs</span>, ALA, 2000, 528. &#9;<span class="Semnatura">D.C.-E</span></p>
			<p class="Heuristica-PRIMUL"><span class="titlu-12">CALEDONIU, Ovid</span> (pseudonim al lui Jean Florea Georgescu; 22.III.1914, Bucureşti – 15.I.1974, Tecuci), poet. Este fiul Varvarei Georgescu şi al lui Tănase Georgescu, funcţionari. Urmează la Bucureşti cursurile liceale, apoi Facultatea de Teologie, absolvită în 1939, şi Facultatea de Litere, terminată în 1944. Debutează cu poezie în 1933 la revista „Pegas” şi e redactor, împreună cu Vintilă Horia şi Miron Suru, la revista „Meşterul Manole” (1939–1942). A mai colaborat la „Bobi”, „Curentul magazin”, „Dacia rediviva”, „Făgetul”, „Frize”, „Gândirea”, „Îndreptar”, „Înnoirea”, „Litere”, „Muguri literari”, „Orion”, „Revista Fundaţiilor Regale”, „Semne”, „Universul literar”, „Veac nou”, „Vremea” ş.a. Editorial, a debutat cu volumul de versuri <span class="CharOverride-2">Endymion</span>, apărut în 1937. Dacă în perioada interbelică <span class="CharOverride-1">C.</span> s-a dovedit o prezenţă activă în viaţa literară, numele său fiind întâlnit în multe publicaţii ale vremii, în schimb, după 1944 s-a dedicat aproape în exclusivitate activităţii didactice, funcţionând ca profesor de limba şi literatura română la Tecuci şi refuzând să se mai implice în vreun fel în destinele breslei scriitoriceşti. Discret, de-a dreptul solitar, a resimţit „indexarea” sa pentru <span class="CharOverride-2">România – hotar de răsărit al Europei </span>(1943) ca pe o posibilă ameninţare şi, ca atare, a preferat recluziunea. </p>
			<p class="Heuristica-BASE">La <span class="CharOverride-1">C.</span>, în volumele <span class="CharOverride-2">Endymion</span> şi <span class="CharOverride-2">Vrăjitorul apelor</span> (1942) se simt, aşa cum s-a remarcat, influenţe din lirica lui Lucian Blaga, dar şi din poezia romantică germană sau din cea rilkeană. Delicateţea, suavitatea, sensibilitatea, uneori exacerbată, sunt doar câteva dintre caracteristicile versurilor extrem de cizelate, de „lucrate”, fără ca ideea să piardă din profunzime. Predominant rămâne sentimentul de solitudine; în absenţa divinităţii (căreia nu i se cer, patetic, semne palpabile de existenţă, precum la Tudor Arghezi în <span class="CharOverride-2">Psalmi</span>), poetul se simte neajutorat, abandonat, fără putinţa de a depăşi teama de necunoscut, de moarte. Revenirea, după mai bine de trei decenii, cu <span class="CharOverride-2">Pasărea de foc</span> (1973), nu este decât o încercare (mai mult conjuncturală) de a se integra unei colectivităţi, căreia, de fapt, nu-i aparţinea: „Alăturea de oameni în toamnele pe creste/ suim printre mulţimi izbânda vremii noastre/ săpând în piatră nume şi lepădând veşminte/ cu ochi aprinşi de steaua orelor albastre” (<span class="CharOverride-2">Printre mulţimi</span>). Lumea lui <span class="CharOverride-1">C.</span> apusese, iar tentativa, eşuată, de a se adapta alteia este evidentă când, în acelaşi volum, reapar laitmotivele liricii sale anterioare: singurătatea, sentimentul iminent al morţii şi, mai ales, spaima că ar putea fi trădat de cuvinte. Într-un remarcabil poem dedicat „zeului” său tutelar – Lucian Blaga – o spune explicit: „Cuvintele-au amuţit lângă frunte,/ nu ca negrele pietre funerare./ La cumpăna luminii ar vrea să înfrunte/ obositele ceasuri, întinsele-amare” (<span class="CharOverride-2">Poetul</span>). Ca autor, alături de Ştefan Baciu şi Vintilă Horia, al antologiei <span class="CharOverride-2">13 poeţi</span> – <span class="CharOverride-2">13 poezii de dragoste</span> (1937), <span class="CharOverride-1">C. </span>rămâne acelaşi poet sensibil, receptiv însă şi la producţiile lirice ale confraţilor, dovedindu-şi astfel, încă o dată, generozitatea, dar şi modestia. </p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Endymion</span>, Bucureşti, 1937; <span class="CharOverride-2">Vrăjitorul apelor</span>, Bucureşti, 1942; <span class="CharOverride-2">România – hotar de răsărit al Europei</span>, Bucureşti, 1943; <span class="CharOverride-2">Pasărea de foc</span>, Iaşi, 1973. <span class="CharOverride-1">Antologii:</span> <span class="CharOverride-2">13 poeţi – 13 poezii de dragoste</span>, cu desene de Neagu Rădulescu, Bucureşti, 1937 (în colaborare cu Ştefan Baciu şi Vintilă Horia).</p>
			<p class="Heuristica___m_RPR"><span class="CharOverride-1">Repere bibliografice:</span> Vintilă Horia, <span class="CharOverride-2">Despre poezia lui Ovid Caledoniu</span>, „Front literar”, 1937, 10–11; Ovidiu Papadima, <span class="CharOverride-2">„Endymion”</span>, G, 1937, 5; Călinescu, <span class="CharOverride-2">Opere</span>, III,<span class="CharOverride-2"> 658–659</span>; Mihail Chirnoagă, <span class="CharOverride-2">Medalioane lirice: Vintilă Horia şi Ovid Caledoniu</span>, „Pământul”, 1938, 184; Pompiliu Constantinescu, <span class="CharOverride-2">„Endymion”, „Vrăjitorul apelor”</span>, VRA, 1942, 660; Virgil Ierunca, <span class="CharOverride-2">„Vrăjitorul apelor”</span>, TIL, 1942, 866; Ion Şiugariu, <span class="CharOverride-2">„Vrăjitorul apelor”</span>, RFR, 1942, 8; Al. Raicu, <span class="CharOverride-2">Ovid Caledoniu</span>, RL, 1974, 4; Constantin Ciopraga, <span class="CharOverride-2">Un pelerin pe „munţi de gânduri”</span>, L, 1994, 11–16; <span class="CharOverride-2">Dicţ. scriit. rom.</span>, I, <span class="CharOverride-2">424–425</span>. &#9;<span class="Semnatura">D.Gr.</span></p>
			<p class="Heuristica_PRIMUL_Semnat"><span class="titlu-12">CALEIDOSCOP</span>, revistă apărută la Cluj, lunar, de la 12 mai 1934 până în ianuarie 1936, cu subtitlul „Artistic, literar şi social”, sub conducerea unui comitet; ultimul număr este emanaţia unei grupări a „scriitorilor ardeleni independenţi”. Prim redactor: Nistor I. Petre, Ioan Olteanu (de la numărul 3–4), ca pe coperta ultimului număr să rămână doar numele celui dintâi. <span class="CharOverride-1">C.</span> porneşte la drum fără un program bine precizat şi abia în numărul din 1936 se publică un <span class="CharOverride-2">Manifest</span> prin care se cere „înfrăţirea satului cu oraşul”, este dezavuat politicianismul şi se afirmă ideea „localismului creator”: „Veniţi să aprindem Marele Foc Ardelean aşteptat...”. Sunt prezenţi cu poezie Cincinat Pavelescu, C. Miu-Lerca, Ion Th. Ilea, C.S. Anderco, Emil Boşca, Ion Vlasiu, sub pseudonimul Saul Palaghia, Al. Ceuşianu, Ion Focşeneanu, Mihail Vranca, George Sbârcea, Valentin Strava, G. Retezeanu, E. Ar. Zaharia. Redacția urmăreşte mai cu seamă mişcarea literară din Transilvania, publicând eseuri de Emil Isac (<span class="CharOverride-2">Ţăranii în automobil</span>), George Sbârcea (autor și al unui interviu cu poetul maghiar Desideriu Kosztolányi), Octavian Şireagu, Corneliu Albu, Raoul Şorban, M.G. Samarineanu ş.a. Semnalabile sunt piesa <span class="CharOverride-2">Întâlnirea</span> a lui Al. Ceuşianu, un fragment din romanul istoric <span class="CharOverride-2">Simfonia roşie</span> de Nistor I. Petre şi un interviu cu Emil Isac. Fenomenul literar este comentat la rubricile „Cărţi şi reviste”, „Viaţa literară”, „Idei, oameni şi opere”. &#9;<span class="Semnatura">M.Pp.</span></p>
			<p class="Heuristica-PRIMUL"><span class="titlu-12">CALENDAR</span>, tip de publicaţie anuală, în care este consemnată succesiunea zilelor, a lunilor şi a anotimpurilor, completată cu informaţii despre „mersul vremii”, cu date instructive de ordin astronomic, astrologic, meteorologic, geografic, istoric, politic, medical sau de interes gospodăresc. Prin conţinutul compozit şi prin destinaţie, ca şi prin forma accesibilă, <span class="CharOverride-1">c.</span> (la fel ca almanahurile, al căror cuprins este mai specializat) au o largă răspândire în spaţiul european încă din epoca medievală. Aceste cărţi de colportaj pătrund în cul&#173;tura română începând din ultimele decenii ale secolului al XVII-lea, pentru ca în următoarele două secole să cunoască o adevărată înflorire. Sunt preluate multe dintre caracteristicile şi funcţiile cărţilor populare didactice şi de prevestire, astfel încât materia unui mai vechi rojdanic ajunge să fie transferată în <span class="CharOverride-1">c.</span> Cu timpul, pe lângă literatura astrologică şi didactică, partea beletristică începe să câştige teren, fiind selectate texte din literatura română şi traduceri din cea universală. Diferite publicaţii de acest fel, în latină, maghiară şi germană, vor apărea în Tran&#173;silvania la sfârşitul secolului al XVI-lea, cum este un „pseudocalendar” orădean din 1585. Seria a fost inaugurată de fapt prin câteva scrieri brâncoveneşti cunoscute sub denumirea <span class="CharOverride-2">Foletul novel</span> şi rămase în manuscris. Traduse după modele italiene de Giovanni Candido Romano, care se iscălea Ioan Românul sau Frâncul, cele opt texte, eşalonate între 1693 şi 1704, cuprind şi adnotări „de taină” ale domnului muntean, unele criptate, el nefiind interesat doar de mişcările astrelor, ci şi de „mişcările şi purtările politice”, din care se pot înţelege „turburările, vrăjbile şi realele ce pot veni şi fi”. Intervenţiile marginale ale lui Constantin Brâncoveanu sunt uneori polemice, el contrazicând previziunile care nu se adeveriseră în întregime. Tradiţia italiană a „almanacelor” şi astrologiilor, manuscrise şi tipărite, se propaga astfel şi în mediile culturale din Ţara Românească. Rostul unui asemenea <span class="CharOverride-1">c.</span> era, după cum se arată într-o prefaţă dedicatorie din 1694, de a satisface „curiozitas (adecăte perierghia) omenească”, cea „poftitoare a şti unele şi altele (cum şi Aristotel în cartea dentâi a <span class="CharOverride-2">Metafizicii</span> lui scrie: că toţi oamenii den fire a şti poftescu...)”. Un <span class="CharOverride-1">c. </span>nu trebuie să fie neapărat demn de încredere, ci numai pentru „treacere de vreame”. În ceea ce priveşte traducătorul acestor <span class="CharOverride-2">foglietti novelli</span>, el a fost identificat cu secretarul italian de la cancelaria brâncovenească, care îşi zicea Ioan Românul, dar şi cu mitropolitul Teodosie Veştemeanul sau cu logofătul Ion Frâncul, colaborator apropiat al acestuia, ca şi al stolnicului Constantin Cantacuzino. Informaţii despre un <span class="CharOverride-1">c.</span> tipărit la Sibiu în 1684 apar şi într-o scrisoare datând din același an, în care episcopul Ştefan de la Râmnic îi solicita „craibirăului” sibian să-i trimită vreo două „călindare” scoase de curând, „ca să mai putem şti trecutul anului”. Este vorba, desigur, despre un almanah în germană, din care se vor inspira publicaţiile similare în limba română din acest centru. Expansiunea prin tipar a acestui gen de scrieri este mai târzie la noi, primul <span class="CharOverride-1">c.</span> în limba română fiind tipărit în 1733, la Braşov, de dascălul Petcu Şoa&#173;nul după un izvor sla&#173;von, care, la rândul lui, „într-acest chip au fost, fiind de un mare astrolog la Kiev scos, de un mare dohtor muscal s-au tălmăcit”. Sursa ucraineană constă dintr-un <span class="CharOverride-1">c.</span> realizat tot prin compilaţie, datat, probabil, 1716, anul cel mai vechi menţionat în tablele planetare. Potrivit<span class="CharOverride-2"> Istoriei sfintei besereci a Şcheilor Braşovului </span>a lui Radu Tempea II, ar fi existat o primă apariţie în 1731, după cum este certă şi o altă ediţie, din 1737. <span class="CharOverride-1">C.</span> lui Petcu Şoanul cuprinde o cronologie introductivă, o expunere privind cele şapte planete mari, însoţite de tabele cronologice cu zodia&#173;curi, urmate de obişnuitele prevestiri referitoare la om şi la starea timpului, eşalonate pe luni şi pe zile. Învăţăturile „pentru seminţe” şi o „spunere de casnici”, o nouă „ştiinţă de planete” prin care se întrevedea „ce zi şi ce ceas stăpâneaşte” fiecare, precum şi informaţiile legate de eclipse („pentru perirea Soarelui şi a Lunei”), încheiate cu un sinaxar pe fiecare lună a anului completează un sumar în consonanţă cu interesul arătat de cititori pentru prezicerea viitorului. Scrieri de acest fel au continuat să apară în Şcheii Braşovului şi după moartea lui Petcu Şoanul în 1741. Printr-un decret imperial din 1772 adresat Guberniului Transil&#173;vaniei, se dispunea confiscarea celor date la lumină „în limba valahică” în „suburbia Bulgarseg”, pentru ca peste doar doi ani să se legifereze tipărirea acestora fără restricţii. Primul <span class="CharOverride-1">c.</span> din Moldova, conceput de arhimandritul Vartolo&#173;mei Măză&#173;reanu, va fi publicat în 1785, la Iaşi, de Mihail Strilbiţchi, împreună cu fiul său, Policarp, ambii realizând şi grafica extrem de bogată, în care se distinge şi marca, în stil occidental, a tipografului. Modelul pare să fie unul moscovit, datând din 1710, textul fiind tipărit cu litere ruseşti. <span class="CharOverride-3">A</span>cest „Calendariu pe 112 ani” cuprinde, după elementele de cronologie, un florilegiu de „cugetări” de „alesă socoteale de la oareşicare greci şi râmleani”, o prezentare a lunilor cu zodiile şi „doftoriile” lor atât pentru oameni, cât şi pentru cai şi alte „dobitoace”, reţete de siropuri terapeutice şi „vudci” cu mirodenii, iar în încheiere nişte „prognostice foarte curioznice” şi diferite previziuni pentru „cunoştinţa vremilor”. Publicaţiile calendaristice sibiene, în care sunt recognoscibile modele germane, vor avea cea mai mare longevitate dintre periodicele de acest tip de la noi. Un „calendariu” atribuit lui Paul Iorgovici se tipărea în 1794 la Viena, inspirat după cele sârbeşti, cu referiri la datele computistice ale anului, genealogia caselor domnitoare ale Europei şi diferite informaţii despre târguri şi circulaţia monetară. În ultima parte cărturarul bănăţean acordă spaţiu unei traduceri în proză pe care o face „de pre alte limbi”, intitulată <span class="CharOverride-2">Cei doi excessuri </span><span class="CharOverride-2">a amerii</span>, cu subtitlul „o istoriolă adevărată supra cele doao ieşiri din măsură a iubirii”, povestire romantică probabil după un original francez, tălmăcirea remarcându-se prin caracterul neologic al vocabularului. În fine, în Ţara Românească este tipărit la Bucureşti în 1795, „acum a doao oară”, un <span class="CharOverride-1">c. </span>tradus din maghiară, a cărui primă ediţie ar putea data din 1794. Structura şi cuprinsul acestor scrieri se perfectează în secolul al XIX-lea, din dorinţa mărturisită de a satisface gustul şi preferinţele de lectură ale publicului, atât Sibiul, cât şi Buda devenind importante centre de tipărire a <span class="CharOverride-1">c. </span>în limba română, cu o<span class="CharOverride-1"> </span>difuzare care se va extinde pe ambele versante ale Carpaţilor. Un <span class="CharOverride-1">c. </span>manuscris din 1802 este o compilaţie de texte astrologice şi de prevestire devenite clasice, cu un prognosticon pe 28 de cicluri, fiind întocmit cu intenţia de a corecta multe dintre erorile vehiculate până atunci. Într-un „Calendariu pe şapte planete aşăzat”, publicat la Iaşi, în 1816, sunt antologate mai multe cărţi de prevestire care au circulat anterior sub formă tipărită sau în manuscris, textele apocrife reunite formând o „enciclopedie întreagă” (M. Gaster). De asemenea, pe lângă partea calendaristică propriu-zisă, capătă o pondere tot mai mare secţiunile consacrate unor texte istorice, folclorice şi literare, între care nu vor lipsi istorioarele „moralnice” sau poezia naivă şi sentimentală. Cele alcătuite la Buda, începând din 1806, de Samuil Micu, Gheorghe Şincai şi Petru Maior, se evidenţiază prin adaosul literar şi istoric care indică amprenta Şcolii Ardelene asupra acestor publicaţii. În <span class="CharOverride-1">c.</span> de la Buda pe 1806 şi 1807 Samuil Micu îşi tipăreşte <span class="CharOverride-2">Istoriia, lucrurile şi întâmplările românilor</span>, iar în 1808 şi 1809 apare <span class="CharOverride-2">Hronica românilor şi a mai multor neamuri</span> a lui Gheorghe Şincai (publicată integral într-un tiraj din 1808). Sunt cultivate, cu predilecţie, lucrările menite să influenţeze sensibilitatea epocii, să resuscite conştiinţa naţională, alături de florilegiile de pilde şi sentinţe „filosoficeşti”. Tot în apariţiile calendaristice de la Buda poate fi întâlnit, de pildă, un amplu text apoftegmatic, în foileton, intitulat <span class="CharOverride-2">Înţelepţiia omenească</span>, după cum în paginile din 1811 cititorul se putea delecta cu lectura unor „istorii şi învăţături din scriptorii cei profani, mai vârtos a romanilor celor vechi, preastrăluciţilor strămoşilor noştri”. Aceste publicaţii s-au im&#173;pus, într-adevăr, ca nişte „scrieri de un caracter iluminist, atât prin fond, cât şi prin forma lor de «magazin»” (Al. Duţu), suplinind, în acelaşi timp, lipsa presei româneşti, anticipând-o şi pregătind terenul pentru receptarea viitoarelor gazete cu o periodicitate regulată. Pe lângă cei trei corifei, şi alţi cărturari ai vremii se vor implica în alcătuirea unor astfel de anuare, cu suplimente literare consistente, lui Vasile Aaron fiindu-i atribuite cele sibiene din 1802 şi 1803, iar lui Gheorghe Lazăr cel de la Buda din 1814. În acest din urmă „Calendariu ce slujeaşte pre 100 de ani” atrage atenţia un comentariu în spirit ilu&#173;minist „despre alcătuirea omului”, pe care numai gândul îl face să se deosebească de alte „dobi&#173;toace” şi să fie „domn şi împărat peste toată zidirea”. În aceeaşi manieră enciclopedică, dar cu o notă tot mai pronunţat literară, va proceda şi Zaharia Carcalechi, redactorul revistei-magazin „Bibliotecă românească” (1821–1834) şi editor („ferlegher”) al Tipografiei Universităţii din Buda, care va scoate în 1817 un calendar „întocmit cu toate ceale de lipsă, cu istorii foarte frumoase, cu 6 închipuiri”, urmat de altul, în 1818, în care Carcalechi publică traducerea din Marmontel, <span class="CharOverride-2">Adelaida sau Păstoriţa alpicească</span> (ce i-a fost atribuită), iar în ediţia din 1825, după o <span class="CharOverride-2">Hronologhie politicească</span>, prezintă „istorii mici”, fabule, anecdote şi pilde. Două poezii de Iancu Văcărescu, <span class="CharOverride-2">Ceasornicul îndreptat</span> şi <span class="CharOverride-2">Elegie</span>, apar în <span class="CharOverride-1">c. </span>de la Buda din 1828, scos de Ştefan Neagoe, cu text paralel, chirilic şi latin etimologizant. Sub aspect artistic, gravurile în metal şi litografiile de inspiraţie occidentală încep să predomine în publicaţiile acestea executate la Buda. Sunt semnificative, de asemenea, anunţurile editoriale introduse în cele sibiene încă din 1793, unde, în final, se înşiră cărţile „rumâneşti ce să află în tipografia lui Petru Bart”. Reclame asemănătoare vor fi inserate şi în <span class="CharOverride-1">c.</span> lui Zaharia Carcalechi sau în cele scoase, începând din 1824, de Ioan Teodorovici, ultimul revizor al <span class="CharOverride-2">Lexiconului de la Buda</span>. În fine, dintre numeroasele <span class="CharOverride-1">c.</span> umoristice care l-au delectat pe cititorul veacurilor trecute se detaşează cel al lui Anton Pann, zis şi „Calendarul lui Bonifatie Setosul”, publicat la Bucureşti în 1829 (datat greşit 1821), o replică plină de savoare la <span class="CharOverride-1">c.</span> populare. Intenţia de parodiere se exprimă chiar din titlul extins: <span class="CharOverride-2">Calendar în care să cuprinde toate trebuincioasele materii, după caracterul şi faptele muierilor celor rele. Prin Vonifatie Setosul, matimaticul stelelor, sticlelor şi al urcioarelor, tipărit acum întâi</span>. O falsă „hronologhie” propune numărarea anilor începând de la „aflarea sticlelor celor mari”, iar o prorocire despre noul an îl dezvăluie pe bonomul pus pe şotii „satiriceşti” de mai târziu: „Mai e pân’ va fi bine/ Aşa mă credeţi pe mine”. „Proverburile” din <span class="CharOverride-2">Povestea vorbii</span> sunt anticipate în acest pseudocalendar de un umor naiv debordant. Printre <span class="CharOverride-1">c.</span> umoristice în vogă în epocă se numără, de asemenea, „Calendarul lui Nichi&#173;percea” (1860–1864), redactat de N.T. Orăşanu, „Calendarul dracului” (1866), scos de George Ioanid, un cunoscut editor-librar, „Calendarul «Umoristului»” (1866) şi „Calendarul «Gura satului»” (1870), editate de Iosif Vulcan, sau „Ca&#173;lendarul «Cocoşului roşu»” (1876), îngrijit de Iosif Puşcariu, tatăl lui Sextil Puşcariu. O notă inconfundabilă va conferi <span class="CharOverride-1">c.</span> pe care le va alcătui, aproape de unul singur, I.L. Caragiale. În deschiderea „Calen&#173;darulului «Claponului»” din 1878, el surprinde, cu mult farmec, specificul acestor publicaţii, destinate prin excelenţă „cocoanelor şi demoazelelor din toate mahalalele, fundăturile şi marginile Bucureştilor, precum şi tutulor monşerilor be&#173;cheri şi familişti”. Ca o ilustrare, Caragiale publică schiţele <span class="CharOverride-2">Smotocea şi Cotocea</span>, care anticipează schiţa<span class="CharOverride-2"> Lache şi Mache </span>de mai târziu, şi <span class="CharOverride-2">Leonică Ciupicescu</span>, precum şi multe dintre spumoasele sale „gogoşi”. La fel, de la „Calendarul Dacia” (1898), unde reia „reminiscenţele” sale din „Epoca” şi din „Epoca literară”, şi până la „Calendarul «Moftului român»” (1902), scriitorul îşi antologhează multe dintre şarjele sale în proză sau în versuri, cultivând genul cu aceeaşi vervă ca la început. Tradiţia <span class="CharOverride-1">c.</span> este continuată, aşadar, cu o intensitate crescândă în a doua jumătate a secolului al XIX-lea şi în cel următor, în editarea acestora implicându-se direct, alături de ziare şi reviste, tipografii şi edituri, asociaţii şi culte, nu puţini scriitori şi oameni de cultură. Nu numai autori minori, precum I.G. Gorjanu sau N.D. Popescu, domină piaţa <span class="CharOverride-1">c.</span> G. Bariţiu, de exemplu, editează la Braşov „Calendarul pentru poporul românesc” (1852–1865), în timp ce Gheorghe Asachi scoate la Iaşi un „Calendar pentru români”, cu suplimentul literar „Almanah de învăţătură şi petrecere” (1847–1870). Un „Calendar istoric şi literar” pe anul 1859 lansează Dimitrie Bolin&#173;tineanu, Alexandru Zanne şi Pantazi Ghica, redenumit, în 1861, „Calendar geografic, istoric şi literar”, apărut sub îngrijirea primilor doi. Aici vor apărea fragmente din note de călătorie, biografii istorice şi poezii semnate de Bolintineanu. În 1909 Mihail Dragomirescu şi Emil Gârleanu publică un „Calen&#173;dar literar şi artistic”, în care îşi propun să cuprindă, pe lângă „efemeridele anului trecut”, o bogată materie literară, între care o retrospectivă a celui dintâi, <span class="CharOverride-2">Mişcarea literară în 1908,</span> şi nuvela celui de-al doilea, <span class="CharOverride-2">O amintire</span>. Oscilând între retipăriri şi publicarea de texte originale, între promovarea unor nume importante de scriitori sau, dimpotrivă, a unora insignifiante, încercând să satisfacă o paletă variată de gusturi, nu cu puţine concesii uneori, <span class="CharOverride-1">c.</span> rămân în conştiinţa posterităţii prin încă două componente majore: traducerile sistematice din literatura universală şi iconografia diversă şi de bună calitate. Pagini substanţiale din literaturile lumii, de la Shakespeare (tradus de D. Nanu) la E.A. Poe (în traducerea lui I.L. Cara&#173;giale), de la Schiller (în versiunea lui Gh. Asachi) la Baudelaire (transpus de Al.T. Stamatiad), de la Puşkin (tradus de C. Negruzzi) la Tolstoi (în tălmăcirea lui Liviu Rebreanu), fac deliciul cititorilor de <span class="CharOverride-1">c.</span> din ultimele două veacuri. În domeniul ilustraţiei este memorabilă stampa alegorică <span class="CharOverride-2">Unirea Principatelor</span>, semnată de Carl Isler şi realizată în litografia lui J. Pernet, care va apărea în „Calendarul prosperităţii” din 1858. Fotografiile şi reproducerile de artă inserate, de pildă, în „Calendarul «Lumea ilustrată»” sau în „Calendarul «Minervei»” sunt de o mare acurateţe, în cel din urmă fiind difuzate pânzele lui Nicolae Grigorescu sau gravurile în acvaforte ale lui Theodor Aman.</p>
			<p class="Heuristica___m_RPR"><span class="CharOverride-1">Repere bibliografice:</span> Gaster, <span class="CharOverride-2">Lit. pop</span>., <span class="CharOverride-2">499–522</span>; Constantin Lacea, <span class="CharOverride-2">Cel mai vechi calendar românesc</span>, DR, 1931; N. Iorga, <span class="CharOverride-2">Ilustraţia cărţilor româneşti (1820–1860)</span>, „Almanahul graficei române”, 1927; Sextil Puşcariu, <span class="CharOverride-2">Calendare şi almanahuri</span>, „Almanahul graficei române”, 1927; Mircea Tomescu, <span class="CharOverride-2">Calendarele româneşti. 1733–1830</span>, Bucureşti, 1957; Ion Muşlea, <span class="CharOverride-2">Calendarele lui Bariţiu (1852–1865), cu documente inedite privitoare la editarea, tipărirea şi difuzarea lor</span>, „Studii şi cercetări de bibliologie”, 1957; N.A. Ursu, <span class="CharOverride-2">Un calendar istoric-literar publicat de Paul Iorgovici</span>, LR, 1963, 3; Duţu, <span class="CharOverride-2">Coordonate</span>, <span class="CharOverride-2">304</span>–<span class="CharOverride-2">305</span>; Elena Dunăreanu, <span class="CharOverride-2">Calendarele româneşti sibiene (1793–1970)</span>, Sibiu, 1970; Georgeta Răduică, Nicolin Răduică, <span class="CharOverride-2">Calendare și almanahuri românești. 1731–1918. Dicționar bibliografic</span>, București, 1981; Mazilu, <span class="CharOverride-2">Recitind</span>, I, <span class="CharOverride-2">362–367</span>; Georgeta Răduică, Nicolin Răduică, <span class="CharOverride-2">Dicţionarul presei românești (1731–1918)</span>, Bucureşti, 1995, <span class="CharOverride-2">passim</span>; Gheorghe Chivu, <span class="CharOverride-2">„Cei doi excessuri a amerii” – o „istoriolă” romantică într-un calendar de la sfârşitul secolului al XVIII-lea</span>, LL, 2002, 1–2; Alexandru Mareş, <span class="CharOverride-2">Scriere şi cultură românească veche</span>, Bucureşti, 2005,<span class="CharOverride-2"> 231–255</span>; Elisabeta Faiciuc, <span class="CharOverride-2">Dicţionar de calendare şi almanahuri româneşti</span>, partea 1: <span class="CharOverride-2">Completări la bibliografia generală a calendarelor pentru perioada 1600–1918</span>, Cluj-Napoca, 2011; Pavel, <span class="CharOverride-2">Arheologia</span>,<span class="CharOverride-2"> 69–78</span>. &#9;<span class="Semnatura">E.P.</span></p>
			<p class="Heuristica_PRIMUL_Semnat"><span class="titlu-12">CALENDAR LITERAR ŞI ARTISTIC</span>, apărut la Bucureşti în 1909, scos de Mihail Dragomirescu şi Emil Gârleanu, în Editura Librăriei Socec, ca numerele 21–24 ale colecţiei „Biblioteca românească enciclopedică”. <span class="CharOverride-1">C.l.a.</span> cuprinde, pe lângă partea calendaristică, o bogată şi variată secţiune literară şi artistică, microbiografii ale unor scriitori şi pictori contemporani. Un <span class="CharOverride-2">Cuvânt înainte,</span> semnat de Mihail Dragomirescu, e urmat de articolul <span class="CharOverride-2">Calendarele</span>, iscălit E.G., iniţiale sub care se află Emil Gârleanu. Partea literară se deschide cu fabula <span class="CharOverride-2">Boul şi viţelul</span> de I.L. Caragiale, preluată din „Convorbiri critice” (1908), şi cu traducerea povestirii <span class="CharOverride-2">Masca morții roșii</span>,<span class="CharOverride-2"> </span>sub titlul <span class="CharOverride-2">Masca</span>,<span class="CharOverride-2"> </span>de E.A. Poe, făcută tot de Caragiale, de asemenea o retipărire. Urmează fotografia lui Mihail Dragomirescu, o listă a lucrărilor sale şi o dare de seamă a aceluiaşi asupra mişcării literare şi culturale din anul precedent. Ideile expuse aici de critic vor fi reluate şi dezvoltate în revista „Falanga”. Colaboratorii sunt în majoritate cei de la „Convorbiri critice”. Semnează versuri Cincinat Pavelescu (<span class="CharOverride-2">Amor de iarnă</span>, <span class="CharOverride-2">Toamna</span>), Ion Minulescu (<span class="CharOverride-2">Romanța regelui</span>), Donar Munteanu (<span class="CharOverride-2">Noaptea fantastică</span>), D. Nanu (<span class="CharOverride-2">Alesul</span>, <span class="CharOverride-2">Epigraf</span>), Al.T. Stamatiad (<span class="CharOverride-2">Melancolie</span>), Radu D. Rosetti (<span class="CharOverride-2">Steaua</span>), G. Tutoveanu (<span class="CharOverride-2">Secerătorii</span>), iar cu proză figurează I.A. Bassarabescu (schiţa <span class="CharOverride-2">Noi şi vechi</span>) şi Emil Gârleanu (<span class="CharOverride-2">O amintire</span>). Ilarie Chendi este autor al rememorării <span class="CharOverride-2">Doi dispăruţi: Iuliu Cezar Săvescu. Ştefan Petică</span>, Ion Dragoslav publică un fragment autobiografic (<span class="CharOverride-2">Însemnări despre mine însumi</span>), iar E. Lovinescu sceneta <span class="CharOverride-2">Doi prieteni</span>. Calendarul mai include note biografice, precum şi texte aparţinând lui Corneliu Moldovanu (<span class="CharOverride-2">Pe albumul lui Medy</span>), George Orleanu (<span class="CharOverride-2">Sonet </span>și un fragment din piesa <span class="CharOverride-2">Voichița Radului)</span>, Hildebrand Frollo (<span class="CharOverride-2">Tovarăși</span> – poezie), A. de Herz (un fragment din piesa istorică în versuri <span class="CharOverride-2">Iliaș-Vodă</span>), N. Du&#173;năreanu (<span class="CharOverride-2">Păcat mărturisit</span> – nuvelă), A. Mândru (<span class="CharOverride-2">Excelsior </span>– poezie, <span class="CharOverride-2">Pe Coasta Italiei</span> – fragment din <span class="CharOverride-2">La vie errante</span>), Octavian Goga (<span class="CharOverride-2">Înviere – </span>poezie din volumul <span class="CharOverride-2">Ne cheamă pământul</span>, „ce stă să apară”), Al. Cazaban (<span class="CharOverride-2">Pasărea albastră</span> – povestire), Alice Călugăru (<span class="CharOverride-2">Muze </span>– poezie), Ioan Adam (nuvela <span class="CharOverride-2">Azi nu primește domnul ministru…</span>), Mihai Codreanu (<span class="CharOverride-2">Corbii</span>, <span class="CharOverride-2">Somnul rozelor</span>), Virgil Caraivan (<span class="CharOverride-2">Ursul, câinele și pisica </span>– poveste rusească, traducere). Apar şi însemnări despre pictorii Carol Popp de Szathmári şi fiul său Alexandru sau despre Theodor Aman. Sunt inserate şi câteva texte de interes istorico-literar (Emil Gârleanu, <span class="CharOverride-2">Trei momente din viaţa lui C. Negri, </span>cuprinzând o alocuțiune din 1848, o scrisoare din 1859 către Alecsandri preluată din „Convorbiri literare” şi alta către Alecu Lupașcu, din 1869). Mihail Strajanu scrie despre colecţia „Biblioteca populară”, fondată de I.V. Socec şi condusă de Mihail Dragomirescu. Alţi colaboratori: Al. Tzigara-Samurcaş, Vasile Pop.&#9;<span class="Semnatura">I.H., R.P.</span></p>
			<p class="Heuristica_PRIMUL_Semnat"><span class="titlu-12">CALENDARUL</span>, cotidian apărut la Bucureşti între 25 ianuarie 1932 şi 31 decembrie 1933, cu subtitlul „ziar independent cu ultimele ştiri din ţară şi străinătate”; director: Nichifor Crainic. Publicaţie de dreapta, <span class="CharOverride-1">C</span>. se pronunţă împotriva „falsei conştiinţe despre incapacitatea naţională, creată sistematic de incapacitatea reală a oligarhiei politice” şi doreşte stimularea energiilor „creatoare ce mocnesc în vitalitatea acestui popor” (Nichifor Crainic, <span class="CharOverride-2">Începem</span>, 1/1932). Rubricile mai importante sunt „Calendarul cul&#173;tural”, „Calendarul economic şi financiar”, „Calendarul cinematografic”, „Biserica şi şcoala”, „Calendar feminin”, „Ultima oră”. Dacă în primele luni de apariţie <span class="CharOverride-1">C. </span>se situează pe poziţiile unui naţionalism moderat, din 1933 orientarea sa anticomunistă şi profascistă devine evidentă. Un articol al lui Nichifor Crainic intitulat <span class="CharOverride-2">Veacul naţionalismului</span> este o sinteză a ideilor politice ale redacției. Alături de numeroasele articole cu caracter social-politic, semnate de principalii colaboratori (Dragoş Protopopescu, Toma Vlădescu, Gib I. Mihăescu, Radu Dragnea), <span class="CharOverride-1">C.</span> întreţine o rubrică culturală şi, sporadic, una literară, intitulată „Calendarul literar şi artistic”. Sunt publicate poezii de Lucian Blaga, Ion Pillat, N. Crevedia, Paul Sterian, George Lesnea şi proză de Gib I. Mihăescu, Adrian Hurmuz şi de V. Voiculescu, care oferă şi câteva articole pe subiecte medicale. Cronica literară este susţinută de Ovidiu Papadima (semnatarul unor cronici la romane de Camil Petrescu şi Mircea Eliade), Dragoş Protopopescu, Const. D. Ionescu, Ion Diaconu şi George Mihail Zamfirescu (realizatorul unui interviu cu Octavian Goga). Ideologia ziarului nu este însuşită de toţi colaboratorii, dintre ei detașându-se Lucian Blaga (<span class="CharOverride-2">Pitorescul ca revelaţie</span>), Tudor Vianu, Eugeniu Sperantia. În <span class="CharOverride-1">C.</span> Emil Cioran este autorul mai multor eseuri (<span class="CharOverride-2">Scrisoare din singurătate</span>,<span class="CharOverride-2"> Împotriva culturii oficiale</span>), alături de Nichifor Crainic (<span class="CharOverride-2">Goethe</span>) şi Dan Botta, semnatarul unei cronici plastice, alernativ cu Al. Busuioceanu, şi al unei cronici muzicale, alternativ cu C. Brăiloiu. <span class="CharOverride-1">C.</span> reproduce cuvântările rostite de Sextil Puşcariu şi Ştefan Bezdechi cu ocazia decernării titlului <span class="CharOverride-2">doctor honoris causa</span> al Universităţii din Cluj lui Octavian Goga în 1932, precum şi răspunsul poetului, iar într-un alt număr publică în traducerea acestuia un fragment din poemul <span class="CharOverride-2">Tragedia omului</span> de<span class="CharOverride-1"> </span>Madách Imre. Ziarul mai cuprinde cronici dramatice, ştiinţifice, ştiri sportive, anunţuri, reclame, ilustraţii. Alţi colaboratori: Mihail Polihroniade, George Gregorian, Al. Mironescu, Dumitru Stăniloae, I.Gh. Savin, Const. V. Gerota. &#9;<span class="Semnatura">M.W.</span></p>
			<p class="Heuristica_PRIMUL_Semnat"><span class="titlu-12">CALENDARUL ASOCIAŢIUNII</span>, apărut la Sibiu din 1912 până în 1919 şi din 1921 până în 1948, redactat de Octavian C. Tăslăuanu, apoi din 1916 de Nicolae Iosif şi în continuare de Ioan Georgescu, Horia Petra-Petrescu, Victor Lazăr, Petrea Dascălu. Din 1929 titlul devine „Calendarul pentru popor al Asociaţiunii”, iar din 1944 „Calendarul «Astrei» şi «Foii poporului»”. Ca orice apariţie de acest fel, publicaţia are un conţinut compozit: partea calendaristică, activitatea Astrei, articole de popularizare ştiinţifică, religie, pedagogie, probleme sociale, economie, istorie, lingvistică etc. Pe plan cultural se consacră medalioane lui George Bariţiu, J. Urban Jarník, Vasile Goldiş, Dimitrie Gusti, Timotei Cipariu şi Tiberiu Brediceanu, N. Iorga, N. Bălcescu. Cât priveşte beletristica, poezia este reprezentată mai ales prin reproduceri din Ienăchiţă Văcărescu (<span class="CharOverride-2">Testament</span>), Iancu Văcărescu (<span class="CharOverride-2">La pravila ţării</span>, <span class="CharOverride-2">La Milcov</span>), Vasile Cârlova (<span class="CharOverride-2">Marşul oştirii române</span>), Gh. Asachi, Vasile Alecsandri (<span class="CharOverride-2">Deşteptarea României</span>,<span class="CharOverride-2"> Hora Unirii</span>,<span class="CharOverride-2"> Odă ostaşilor români</span>, <span class="CharOverride-2">Rodica</span>,<span class="CharOverride-2"> Plugurile</span>,<span class="CharOverride-2"> Sămănătorii</span>), Andrei Mureşanu, Anton Pann, Eminescu (<span class="CharOverride-2">Rugăciune</span>), George Coşbuc (<span class="CharOverride-2">Pe lângă boi...</span>,<span class="CharOverride-2"> Cântec ostăşesc</span>,<span class="CharOverride-2"> Cetatea Neamţului</span>), St. O. Iosif, Octavian Goga, Adrian Maniu, Lucian Blaga, V. Voiculescu. Cu proză sunt prezenţi Ion Agârbiceanu şi I.A. Bassarabescu. În 1912 se publică un fragment din <span class="CharOverride-2">Învăţăturile lui Neagoe Basarab către fiul său Theodosie</span>, în 1914 şi 1919 pagini din <span class="CharOverride-2">Cântarea României</span>, în acest din urmă an figurând şi extrase din cronicile lui Miron Costin, din Dimitrie Cantemir, Petru Maior, N. Bălcescu (<span class="CharOverride-2">Românii supt Mihai Voievod Viteazul</span>). Se mai reproduc articolele <span class="CharOverride-2">Ţăranul român</span> de V. Alecsandri şi <span class="CharOverride-2">Ştefan cel Mare, Domnul Moldovei</span> de Barbu Delavrancea (1919). Alte medalioane sunt consacrate lui V. Alecsandri, M. Kogăl&#173;niceanu, Eminescu, I.L. Caragiale, Ion Creangă, Titu Maiorescu, St. O. Iosif, O. Goga, Mihail Sadoveanu. Sunt publicate şi traduceri din H.C. Andersen, Fraţii Grimm, I.S. Turgheniev, L.N. Tolstoi (în tălmăcirea lui Liviu Rebreanu), F. Mistral, H. Sienkiewicz ş.a. Un sector important îl constituie cel de folclor şi etnografie, vizând nu doar spaţiul românesc, ci şi Elveţia, Cehoslovacia, Lituania, Franţa, Germania, Rusia. &#9;<span class="Semnatura">E.O.</span></p>
			<p class="Heuristica_PRIMUL_Semnat"><span class="titlu-12">CALENDARUL „CLAPONULUI”</span>, publicație apărută în București în 1878 ca supliment al revistei „Claponul”, subintitulată „almanah hazliu și popular de anul de la Mahomet 1295, de la Hristos 1878. Oricine va da 50 de bănuți va căpăta acest almanah gratis” și dedicată „cocoanelor și damoazelelor din toate mahalalele, fundăturile și marginile Bucureștilor, precum și tutulor monșerilor becheri și familiști”. Pe un format minuscul și scris aproape integral de I.L. Caragiale, cuprinde o serie de texte ale acestuia republicate după „Claponul”: poezia <span class="CharOverride-2">Mandatul (acrostih)</span>, pseudo&#173;cronica umoristică <span class="CharOverride-2">Parlamentare </span>(localizată în Camera din Istanbul), prozele <span class="CharOverride-2">Resbelul 1877</span>, <span class="CharOverride-2">Corespondență sentimentală</span>,<span class="CharOverride-2"> Smotocea și Cotocea</span> (prima variantă a schiței <span class="CharOverride-2">Lache și Mache</span>), <span class="CharOverride-2">Leonică Ciupicescu</span> (transformată ulterior în<span class="CharOverride-2"> Broaşte... destule</span>),  articolul <span class="CharOverride-2">O aruncătură de ochi asupra misiunii gazetarilor</span> (cu judecata „Gazetarul este deci brutarul inteligențelor”), parodia de horoscop <span class="CharOverride-2">Regentul anului</span> ș.a. Rubrica de informații parodice „Gogoși”<span class="CharOverride-2"> </span>cuprinde mai multe schițe și anecdote fără titlu. O „profesie de credință” este reluată de asemenea din „Claponul”. Calendarul mai republică texte umoristice în versuri de Anton Pann (<span class="CharOverride-2">Trei pungași</span>, <span class="CharOverride-2">Un procopsit</span>). &#9;<span class="Semnatura">M.I.</span></p>
			<p class="Heuristica_PRIMUL_Semnat"><span class="titlu-12">CALENDARUL DACIA</span>, publicaţie apărută la Iași în 1898, „sub îngrijirea d-lui I.L. Caragiale”, în editura Tipografiei Dacia. Cu subtitlul „Literar și artistic”, <span class="CharOverride-1">C.D. </span>promite a fi o excepție în calendaristica din România, iar alcătuirea sumarului îl prezintă ca o antologie de texte originale și traduse, inedite și republicări, în majoritate aparţinând editorului. Sunt preluate din ziarele „Epoca” și „Epoca literară” un număr de nouă articole ale lui Caragiale apărute în 1896–1897, puse acum sub genericul <span class="CharOverride-2">Reminiscențe</span>: <span class="CharOverride-2">Cronica </span>(aici cu titlul <span class="CharOverride-2">Karkaleki), Garda civică </span>(devenită <span class="CharOverride-2">Baioneta inteligentă</span>), C<span class="CharOverride-2">.A. Rosetti</span>, <span class="CharOverride-2">Istoria se repetă, Răsplata jertfei patriotice, Șah și mat, Politică și delicatețe, Boborul, Garda civică</span>,<span class="CharOverride-2"> </span>completate cu două<span class="CharOverride-2"> </span>adaptări după E.A. Poe – <span class="CharOverride-2">Masca</span> (în original <span class="CharOverride-2">Masca morții roșii</span>) și <span class="CharOverride-2">O balercă de Amontillado</span>, realizate prin versiunea franceză a lui Baudelaire. Celelalte bucăți literare sunt ale unor vechi camarazi de gazetărie ai dramaturgului: St. O. Iosif (<span class="CharOverride-2">Ruptură</span>), Anghel Demetriescu (<span class="CharOverride-2">Mihail Kogălniceanu</span> – reluare după „Epoca literară” –, amplă analiză elogioasă dedicată afirmării intelectuale și activității cultural-politice a cărturarului) și Ronetti-Roman, cu care, solidar, presupune peste ani A. Toma, I.L. Caragiale ar fi părăsit redacția „Epocii” din cauza resentimentelor xenofobe ale patronului director, omul politic Nicolae Filipescu. Ronetti-Roman publică în <span class="CharOverride-1">C.D.</span>, după o lungă pauză, al doilea fragment din poemul <span class="CharOverride-2">Iwan</span>. Rămân marginale numele poetei Maria Baiulescu, militantă feministă din Brașov, traducătoare de poezie franceză și germană, ea însăși poetă, cu tălmăcirea în „versiune metrică” a poeziei lui Schiller <span class="CharOverride-2">Plimbarea</span>, și al lui G. Rădulescu, cu o suită de <span class="CharOverride-2">Impresiuni din Țara Moților</span>. Partea literară a calendarului se încheie cu semnătura lui Grigore Alexandrescu, de la a cărui dispariție trecuse mai bine de un deceniu. Prima parte, mai sumară, a <span class="CharOverride-1">C.D. </span>este consacrată, după modelul acestor tipărituri populare anuale, tradiționalelor informații privind capitalele și șefii statelor europene, datele sărbătorilor naționale, tarifele poștale, telegrafice și pe calea ferată. Câteva descrieri sumare ale unor importante așezăminte și instituții ieșene (biserici, Liceul Internat, Școala Normală „Vasile Lupu”, Seminarul „Veniamin Costache”) sunt însoțite de ilustrații. Fotografiile regilor Carol și Elisabeta ai României și câteva imagini din oraș încheie acest unic volum din <span class="CharOverride-1">C.D. &#9;</span><span class="Semnatura">R.P.</span></p>
			<p class="Heuristica_PRIMUL_Semnat"><span class="titlu-12">CALENDARUL „GLASUL BUCOVINEI”</span>, apărut la Cernăuţi între 1920 şi 1940, editat de Institutul de Arte Grafice şi Editură Glasul Bucovinei, îşi propune să vorbească „în numele trecutului de suferinţă, dar şi de nepregetată muncă şi jertfă”, intenţionând să devină „cel mai reprezentativ calendar al Bucovinei dezrobite”. Cuprinde două secţiuni: una calendaristică şi alta literară, numărul de pagini fiind variabil, de la 80 la 254. Sunt găzduite articole pe teme politice, medicale, istorice, religioase, agricole, iar la final legende, poveşti, cugetări, epigrame, chiuituri, anecdote, curiozităţi, o cronică a evenimentelor petrecute în ţară şi în străinătate şi o rubrică „Inserţii şi reclame”. Volumul pe 1928 publică <span class="CharOverride-2">Adevărata figură a unui mare rege: Ferdinand I al României</span> de contele de Saint-Aulaire, ambasador al Franţei la București, iar cel din 1932 <span class="CharOverride-2">Memoriul Bucovinei</span> din 14 noiembrie 1931, ce semnalează „triste şi îngrijorătoare stări de lucruri” şi cere guvernului să dea „toată atenţia problemelor bucovinene”. Se retipăresc poezii de V. Alecsandri (<span class="CharOverride-2">Imnul regal</span>, <span class="CharOverride-2">Dor de călătorie</span>, <span class="CharOverride-2">Semănătorii</span>), Al. Vlahuţă (<span class="CharOverride-2">Vifor, Dreptate</span>), Eminescu (<span class="CharOverride-2">Ce te legeni, codrule</span>, <span class="CharOverride-2">Stelele-n cer</span>, <span class="CharOverride-2">Scrisoarea III</span>,<span class="CharOverride-2"> </span>anul 1930 fiindu-i consacrat), G. Ra&#173;netti, St. O. Iosif, D. Anghel şi se publică, de asemenea, versuri de G. Rotică, George Voevidca, Constantin Berariu, Adrian Forgaci, V. Loichiţă, C. Morariu, Vasile Bogrea, Traian Chelariu, Mircea Streinul, Iulian Vesper, George Drumur, E. Ar. Zaharia, D. Florea-Rarişte, Cristofor Vitencu. Proza le aparţine lui Tudor Pamfile, Leca Morariu, Vasile Grecu, Teodor C. Grosu (Iulian Vesper). Se fac traduceri din Boileau, Schiller, Béranger, Alfred de Musset, Verlaine, Lenau, Lermontov, Petőfi, Theodor Storm, Vasile Grecu propunând tălmăcirea unei suite de poveşti greceşti. Alţi colaboratori: T. Robeanu, Nicu Dracinschi, V. Huţan, Vasile Grecu, Romul Cândea, D. Marmeliuc, Artur Gorovei, Areta Vitencu, Teofil Lianu, Gh. Antonovici (George Antonescu), Ion I. Nistor.  &#9;<span class="Semnatura">A.P., L.Bc.</span></p>
			<p class="Heuristica_PRIMUL_Semnat"><span class="titlu-12">CALENDARUL LIGEI PENTRU UNITATEA CUL&#173;TU&#173;RALĂ A TUTUROR ROMÂNILOR</span>, apărut la Bucureşti din 1894 până în 1908, iniţial sub direcţia lui V.A. Urechia; în 1895 titlul devine „Calendarul Ligei”, modificat în „Calendarul Ligei Culturale”<span class="CharOverride-2"> </span>(1909–1912), când este editat la Vălenii de Munte, sub coordonarea lui N. Iorga, iar între 1920 şi 1934, e scos din nou la Bucureşti. În articolul <span class="CharOverride-2">Unirea face tăria</span> (1894) S. Perieţeanu-Buzău precizează că se cere unitate „pentru apărarea culturii româneşti în acele locuri unde este ameninţată cu deznaţionalizarea şi unde limba şi drepturile românilor sunt atacate pe faţă”, publicaţia militând constant pentru unitatea culturală şi pentru dreptul la identitate al românilor de pretutindeni. Primul volum cuprinde, pe lângă partea calendaristică, „o bogată materie literară”, ilustrată cu reluări din B. Delavrancea, Al. Vlahuţă, Al. Macedonski. Ulterior, cele mai importante articole îi aparţin lui N. Iorga: despre N. Grigorescu, B.P. Hasdeu, Iosif Vulcan, <span class="CharOverride-2">Românii din Ardeal după un călător italian </span>(<span class="CharOverride-2">Sestini</span>), despre badea Cârţan, istoricului fiindu-i reproduse şi o serie de conferinţe (<span class="CharOverride-2">Despre viaţa românească a Ardealului</span>,<span class="CharOverride-2"> Despre poezia sârbească</span>), versuri, traduceri (Ch. Daniélou, Milan Rachici, Josef Lehrer), cugetări (E. Horn), „basmul în cinci acte” <span class="CharOverride-2">Frumoasa fără trup</span> şi un fragment din ampla scriere memorialistică <span class="CharOverride-2">O viaţă de om aşa cum a fost</span>. Calendarul mai conţine articole pe teme sociale, istorice şi religioase, evenimente din viaţa Ligii, fragmente din <span class="CharOverride-2">Povăţuitorul tinerimei </span>al lui Gh. Lazăr, cugetări, două traduceri din cartea polonezului Vladislav Dunin <span class="CharOverride-2">România</span> (1887), articole din „Le Messager d’Athènes” şi din „Revue historique du Sud-Est européen”. Cu versuri figurează George Ranetti, Elena Farago, I.U. Soricu, N. Vulovici, George G. Orleanu, Spiru C. Hasnaş, Ecaterina Pitiş, Eugen Boureanul ş.a. Proză semnează C. Sandu-Aldea, iar George G. Orleanu publică fragmentul <span class="CharOverride-2">Voichiţa Radului</span> din drama<span class="CharOverride-2"> Voichiţa</span>. Alţi colaboratori: Tudor Pamfile, C. Papacostea, George Tofan, I. Ionescu-Boteni (I. Boteni), N. Mateescu, Vasile Greciuc, G. Coatu-Cerna, Petru Răşcanu. &#9;<span class="Semnatura">A.P., L.Bc.</span></p>
			<p class="Heuristica_PRIMUL_Semnat"><span class="titlu-12">CALENDARUL „LUCEAFĂRULUI”</span>, apărut la Bucureşti în 1915, cu subtitlul „Proză şi versuri”; colectivul redacţional nu este menţionat. De orientare preponderent modernistă, dar structural eclectic, calendarul reuneşte o serie de scriitori importanţi. Poezie publică Alexandru Macedonski (<span class="CharOverride-2">Stuful de liliac</span>), G. Bacovia (<span class="CharOverride-2">Altfel</span>), Ion Pillat (<span class="CharOverride-2">Cântecul stepei</span>), Ion Minulescu (<span class="CharOverride-2">Pastel de toamnă</span>), Emil Isac, Mihai Codreanu, Cincinat Pavelescu, Al. T. Stamatiad, Elena Farago, Ovid Densusianu, Mihail Cruceanu, V. Demetrius, Mihai Săulescu, D. Karr (Karnabatt), Corneliu Moldovanu, Dragoş Protopopescu, D. Nanu, Claudia Millian-Minulescu, C.R. Ghiulea. Pot fi citite proze de Emil Gârleanu (<span class="CharOverride-2">În ajunul Crăciunului</span>), D. Anghel (<span class="CharOverride-2">O taină</span>), Victor Eftimiu (<span class="CharOverride-2">Dragoste veche</span>), precum şi de I.A. Bassarabescu, Eugeniu Sperantia, Al.T. Stamatiad, Pompiliu Păltănea, Theodor Solacolu, Const. A. Giulescu. Se traduc cugetări, „paradoxuri” şi „impresii” ale lui Baudelaire şi proza <span class="CharOverride-2">Binefăcătorul</span> de Oscar Wilde. Sunt evocaţi Emil Gârleanu şi Dimitrie Anghel, se reproduc fragmente din cuvântările regelui Carol I. Volumul este retipărit în 1921 fără nici o modificare, cu titlul „Calendarul literar al României Mari”. &#9;<span class="Semnatura">A.P.</span></p>
			<p class="Heuristica_PRIMUL_Semnat"><span class="titlu-12">CALENDARUL „MINERVEI”</span>, apărut la Bucureşti din 1899 până în 1916 și din 1920 până în 1926, cu subtitlul „Mică enciclopedie populară a vieţii practice”, transformat în 1904 în „Literatură. Ştiinţă. Artă. Morală. Economie”. Tipăritură a Institutului de Arte Grafice și Editură „Minerva”, calendarul, bogat ilustrat, are drept scop „a întări în popor conştiinţa naţională, a cultiva sentimentele morale” şi „a înmulţi cunoştinţele utile”. În afară de obișnuita parte calendaristică, cuprinde versuri şi proză, însemnări şi articole diverse aparţinând unor importanți scriitori ai epocii. Spre deosebire de alte publicaţii de acelaşi gen, nu are un sumar alcătuit exclusiv din retipăriri, publicând mai ales texte noi sau preluate din volume aflate sub tipar. Colaborează cu versuri, între alţii, St. O. Iosif (<span class="CharOverride-2">Tudor Vladimirescu</span>), D. Anghel (<span class="CharOverride-2">Populare spaniole</span>), Octavian Goga (<span class="CharOverride-2">Fior</span>), G. Coşbuc<span class="CharOverride-2"> </span>(<span class="CharOverride-2">Spânzuratul</span>). Se inserează proză şi teatru de Al. Vlahuţă (<span class="CharOverride-2">Cetatea Neamţului</span>, din volumul <span class="CharOverride-2">România pitorească</span>), N. Iorga (<span class="CharOverride-2">Mihai Viteazul</span>), Mihail Sadoveanu (<span class="CharOverride-2">Zâna lacului</span>, <span class="CharOverride-2">Întâia iubire</span>), Ioan Slavici (<span class="CharOverride-2">Bobocel</span>, <span class="CharOverride-2">Spaima zmeilor</span>), Eminescu (<span class="CharOverride-2">Mira</span> – fragment dramatic inedit), I. Al. Brătescu-Voineşti (<span class="CharOverride-2">Din carnetul unui judecător</span>), Cincinat Pavelescu (<span class="CharOverride-2">Anul Nou</span>), D. Karnabatt (<span class="CharOverride-2">De la Ialomicioara la Omul</span>), Ion Agârbiceanu (<span class="CharOverride-2">Patima</span>), însemnări de Zaharia Bârsan (<span class="CharOverride-2">St. O. Iosif</span>), Vasile Savel (<span class="CharOverride-2">Emil Gârleanu. Omul şi opera</span>), Ilarie Chendi ş.a. Nu lipsesc unele republicări: D. Bolintineanu (<span class="CharOverride-2">Cea din urmă noapte a lui Mihai Viteazul</span>), I.L. Caragiale (<span class="CharOverride-2">Poveste</span>), O. Goga (<span class="CharOverride-2">Clăcaşii</span>, <span class="CharOverride-2">Carmen</span>), V. Cârlova (<span class="CharOverride-2">Ruinele Târgoviştii</span>). Apar şi traduceri din Alfred de Musset (<span class="CharOverride-2">Noapte de octombrie</span>, în tălmăcirea lui H.G. Lecca), A.S. Puşkin (<span class="CharOverride-2">Cârpaciul</span>, în versiunea lui C. Negruzzi), Lenau (<span class="CharOverride-2">În primăvară</span>, în traducerea lui St. O. Iosif). După 1920 calendarul cuprinde versuri de D. Nanu, Alfred Moşoiu, Nichifor Crainic, Ion Pillat (din ciclul <span class="CharOverride-2">Calendarul viei</span>), George Murnu, Cincinat Pavelescu (<span class="CharOverride-2">Sonet</span>), Petre Dulfu, proză de Mihail Sadoveanu, Al. Cazaban, I.A. Basarabescu (<span class="CharOverride-2">Duhovnicul</span>), Ioan Lupaş, Gala Galaction, G.M. Vlădescu, Mihail Lungianu. Însemnări critice mai semnează Liviu Rebreanu (<span class="CharOverride-2">Mişcarea teatrală românească în stagiunea 1923–1924</span>), M. Sadoveanu (<span class="CharOverride-2">Monumentul lui Eminescu</span>) şi Perpessicius (<span class="CharOverride-2">Anul literar 1924–1925</span> şi necrologul <span class="CharOverride-2">I. Slavici</span>). &#9;<span class="Semnatura">I.H.</span></p>
			<p class="Heuristica_PRIMUL_Semnat"><span class="titlu-12">CALENDARUL „MOFTULUI ROMÂN”</span>, publicație apărută la București în 1902. Semnat integral de I.L. Caragiale, calendarul<span class="CharOverride-1"> </span>conține o serie de republicări după seria a doua a revistei „Moftul român”, al cărei supliment este: schițele <span class="CharOverride-2">Accelerat no. 17</span>, <span class="CharOverride-2">Desiderate legitime</span>, <span class="CharOverride-2">Cum devine cineva revoluționar și om politic?...</span>, <span class="CharOverride-2"> Din albumul unei pianiste</span>, <span class="CharOverride-2">Intelectualii…</span>, <span class="CharOverride-2">Meteorologie</span>, <span class="CharOverride-2">Zgomot</span>, <span class="CharOverride-2">Bacalaureat</span>,<span class="CharOverride-2"> Slăbiciune</span>, <span class="CharOverride-2">C.F.R.</span>, <span class="CharOverride-2">Cam târziu…</span>, <span class="CharOverride-2"> Talmudic</span>, <span class="CharOverride-2">Lună de miere</span>, <span class="CharOverride-2">Culmi</span>, <span class="CharOverride-2">La Paști</span>, <span class="CharOverride-2">„Națiunea română”</span>, <span class="CharOverride-2">Obolul proletarului</span>, <span class="CharOverride-2">Moftangii. Rromânul. Rromânca. Savantul</span>,<span class="CharOverride-2"> Jertfe patriotice</span>,<span class="CharOverride-2"> La poștă</span>,<span class="CharOverride-2"> Leac de criză</span>, <span class="CharOverride-2">Varietăți. Nedescifrabil</span>, <span class="CharOverride-2">Mofturi</span>, <span class="CharOverride-2"> </span>poeziile parodice <span class="CharOverride-2">Discreție</span>, <span class="CharOverride-2">Cameleon-femeie. Sonet colorist</span>, <span class="CharOverride-2">Abirato. Sonet parnasian</span>, <span class="CharOverride-2">Suveran și curtezan. Satiră democratică</span>, <span class="CharOverride-2">Ion prostul</span>, <span class="CharOverride-2">Eros</span>, <span class="CharOverride-2">Da,… nebun!</span>, <span class="CharOverride-2">Noaptea protestantului</span>, <span class="CharOverride-2">Amiază maură. Simbolistă–orientală</span>, <span class="CharOverride-2">Moartă!</span>, un portret-evocare al actorului<span class="CharOverride-2"> </span>Ion Brezeanu, precum și câteva cugetări și anecdote. Publicația cuprinde de asemenea o serie de inserturi publicitare și ilustrații. &#9;<span class="Semnatura">M.I.</span></p>
			<p class="Heuristica_PRIMUL_Semnat"><span class="CharOverride-1">CALENDE</span>, revistă apărută la Piteşti, lunar de la 1 ianuarie 1991 şi trimestrial din ianuarie 2004 până în decembrie 2005, cu o întrerupere de un an în 2003. Colectivul de redacţie este format inițial din Călin Vlasie, Nicolae Oprea, Miron Cordun și Al. Th. Ionescu, cu Cezar Baltag director onorific de la numărul 2/1991; Călin Vlasie devine director de la numărul 10/1991. În poziția de redactor-șef apar Nicolae Oprea (1991–1995) și Dumitru Augustin Doman (1996–2000), apoi, de-a lungul unei serii noi, Călin Vlasie (2001–2002) și Mircea Bârsilă (2004–2005). <span class="CharOverride-1">C.</span> îşi asumă o dublă filiaţie, preluând tradiția și patrimoniul lunarului social-cultural „Argeş” (1966–1990) și revendicând tradiţia revistei „Kalende” (1928–1929, 1943–1944). Programatic, are intenţia ambiţioasă „de-a deveni o publicație naţională, de a-şi păstra independenţa printr-o strategie proprie culturală şi mai ales financiară, de-a publica scriitori importanţi ai literaturii române contemporane”, cu alte cuvinte, „de-a fi sensibilă la chestiunile estetice şi critice ale zilei, de-a iniţia dezbateri şi anchete despre actualitatea literară direct, viu, fără a menaja pe nimeni, nicidecum de-a lustrui autoritatea falsă, oricare ar fi aceasta, de-a încuraja literatura tinerilor, de-a promova traducerea operelor unor scriitori străini, pe cât posibil contemporani cu noi, de-a face singura politică pe care o cunoaştem: aceea a iubirii valorilor” (Călin Vlasie, 1/1993). Reprezentativă este ancheta <span class="CharOverride-2">Literatura română postbelică între impostură și adevăr</span>, desfășurată între 1991 și 1993, care dezbate chestiuni precum „amurgul falșilor idoli” (scriitorii „privilegiați în timpul comunismului”) sau „sancționarea scriitorilor care au colaborat cu puterea comunistă”, într-un stil adeseori vulgar și simplist, impregnat de retorica punitivă a anilor ’90. Pentru Ioan Buduca, bunăoară, „retragerea în estetic a fost o lașitate”, iar G. Călinescu „a jucat un rol nefast pentru că a legitimat falsul istoric al republicii comuniste” (în aceeași situație ar fi fost și Mihail Sadoveanu sau Tudor Arghezi), în timp ce Marin Preda „a reprezentat, în termeni leniniști, cazul mijlocașului, adică al spiritului lipsit de radicalitate morală”. Gheorghe Grigurcu constată că „amurgul falșilor idoli a început”, deploră „mitificarea” unui Nichita Stănescu și consideră că Marin Sorescu ar fi „mult mai aproape de G. Topîrceanu decât, de exemplu, de Lucian Blaga”. Gheorghe Crăciun se referă la o lamentabilă „Danemarcă a valorilor”, unde criteriul estetic ar fi în permanență obnubilat de „imperativul politic, democratic și anti-sovietic al momentului”, astfel încât autorii de romane politice (Marin Preda, Augustin Buzura, Paul Goma, Vintilă Horia, Mihai Sin) ajung „să fie discutați la un alt nivel al operei lor decât cel care le este propriu”. Alexandru George speră ca viitoarea exegeză să distingă corect „raporturile dintre un Beniuc și un Ion Caraion, dintre un Marin Preda și un Negoițescu sau Dinu Pillat”; criticul este însă dispus să admită calitatea de „capodoperă reală” a romanelor <span class="CharOverride-2">Moromeții I</span> de M. Preda, <span class="CharOverride-2">Groapa </span>de Eugen Barbu și <span class="CharOverride-2">Cronică de familie </span>de Petru Dumitriu. Denunțând neîncetat „oportunismul”, Călin Vlasie, un polemist cu manifestări de regulă primitive, îi atacă pe Marin Sorescu, Augustin Buzura ș.a. pentru că „înnegresc în voie, la adăpostul darnicelor subvenții ale Ministerului Culturii, pagini trase la noua rindea a culturii”; cât despre Valeriu Cristea, „creierul dumisale și-a pierdut de mult rușinea” (Călin Vlasie, 2/1992). În perioada anilor 1994–1995, Gheorghe Grigurcu este prezent în paginile publicației, număr de număr, cu un amplu interviu acordat lui Octavian Soviany. Sunt reluate puncte afirmate insistent de-a lungul anilor ’90: sublinierea „colaboraționismului” unor scriitori precum M. Sadoveanu, G. Călinescu, M. Preda sau N. Stănescu, dezavuarea „apolitismului” lui Eugen Simion și al grupului de la „Literatorul”, ordonarea „revizuirilor” după criteriul est-etic. Se mai remarcă unele numere omagiale – dedicate independenţei Republicii Moldova (7–8/1991), lui Vladimir Streinu (6–7/1992), lui Virgil Ierunca şi Monicăi Lovinescu (4/1993), lui Mircea Zaciu (7–8/1993), Şcolii de la Târgovişte (11–12/1993), poeților tineri cu destine tragice (5/1996) etc.  Rubricile sunt relativ constante. La „Cronică literară”, Al. Th. Ionescu, Nicolae Oprea, Ştefan Găitănaru prezintă scrierile recent recuperate ale unor autori ca Vintilă Horia, Mihail Sebastian, Emil Cioran, I. Negoiţescu, N. Steinhardt, Monica Lovinescu, Alexandru Paleologu, Jeni Acterian. La rubrica „Eseu” apare în mai multe numere studiul lui Gheorghe Crăciun <span class="CharOverride-2">Aisbergul poeziei moderne</span>, urmat de <span class="CharOverride-2">Antologia poeziei generaţiei ’80</span>, întocmită de Alexandru Muşina. „Symposion” şi „Convorbiri Calende” găzduiesc dialoguri (cu Sorin Alexandrescu, Cezar Baltag, Teohar Mihadaş, I. Negoiţescu). În cadrul rubricii „Inedit” se publică teatru de Leonid Dimov, fragmente din jurnalul scriitorului Radu Petrescu, scrisori adresate de I. Negoiţescu Hortensiei Papadat-Bengescu şi lui Gheorghe Tomozei. &#9;<span class="Semnatura">I.T., O.S..</span></p>
			<p class="Heuristica_PRIMUL_Semnat"><span class="titlu-12">CALLIMACHI, Scarlat</span> (20.IX.1896, Bucureşti – 2.VI.1975, Bucureşti), poet, prozator, dramaturg, gazetar. Este fiul Mariei (n. Vernescu) şi al lui Alexandru Callimachi. Descendent din răzeşul orheian Teodor Calmăş, stabilit pe la jumătatea secolului al XVII-lea la Câmpulung, neamul Calimah sau Callimachi, cu numele adaptat cutumei fanariote, a dat un mitropolit şi patru domnitori ai Moldovei, dintre care unul, Scarlat, s-a ilustrat prin introducerea, în 1812, a codului de legi valabil până după Unirea Principatelor. Renumită şi bogată era şi familia din care provenea soţia lui Alexandru Callimachi: tatăl ei, juristul Gheorghe Vernescu, a fost de două ori ministru şi un activ parlamentar, ale cărui discursuri vor fi editate de nepot în 1942. <span class="CharOverride-1">C.</span> a urmat la Bucureşti şcoala primară şi liceul, absolvit, se pare, în 1914. Tot atunci pleca peste hotare, tatăl său aflându-se grav bolnav la Paris. S-ar fi înscris totodată la Facultatea de Drept din capitala Franţei, dar la declanşarea conflagraţiei mondiale ar fi abandonat cursurile, înrolându-se voluntar. Cert este că, de îndată ce România intră în război, el se repatriază, urmând calea nordică, pe Marea Baltică şi prin Rusia. Face şcoala militară la Bârlad şi este repartizat ca plutonier la Regimentul 10 Roşiori, cu care participă la apărarea Oituzului. În iulie 1917 este avansat sublocotenent şi decorat cu Ordinul Coroana României. După încheierea păcii separate, nevoind să rămână sub ocupaţie, trece împreună cu ofiţeri francezi în Rusia zguduită de revoluţie. Stă câteva luni la Petrograd şi apoi se îndreaptă, pe la Arhanghelsk, spre Occident. Ajuns la Paris, şi-ar fi continuat studiile, obţinând licenţa în drept, după care s-a întors acasă, nu fără a vizita pe îndelete Italia. <span class="CharOverride-1">C.</span> a avut preocupări literare încă de pe băncile şcolii. O proză, intitulată<span class="CharOverride-2"> O femeie</span> şi iscălită Scarlat Calimah, îi apare în 1914 în revista ieşeană „Zorile”, iar o traducere intră în „Liga Deşteptarea” din 1915. După război tipăreşte două plachete de versuri – <span class="CharOverride-2">Frunze</span> (1920) şi <span class="CharOverride-2">Tăceri imobile</span> (1922), urmate, la intervale mai mari, de alte două – <span class="CharOverride-2">Alb şi negru</span> (1926) şi <span class="CharOverride-2">Erotice</span> (1933). Colaborează la „Contimporanul” şi, în noiembrie 1924, scoate „Punct”, „revistă de artă constructivistă internaţională”, în care dă la iveală poeme, cronici şi piese de teatru (<span class="CharOverride-2">Rebeca</span> şi <span class="CharOverride-2">Zail Sturm</span>). După şaisprezece numere „Punct” fuzionează cu mai vechiul „Contimporanul”. <span class="CharOverride-1">C.</span> îl cunoaşte acum pe N.D. Cocea, cu care îşi descoperă multe afinităţi, şi îi susţine demersurile, scriind sporadic la periodicele acestuia „Chemarea” şi „Facla”. Mai semnează în săptămânalul ieşean „Lumea bazar”. Căsătoria lui, în 1924, cu actriţa Dida Solomon, este văzută de familie ca o mezalianţă, mama sa refuzându-i uzufructul averii pe care o poseda. <span class="CharOverride-1">C.</span> are totuşi posibilitatea să sprijne material Teatrul „Caragiale” şi gruparea Insula, precum şi, foarte probabil, revista „Premiera ilustrată” (1928–1929), care îi găzduieşte articole, fragmente de piese – <span class="CharOverride-2">Mesia din Umani</span>, <span class="CharOverride-2">Popa Simion</span>, o schiţă – <span class="CharOverride-2">Moş Pantelimon</span> şi un roman – <span class="CharOverride-2">Ruben Hirsch</span>. Nu e exclus să fi iscălit aici şi cu pseudonimul Vania Şoimu. Ulterior e acaparat de studii istorice, dintre care unele îi apar în „Adevărul”, „Dimineaţa”, „Buletinul «Ion Neculce»” ş.a., şi de gazetăria militantă, pe care o practică la „Aurora”, „Politica”, „Opinia publică”, „Cuvântul liber” ori la „Clopotul”, scos de el la Botoşani în anii 1933 şi 1934. Când acesta este interzis, reapare cu alte titluri – „Glasul nostru”, „Slova”, „Săptămâna”, „Raza”, „Soarele”, „Valul”, „Horia” etc. Rareori mai dă – în „Săptămâna literară”, „Zodiac”, „Litere” – versuri şi un fragment de roman (<span class="CharOverride-2">Învierea lui Iuda</span>); participă ani la rând, împreună cu soţia sa, la şedinţele cenaclului Sburătorul, cu E. Lovinescu întreţinând legături strânse şi pentru că locuiau de prin 1939 în acelaşi imobil. Înscris în Partidul Comunist în 1932, „Prinţul Roşu” face parte din conducerea Asociaţiei Amicii URSS şi a Blocului Democratic şi, pentru apărarea greviştilor de la Griviţa, angajează avocaţi francezi. Este adus el însuşi în faţa instanţei pentru articolul <span class="CharOverride-2">Căderea Babilonului</span> din „Clopotul”, fiind condamnat iniţial la un an de temniţă; în recurs pedeapsa îi este redusă la o amendă. În 1937 se „autoexilează” la Paris, unde participă ca reprezentant al unor organizaţii româneşti la Congresul Internaţional contra Rasismului şi Fascismului şi la Conferinţa Mondială pentru Apărarea Păcii, din 1939. În acelaşi an, izbucnind războiul, se întoarce în ţară. Câteva luni mai târziu este trimis în lagărul de la Miercurea Ciuc, de unde este mutat în septembrie 1940 în cel de la Caracal. Eliberat în primăvara anului 1941, i se fixează domiciliu forţat; va fi din nou internat în lagăr, de data aceasta la Târgu Jiu. După 23 august 1944 revine în presă, semnând frecvent în „Victoria”, „Orizont”, „Tinereţea”. Tipăreşte acum câteva plachete – <span class="CharOverride-2">Octomvrie, 1917</span> (1946), <span class="CharOverride-2">La margine de hotar</span> (1946), <span class="CharOverride-2">Aevea</span> (1947) şi <span class="CharOverride-2">Poeme</span> (1948), o piesă de teatru – <span class="CharOverride-2">Logodnica lui Wolfgang</span> (1946), cărţi de istorie – <span class="CharOverride-2">Din cărţi vechi. Pagini privitoare la istoria românilor</span> (1946), <span class="CharOverride-2">Pagini inedite despre Moldova. Însemnările unui călător străin din întâia parte a veacului al XIX-lea</span> (1946), <span class="CharOverride-2">Puşkin în exil</span> (1947, în colaborare cu Gheorghe Bezviconi), conferinţa <span class="CharOverride-2">Tudor Vladimirescu </span>(1947). Este numit director al Muzeului Româno–Rus<span class="CharOverride-2">. </span>De sub tipar îi mai ies o culegere din publicistica de dinainte de război – <span class="CharOverride-2">Căderea Babilonului</span> (1956), însemnări de voiaj – <span class="CharOverride-2">Un călător prin U.R.S.S. </span>(1960), apoi <span class="CharOverride-2">Dimitrie Cantemir</span>.<span class="CharOverride-2"> Viaţa şi opera în imagini</span> (1963, în colaborare) şi antologia lirică <span class="CharOverride-2">Ritmuri de clopote</span> (1968). Mai semna pagini memorialistice în „Magazin istoric” (1970), „Curierul” (1971) şi „Luceafărul” (1973). Anunţa că lucrează la două romane, unul fiind intitulat <span class="CharOverride-2">Satul Curtea Domnească</span>, dar ele nu apar în librării. Probabil că sunt cele care, la peste trei decenii după moarte, îi sunt editate sub titlurile <span class="CharOverride-2">La răscruce de vremuri</span> (2009) şi <span class="CharOverride-2">Republica Tu-Tu</span> (2010).</p>
			<p class="Heuristica-BASE">Sub presiunea unei sensibilităţi care, la ieşirea din adolescenţă, îşi afla consonanţe în poezia lui M. Eminescu şi în bacovianul<span class="CharOverride-2"> Plumb</span> şi care, apoi, era exacerbată de spectacolul atroce al câmpurilor de bătălie de la Oituz şi din Rusia revoluţiei, lirismul lui <span class="CharOverride-1">C.</span> intră firesc pe făgaşul expresionismului. La aceasta contribuie şi faptul că, în circumstanţele date, lecturile tânărului erau destul de sărace. Sub semnul noului curent stau mare parte din textele cuprinse în <span class="CharOverride-2">Frunze</span>, care însă rareori izutesc să-şi găsească o formă personalizată. Se reţin doar pasaje din <span class="CharOverride-2">Contrast sinistru</span>, <span class="CharOverride-2">Morţii</span>, <span class="CharOverride-2">Delirul</span> <span class="CharOverride-2">roşu, Catedrala </span>etc., pentru desenul scrijelit în linii violente şi culorile tari. Interesantă este şi <span class="CharOverride-2">Humoreske</span>, ce atestă familiarizarea cu poezia germană a momentului. Aceleiaşi mişcări i se circumscriu, de asemenea, <span class="CharOverride-2">Tăceri imobile </span>şi <span class="CharOverride-2">Alb şi negru</span>, în care peisajele au ca dominantă răceala, umezeala, umbra, macabrul „albastru-negru” sau „verde-negru”, traducând angoasa apropiatului sfârşit, al omului şi al lumii. Un efort de lărgire a trăirii se constată în poemele dedicate unor oraşe – Milano, Veneţia, precum şi în „rapsodiile” <span class="CharOverride-2">Zenobia</span>, <span class="CharOverride-2">Salomeea</span>, <span class="CharOverride-2">Desdemona</span>, brodări, în fapt, pe motive simboliste. De altfel, şi cele mai multe mottouri sunt extrase din poezia lui Charles Baudelaire, Paul Verlaine, Oscar Wilde. Fără îndoială, prima plachetă tipărită în anii de început ai noului regim,<span class="CharOverride-1"> </span><span class="CharOverride-2">Octomvrie, 1917</span>, este conjuncturală, dar nu întru totul. Se „cântă” evenimentul în ton encomiastic, realist-socialist, dar autorul inserează şi bucăţi din <span class="CharOverride-2">Frunze</span>, de altă viziune, realistă, precum <span class="CharOverride-2">Delirul roşu</span>. Lipsa de unitate frapează şi în volumul antologic târziu <span class="CharOverride-2">Ritmuri de clopote</span>. Ciclurile componente – cel ce dă titlul ori <span class="CharOverride-2">De veacuri robiţi</span>, <span class="CharOverride-2">În târgul meu moldovenesc</span> şi <span class="CharOverride-2">Cântarea vieţii şi a morţii</span> – regrupează texte vechi, precum şi o seamă de inedite. În acestea din urmă sunt de notat o influenţă a lui Aron Cotruş (<span class="CharOverride-2">Gheorghe Doja</span>, <span class="CharOverride-2">Horia</span>, <span class="CharOverride-2">Aţi fost trei</span>), la care se adaugă altele, din poezia lui E.A. Poe (în <span class="CharOverride-2">Tam, tam, tam</span>) ori din cea a americanilor de culoare (în <span class="CharOverride-2">Cântecul negrului din Alabama</span>), precum şi derapări frecvente în direcţia prozaicului şi a cugetării discursive. Subzistă însă şi câteva oaze de lirism autentic – <span class="CharOverride-2">Crivăţul amuţise</span>, <span class="CharOverride-2">Furtunile aleargă</span>, <span class="CharOverride-2">Sunt trist</span>, <span class="CharOverride-2">Plouă</span>. La <span class="CharOverride-1">C.</span>, şi piesele de teatru <span class="CharOverride-2">Zail Sturm</span>, <span class="CharOverride-2">Mesia din Umani</span> şi <span class="CharOverride-2">Logodnica lui Wolfgang</span> stau sub semnul expresionismului, ele încercând să înfăţişeze o umanitate care, supusă unor suferinţe cutremurătoare, fără speranţa venirii vreunui nou Mesia, ajunge într-un impas existenţial. Este impasul pe care îl conştientizează atât comisarul evreu Ruben Hirsch, cât şi ofiţerul german Wolfgang, primul, victimă seculară şi apoi călău sanguinar ce sfârşeşte, măcinat de remuşcări, într-un ospiciu, iar al doilea, invers, călău şi apoi victimă cu ambele mâini amputate, ce alege finalmente soluţia sinuciderii. <span class="CharOverride-1">C.</span> a reluat personajul din <span class="CharOverride-2">Mesia din Umani</span> în romanul <span class="CharOverride-2">Ruben Hirsch</span>, rămas în coloanele „Premierei ilustrate”. Şi acesta este „constructivist”, refuzând tehnica romanescă tradiţională. Într-o manieră pointilistă, se aglomerează o multitudine de scene, desfăşurate în Rusia anilor 1914–1918, scene ce înfăţişează suferinţe extreme – de la moartea celor apropiaţi, nefericirea în dragoste până la boală, foamete, claustrare, tortură şi asasinat bestial, precum şi, consecutive acestora din urmă, sfâşietoare remuşcări –, cărora le cad pradă toate personajele, deosebit de numeroase. Însumarea experienţelor trăite de ele conturează, pe de o parte, o acţiune ce progresează lent şi, pe de alta, un tablou sugestiv, întru nimic falsificat ideologic, al societăţii ruseşti în spasmele revoluţiei bolşevice. „Constructivistă” este şi scriitura romanului, autorul recurgând la descrieri în propoziţii scurte, de multe ori strict nominale, ce dau impresia unor poeme expresioniste, precum şi la dialoguri rapide, reduse la esenţial. <span class="CharOverride-2">Ruben Hirsch</span>, cizelat puţin şi tipărit în volum (poate şi sub un titlu mai potrivit), ar fi ocupat un loc bun între romanele româneşti din perioada interbelică. <span class="CharOverride-1">C.</span> s-a arătat în continuare interesat de gen, proiectând alt roman, <span class="CharOverride-2">Învierea lui Iuda</span>, din care însă a dat la iveală un singur fragment. Mai insistent a făcut-o în anii senectuţii, când a scris <span class="CharOverride-2">La răscruce de vremuri</span> şi <span class="CharOverride-2">Republica Tu-Tu</span>. Cel dintâi, datat 1957–1969, este structurat în trei părţi – două autobiografice (<span class="CharOverride-2">Roman Turculeţ</span> şi <span class="CharOverride-2">Pe drum nou</span>) şi una, mediană (<span class="CharOverride-2">1944</span>), mult mai amplă, ce se vrea „o frescă” a societăţii botoşănene, şi nu numai, în anul „insurecţiei”. Toate suferă nu doar de subiectivismul intrinsec memorialisticii, ci şi de o „interiorizare” a prescripţiilor cenzurii de partid. Ca atare, povestea vieţii lui Roman Turculeţ nu ajunge la relevanţa pe care ar fi putut să o aibă, iar valoarea ei documentară este redusă. Se detaşează câteva pagini de evocare duioasă a meleagurilor natale, a vechilor case boiereşti ori a unor peisaje insolite, precum „nopţile albe” pe malurile Nevei. Dacă „fresca” prinde ceva din tragismul războiului, cu mulţimi imense pornite în bejenie ori, în Capitală, sub bombardamentele aviaţiei inamice, efectul este stricat de perspectiva mistificatoare a „ilegalistului” asupra evenimentelor şi de şarjarea vădită în portretistica personajelor din „clasele de sus”. Titlul celui de-al doilea roman, datat 1965, duce cu gândul la o satiră a regimului comunist, la a cărui introducere în România autorul contribuise. În fapt, satira este timidă, iar canavaua epică pe care e altoită – călătoria a cinci jurnalişti occidentali în „Republica Tu-Tu”, intrată recent în rândul „democraţiilor populare” – nu e doar puţin originală, ci şi săracă în posibilităţi de dezvoltare. Ceea ce ziariştii văd în vizitele lor dirijate şi ceea ce află de la localnicii pe care li se îngăduie să-i contacteze – un poet, un filosof, un om de ştiinţă, fermieri simpli, dar şi o familie de foşti aristocraţi – este ceea ce ştiau de la început, anume că „Republica Tu-Tu” este un stat poliţienesc şi că ideologia comunistă nu are aderenţă la populaţie, aplicarea ei la societate nedând rezultatele scontate. De notat este întrebuinţarea în roman a unor texte anterioare – poezii (<span class="CharOverride-2">Decembrie</span>), scrisori, pagini de jurnal, precum şi a unei emoţionante povestiri, <span class="CharOverride-2">Plecarea</span>, având în centru emigrarea unei familii evreieşti din Botoşani. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Frunze</span>, Bucureşti, 1920; <span class="CharOverride-2">Tăceri imobile</span>, Bucureşti, [1922]; <span class="CharOverride-2">Alb şi negru</span>, Bucureşti, [1926]; <span class="CharOverride-2">Erotice</span>, Botoşani, 1933; <span class="CharOverride-2">Călători şi scriitori străini despre evreii din Principatele româneşti</span> (în colaborare cu S. Cris-Cristian), Iaşi, 1935; <span class="CharOverride-2">Din cărţi vechi. Pagini privitoare la istoria românilor</span>, Bucureşti, 1946; <span class="CharOverride-2">Logodnica lui Wolfgang</span>, Bucureşti, [1946]; <span class="CharOverride-2">Octomvrie, 1917</span>, Bucureşti, 1946; <span class="CharOverride-2">La margine de hotar</span>, îngr. Saşa Pană, Bucureşti, 1946; <span class="CharOverride-2">Aevea</span>, Bucureşti, 1947; <span class="CharOverride-2">Puşkin în exil</span> (în colaborare cu Gheorghe Bezviconi), Bucureşti, 1947; <span class="CharOverride-2">Poeme</span>, Bucureşti, 1948; <span class="CharOverride-2">Căderea Babilonului</span>, pref. Eugen Jebeleanu, Bucureşti, 1956; <span class="CharOverride-2">Un călător prin U.R.S.S</span>, Bucureşti, 1960; <span class="CharOverride-2">Dimitrie Cantemir. Viaţa şi opera în imagini</span> (în colaborare), Bucureşti, 1963; <span class="CharOverride-2">Ritmuri de clopote</span>, pref. Eugen Jebeleanu, Bucureşti, 1968; <span class="CharOverride-2">La răscruce de vremuri</span>, pref. Alexei Rudeanu, Bucureşti, 2009; <span class="CharOverride-2">Republica Tu-Tu</span>, Bucureşti, 2010. <span class="CharOverride-1">Traduceri:</span> D-na Preers, <span class="CharOverride-2">Sf. Gheorghe şi balaurul</span>, Gherla, 1916; Alfred de Musset, <span class="CharOverride-2">Cu dragostea nu-i de glumit</span>, pref. M. Baraz, Bucureşti, 1956 (în colaborare cu Emil Serghie).</p>
			<p class="Heuristica___m_RPR"><span class="CharOverride-1">Repere bibliografice:</span> Emil Cerchez, <span class="CharOverride-2">„Frunze” şi „Tăceri imobile”</span>, „Steagul”, 1922, 1200; Nicolae Bogdan, <span class="CharOverride-2">Câteva cuvinte despre „Ruben Hirsch”</span>, „Premiera ilustrată”, 1929, 30; Const. I. Emilian, <span class="CharOverride-2">Anarhismul poetic</span>, Bucureşti, 1935, <span class="CharOverride-2">57, 109–111</span>; Eugen Jebeleanu, <span class="CharOverride-2">Scarlat Callimachi</span>, RFR, 1946, 7; Al. Şerban, <span class="CharOverride-2">„Octomvrie, 1917”</span>, ORT, 1946, 10–11; Eugen Jebeleanu, <span class="CharOverride-2">„Căderea Babilonului”</span>, GL, 1956, 10; Miron Dragu, <span class="CharOverride-2">„Căderea Babilonului”</span>, CNT, 1957, 8; Nicolae Breban, <span class="CharOverride-2">„Un călător prin U.R.S.S.”</span>, GL, 1960, 48; Teodorescu-Branişte, <span class="CharOverride-2">Presă şi lit.</span>, II, <span class="CharOverride-2">297–298</span>; Gheorghe Dinu [Ştefan Roll], <span class="CharOverride-2">Prietenul</span>, CNT, 1972, 40; Dorin Tudoran, <span class="CharOverride-2">Biografia debuturilor</span>, Iaşi, 1978, <span class="CharOverride-2">22–31</span>; Ion Biberi, <span class="CharOverride-2">Scarlat Callimachi</span>, RL, 1975, 23; Şerban Cioculescu, <span class="CharOverride-2">Carlo</span>, RL, 1975, 25; <span class="CharOverride-2">Dicţ. scriit. rom.</span>, I, <span class="CharOverride-2">425-426</span>; Bârna, <span class="CharOverride-2">Capşa–Corso</span>, <span class="CharOverride-2">302–310</span>; Lazarovici, <span class="CharOverride-2">Dicţ. scriit. botoşăneni</span>, <span class="CharOverride-2">40–41</span>; Al. Săraru, <span class="CharOverride-2">Prinţul Roşu la răscruce de vremuri</span>, „Clipa”, 2009, decembrie; Barbu Cioculescu, <span class="CharOverride-2">Şi una şi alta</span>, „Acolada”, 2010, 1; Al. Săndulescu, <span class="CharOverride-2">Iluziile şi falsurile Prinţului Roşu</span>, „Ex Ponto”, 2010, 2. &#9;<span class="Semnatura">V.D.</span></p>
			<p class="Heuristica-PRIMUL"><span class="titlu-12">CALOVIA, Ion</span> (pseudonim al lui Ion Marinescu; 14.X.1919, Călăraşi – 15.II.1971, Bucureşti), poet, prozator, traducător. Fiu de avocat, <span class="CharOverride-1">C.</span> face studiile secundare în oraşul natal, apoi vine la Bucureşti, unde urmează cursurile Conservatorului de Artă, secţia dramă şi comedie, absolvind în 1942. Practică actoria numai un an, după care pleacă pe front. După 1950 începe să scrie literatură pentru copii şi tineret şi să traducă din limba rusă scrieri din acelaşi gen. Colaborează la diverse reviste literare şi pentru copii.</p>
			<p class="Heuristica-BASE">Scrierile lui <span class="CharOverride-1">C.</span> se adresează în exclusivitate copiilor şi adolescenţilor şi includ volume de poezii, proză – schiţe, povestiri, un miniroman intitulat <span class="CharOverride-2">Apokolokyntosis </span>(1967) – şi traduceri. Poezia, care aminteşte de multe ori pe cea a lui Tudor Arghezi, este plină de culoare şi mişcare, creând uneori imagini izbutite, lesne accesibile celor mici. Proza, segmentul cu cele mai frumoase pagini, are ca personaje principale prichindeii. Unele povestiri au caracter istoric, cu certă tentă pedagogică. Și traducerile unor scrieri din limba rusă, tot pentru copii, sunt migălit lucrate, atestând grija pentru o exprimare corectă şi sugestivă. Scriitor minor, <span class="CharOverride-1">C.</span> nu depăşeşte limitele epocii în care a scris.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Moş Gerilă</span>, Bucureşti, 1956; <span class="CharOverride-2">Tombucula</span>, Bucureşti, 1957; <span class="CharOverride-2">Cocostârcul galben</span>,<span class="CharOverride-2"> </span>Bucureşti, 1958; <span class="CharOverride-2">Întâmplări de peste zi</span>,<span class="CharOverride-2"> </span>Bucureşti, 1963; <span class="CharOverride-2">Cântecul dimineţii</span>, Bucureşti, 1964; <span class="CharOverride-2">Drumul cu primăveri</span>, Bucureşti, 1966; <span class="CharOverride-2">Timpul nu doarme</span>, Bucureşti, 1966; <span class="CharOverride-2">Alte întâmplări de peste zi</span>, Bucureşti, 1967; <span class="CharOverride-2">Apokolokyntosis</span>, Bucureşti, 1967; <span class="CharOverride-2">Spiritul pământului</span>, Bucureşti, 1969; <span class="CharOverride-2">Hip-hip-ura</span>, Bucureşti, 1971. <span class="CharOverride-1">Traduceri:</span> Natalia Zabila, <span class="CharOverride-2">Zidăriţa</span>, Bucureşti 1957; <span class="CharOverride-2">Flori de prun</span>. <span class="CharOverride-5">c</span><span class="CharOverride-2">atrene chineze,</span> Bucureşti 1961; Evgheni Permeak, <span class="CharOverride-2">Puşculiţa bunicului</span>, Bucureşti, 1962; Irina Vorobiova, <span class="CharOverride-2">Cine... ce</span>, Bucureşti, 1962; Jan Čarek, <span class="CharOverride-2">Lucruri mici, dar însemnate</span>, București, 1964.</p>
			<p class="Heuristica___m_RPR"><span class="CharOverride-1">Repere bibliografice: </span>Magda Ursache, <span class="CharOverride-2">„Spiritul pământului”</span>, CRC, 1969, 43; Viniciu Gafiţa, <span class="CharOverride-2">Bibliografie de literatură pentru copii</span>, Bucureşti, 1987, <span class="CharOverride-2">88.</span>  &#9;<span class="Semnatura">A.M.</span></p>
			<p class="Heuristica-PRIMUL"><span class="titlu-12">CAMARIANO, Nestor</span><span class="CharOverride-1"> </span>(23.III.1909, Peristasis, Grecia, azi în Turcia – 3.VI.1982, Bucureşti), filolog, istoric literar. Nepot al bizantinologului Demostene Russo (mama sa, Caliopi, era sora acestuia) şi frate cu Ariadna Camariano-Cioran, <span class="CharOverride-1">C. </span>îşi face studiile la Bucureşti, unde absolvă, în 1936, Facultatea de Litere şi Filosofie, specialitatea filologie modernă. Lucrează mai întâi ca paleograf la Biblioteca Academiei (1937–1939), apoi e asistent la Institutul de Istorie Naţională (1943–1949) şi cercetător la Institutul de Istorie „N. Iorga” (1949–1968). Colaborează cu studii şi articole la numeroase publicaţii de specialitate, între care „Balcania”, „Studii italiene”, „Revista Fundaţiilor Regale”, „Balkan Studies”, „Revista istorică română”, „Revue des études sud-est européennes” ş.a. A fost membru al Societăţii de Ştiinţe Istorice din România şi a făcut parte din Association Internationale d’Études du Sud-Est Européen.</p>
			<p class="Heuristica-BASE">Pe lângă numeroase studii consacrate unor personalităţi – între care se remarcă cele despre Alexandru Mavrocordat Exaporitul şi Rhigas Velestinlis („Revue des études sud-est européennes”) – şi relaţiilor istorico-culturale greco–române, <span class="CharOverride-1">C. </span>a avut preocupări în domeniul istoriei literaturii române, al literaturii comparate şi al bibliologiei. Autor a peste nouăzeci de lucrări, majoritatea rămase în periodice, descoperitor şi interpret de documente istorice, caracterizat de un acut spirit critic şi pasionat de subiectul cercetat, pe care îl tratează cu rigoarea proprie demer&#173;sului ştiinţific, <span class="CharOverride-1">C. </span>este şi autorul sau coautorul unor scrieri fundamentale pentru istoriografia şi literatura română: <span class="CharOverride-2">Catalogul manuscriselor greceşti din Biblioteca Academiei Române </span>(II, 1940), <span class="CharOverride-2">Bibliografia analitică a periodicelor româneşti </span>(I, 1966–1967, II, 1970–1972), <span class="CharOverride-2">Documente privind istoria României. Răscoala din 1821 </span>(I–V, 1969–1975). A reconstituit filiera unor traduceri greceşti, stabilind, pentru începutul secolului al XIX-lea, pătrunderea unor scrieri occidentale în literatura autohtonă, a analizat cultura greacă a unor scriitori din perioada pre- şi paşoptistă (modelele <span class="CharOverride-2">Gramaticii </span>lui Ienăchiţă Văcărescu, cercetare apărută în „Studii italiene” (1936), prototipurile greceşti ale scrierilor de început ale lui C. Negruzzi ş.a.), a participat la elaborarea unor capitole din primul volum al tratatului <span class="CharOverride-2">Istoria literaturii române </span>(1964). Monografia <span class="CharOverride-2">Athanasios Hristopoulos. Sa vie, son œuvre littéraire et ses rapports avec la culture roumaine </span>(1981), publicată de Institute for Balkan Studies din Salonic, este o valoroasă contribuţie privind activitatea acestui reprezentant al „Şcolii fanariote”. Autorul aduce date noi despre viaţa lui Hristopoulos, investigând toate sursele istorice româneşti şi greceşti şi supunându-le unui examen amănunţit al argumentelor şi presupoziţiilor. Pune în evidenţă studiile acestuia la Academia Domnească din Bucureşti, continuate la universităţile din Pesta şi Padova (unde se specializează în drept, dar şi în alte ştiinţe, medicină, filosofie). Îi urmăreşte activitatea pe lângă domnitorii Alexandru Moruzi (care îl numeşte mai întâi preceptor al fiilor săi, apoi căminar şi jude la Iaşi), Ioan Caragea (sub care îndeplineşte însemnate dregătorii, logofăt, apoi „mare logofăt al străinelor pricini”, având şi funcţia de prezident, membru în Divanul Domnesc, în fine, cămăraş, ceea ce îi va înlesni acumularea unei averi care îl va pune la adăpost de grijile materiale timp de un deceniu, când se retrage la Sibiu, după fuga domnitorului) şi Alexandru Ghica (în timpul căruia este jude în Înaltul Divan, scurtă vreme vornic, logofăt al străinelor pricini, jude supleant în chestiuni comerciale, apoi prezident al acestei instanţe superioare, similare unei Curţi de Apel, între 1841 şi 1843). Analizează contribuţia adusă ca legiuitor la redactarea Codului lui Caragea şi a Regulamentului Organic, îi urmăreşte parcursul biografic prin oraşele româneşti (Iaşi, Bucureşti, Sibiu), stabileşte data exactă a morţii şi locul înhumării sale. În alt capitol se ocupă de gramatica neogreacă (apărută la Viena, în 1805) şi de concepţia lingvistică a lui Athanasios Hristopoulos, în calitate de teoretician al variantei eolo-doriene ce ar fi stat, după el, la baza limbii vorbite, despre influenţa opiniilor sale asupra gramaticii lui Ion Heliade-Rădulescu, făcând anumite paralelisme între cei doi. O piesă de teatru, <span class="CharOverride-2">Dramă eroică</span>, intitulată ulterior <span class="CharOverride-2">Ahil </span>(scrisă în greaca vorbită şi publicată la Viena, împreună cu gramatica, în 1805, reeditată de mai multe ori), care a fost tradusă de G. Sion în 1843 (atribuind-o însă, cu bună ştiinţă, în mod eronat, probabil din motive comerciale, lui Metastasio, în vogă încă) şi reprezentată în greceşte în timpul lui Alexandru Moruzi la Iaşi, iar la Bucureşti sub Vodă Caragea, precum şi în Grecia, ar fi constituit un model, nu numai pentru greci, de reaprindere a sentimentelor patriotice. Versiunea lui G. Sion, aproximativă, cu numeroase imixtiuni, departe de frumuseţea textului în versuri al lui Hristopoulos, a circulat totuşi în Principate, iar printre primii contestatari ai falsei atribuiri lui Metastasio (el însuşi autor al unei piese intitulate <span class="CharOverride-2">Ahile la Skyros</span>, de asemenea tălmăcită la noi) s-au aflat Ramiro Ortiz şi Alexandru Ciorănescu, după cum demonstrează <span class="CharOverride-1">C. </span>cu acribie. Deşi „adevărat poet de salon, cu poezii galante”, îndeosebi erotice şi bahice, lipsit însă de „vibraţii profunde ale sufletului omenesc”, considerat totuşi în epocă „poet naţional”, Hristopoulos s-a bucurat de o faimă deosebită, datorită circulaţiei europene prin traduceri şi a publicării liricii sale în nu mai puţin de treisprezece ediţii, cu unele diferenţe între ele, doar în secolul al XIX-lea (între 1811, data apariţiei primei ediţii, la Viena, şi 1889, data ultimei, tot acolo), dar şi a numeroaselor manuscrise greceşti şi româneşti, păstrate la Biblioteca Academiei, unele texte fiind puse pe muzică, altele ajunse în folclor şi culese ca atare. Voga cunoscută de poetul neogrec, în calitate de „nou Anacreon”, s-a suprapus întrucâtva cu redescoperirea în Europa a „vechiului” Anacreon, către sfârşitul veacului al XVIII-lea şi începutul celui următor, şi cu asimilarea la tonul lejer al liricii din acea vreme, graţie fluenţei uimitoare şi eleganţei versului, cu mari efecte, dificil însă de transpus în alte limbi. Influenţa exercitată asupra începuturilor poeziei româneşti a fost semnificativă, dar <span class="CharOverride-1">C.</span> s-a oprit, într-un consistent capitol, doar la exemplele mai relevante, unii reprezentanţi scriind şi în greceşte (poeţii Văcăreşti, Matei Millo, Gheorghe Peşacov, Vasile Cârlova), uneori cu versuri în alternanţă, după cum indică manuscrisele păstrate. <span class="CharOverride-1">C. </span>examinează în paralel lucrările de prozodie alcătuite de Hristopoulos (<span class="CharOverride-2">Stihourgikè</span>, publicată împreună cu poeziile lui) şi de Costache Conachi (<span class="CharOverride-2">Meşteşugul stihurilor româneşti</span>, rămasă în manuscris până în 1963), constatând similitudini însemnate, în primul rând bazarea versului pe numărul de silabe, accente şi rime, însăşi terminologia moldoveanului fiind preponderent grecească. Sincronizată cu neoanacreontismul european, lirica neogreacă a vremii, în special cea a lui Hristopoulos, a beneficiat de o receptare intensă, facilitată de cadrul general al culturii din prima jumătate de veac XIX. <span class="CharOverride-1">C. </span>studiază cu atenţie, aducând dovezi prin comparaţia de text în majoritatea cazurilor, influenţa, adesea cu mult mai importantă decât s-a crezut, exercitată de poetul neogrec asupra autorilor români. Între aceştia se află C. Conachi, Nicolae şi Ioan Văcărescu, Ion Heliade-Rădulescu (a cărui transpunere integrală a liricii lui Hristopoulos s-a pierdut însă), Barbu Paris Mumuleanu (stihurile lui erotice şi bahice au circulat frecvent şi în manuscris), Anton Pann (<span class="CharOverride-2">Spitalul amorului </span>şi <span class="CharOverride-2">Noul Erotocrit </span>includ prelucrări şi preluări nemărturisite) şi chiar Grigore Alexandrescu sau Grigore H. Grandea. Studiul conturează o imagine revelatoare a lui Athanasios Hristopoulos, neglijat astăzi de istoriile literare, portretizându-l ca pe un erudit al vremii, personaj discret, sobru, dar afabil, conversând în saloanele vremii, înţelept şi echilibrat, iubitor de dreaptă judecată, loial şi imparţial, respectat de cei care-i treceau pragul casei pentru sfaturi. Tot demersurilor savantului se datorează şi găsirea portretului în ulei în care Hristopoulos este înfăţişat la senectute de pictorul austriac Johann Frankenberger în veşminte de epocă şi cu o expresie melancolică a privirii. Cercetare de amploare (un preconizat volum al doilea urma să analizeze exclusiv literatura poetului), monografia lui <span class="CharOverride-1">C. </span>rămâne un model în studiul comparatist al surselor, prin reevaluarea şi relaţionarea lor la toate palierele, aruncând o nouă lumină asupra întrepătrunderilor culturilor grecească şi românească din prima jumătate a veacului al XIX-lea.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Primele încercări ale lui C. Negruzzi şi prototipurile lor greceşti</span>, Bucureşti, 1935; <span class="CharOverride-2">Torquato Tasso în literatura greacă</span>, Bucureşti, 1936; <span class="CharOverride-2">Erast a lui Salomon Gessner în literatura greacă şi română</span>, Bucureşti, 1941; <span class="CharOverride-2">Catalogul manuscriselor greceşti din Biblioteca Academiei Române</span>, II, Bucureşti, 1940; <span class="CharOverride-2">Bibliografia analitică a periodicelor româneşti</span>, vol. I: <span class="CharOverride-2">1790–1850 </span>(în colaborare cu Ioan Lupu şi Ovidiu Papadima), Bucureşti, 1966–1967, vol. II: <span class="CharOverride-2">1851–1858 </span>(în colaborare cu Ioan Lupu, Dan Berindei şi Ovidiu Papadima), Bucureşti, 1970–1972; <span class="CharOverride-2">Alexandre Mavrocordato, le grand dragoman. Son activité diplomatique. 1639–1709</span>, Salonic, 1970; <span class="CharOverride-2">Athanasios Christopoulos. Sa vie, son œuvre littéraire et ses rapports avec la culture roumaine</span>, Salonic, 1981. <span class="CharOverride-1">Ediţii: </span>D. Russo, <span class="CharOverride-2">Studii istorice greco-române</span>, I–II, Bucureşti, 1939 (în colaborare cu Constantin C. Giurescu şi Ariadna Camariano); <span class="CharOverride-2">Cronica Ghiculeştilor. Istoria Moldovei între anii 1695–1754</span>, ed. bilingvă, tr. şi introd. edit., Bucureşti, 1965 (în colaborare cu Ariadna Camariano-Cioran); <span class="CharOverride-2">Asmata kai ponematia diaphoron. Chansons et opuscules patriotiques publiés à Jassy en 1821 par un hétairiste</span>, introd. edit., Bucureşti, 1966.</p>
			<p class="Heuristica___m_RPR"><span class="CharOverride-1">Repere bibliografice: </span>Teodor Vârgolici, <span class="CharOverride-2">„Bibliografia analitică a periodicelor româneşti”, vol. I</span>, LCF, 1967, 2; Zaharia Macovei, <span class="CharOverride-2">„Bibliografia analitică a periodicelor româneşti”, vol. II</span>, F, 1972, 6; Bucur, <span class="CharOverride-2">Istoriografia</span>, <span class="CharOverride-2">223–225</span>; <span class="CharOverride-2">Encicl. istoriografiei rom.</span>, <span class="CharOverride-2">78. &#9;</span><span class="Semnatura">A.M., G.Dn.</span></p>
			<p class="Heuristica-PRIMUL"><span class="titlu-12">CAMARIANO-CIORAN, Ariadna</span> (31.III.1906, Peri&#173;stasis, Grecia, azi Turcia – 11.III.1993, Bucureşti), elenistă. Nepoată a bizantinologului Demostene Russo (mama sa, Caliopi, era sora acestuia) şi soră a lui Nestor Camariano, emigrată cu familia la București în 1922, învață mai întâi românește. Studiază în particular, trecându-și bacalaureatul la Liceul „Spiru Haret” (1931). Urmează Facul&#173;ta&#173;&#173;tea de Litere (absolvită în 1936), funcţionând apoi ca lector de limba neogreacă pe lângă <span class="CharOverride-3">c</span>atedra de literatură română veche a aceleiaşi facultăţi (1937–1939). În 1938 susţine teza de doctorat sub îndrumarea lui N. Cartojan (<span class="CharOverride-2">Poricologos şi Opsarologos grecesc</span>, notată cu <span class="CharOverride-2">summa cum laude</span>). În urma căsătoriei (1946) cu istoricul și teologul Gheorghe Cioran, elev al lui Demostene Russo, capătă cetățenia română. Din 1943, odată cu înfiinţarea Institutului de Studii şi Cercetări Balcanice, îşi continuă activitatea didactică la Şcoala de Limbi Slave şi Orientale a acestui institut, precum şi pe cea de cercetător ştiinţific, până în 1963, la Institutul care devenise între timp Institutul de Istorie „N. Iorga”. Din 1963, după înfiinţarea Institutului de Studii Sud-Est Europene, este transferată în aceeași calitate și va funcționa până la pensionare (1968). Crescută în casa unchiului său, Demostene Russo, frecventându-i cu asiduitate seminarul, <span class="CharOverride-1">C.-C.</span> şi-a însuşit o riguroasă metodă de cercetare şi de editare a textelor. A colaborat la numeroase publicaţii de specialitate, între care „Cercetări literare”, „Biserica Ortodoxă Română”, „Revista istorică română”, „Studii. Revistă de istorie”, „Revista Fundațiilor Regale”, „Balcania”, „Revue des études sud-est européennes”, „Revista de istorie și teorie literară”, „Balkan Studies” (Salonic), „Nea Estia” (Atena). A debutat, în 1935, cu volumul <span class="CharOverride-2">Influența poeziei lirice neogrecești asupra celei românești</span>, studiu filologic și literar asupra modelelor primilor poeți români.</p>
			<p class="Heuristica-BASE">Principalele direcţii de cercetare ale lui <span class="CharOverride-1">C.-C.</span>, materializate în numeroase studii şi articole în domeniul istoriei şi literaturii, au fost reunite postum în masivul volum <span class="CharOverride-2">Relații româno–elene. Studii istorice și filologice </span>(<span class="CharOverride-2">secolele XIV–XIX</span>)<span class="CharOverride-2"> </span>(2008). Acestea s-au axat, în primul rând, pe reconstituirea filierei greceşti a culturii române, pe studiul relaţiilor reciproce, istorice şi literare, greco–române (circulaţia unor opere de Voltaire, Giovanni del Turco sau ale iluminiștilor C.M. Wieland și August Lafontaine, ale lui Cesare Beccaria și Marmontel), precum şi pe identificarea traducătorilor unor intermediare greceşti. Pentru istoria ideilor, de interes sunt studiile cu privire la reacţia Patriarhiei ecumenice împotriva spiritului revoluţionar francez şi la influenţa lui Voltaire în ariile culturale greacă şi română (<span class="CharOverride-2">L’Esprit philosophique et révolutionnaire français combattu par le </span><span class="CharOverride-5">p</span><span class="CharOverride-2">atriarcat œcuménique et la Sublime Porte</span>, 1941, <span class="CharOverride-2">Spiritul revoluţionar francez şi Voltaire în limba greacă şi română</span>, 1946). A identificat repertoriul teatrului grec din Bucureşti la începutul secolului al XIX-lea (<span class="CharOverride-2">Le Théâtre grec à Bucarest au début du XIX-e siècle</span>, 1943), a rectificat atribuirea eronată a lucrării parenetice <span class="CharOverride-2">Teatrul politic</span> lui Nicolae Mavrocordat, traducătorul fiind de fapt Ioan Avramie Cretanul, predicatorul Curții domnești din București (<span class="CharOverride-2">La </span><span class="CharOverride-5">t</span><span class="CharOverride-2">raduction grecque du „Théâtre politique”, attribuée par erreur à N. Mavrocordat et les versions roumaines</span>, 1943). Teza de doctorat, <span class="CharOverride-2">Poricologos și Opsarologos grecesc</span> („Cercetări literare”, 1939), este o contribuție remarcabilă la cercetarea literaturii didactico-satirice din Antichitate până la prelucările bizantine și neogrecești, dar și în alte arii (slavă, turcă), până la prototipul traducerii românești și redactările ulterioare, culminând cu cea versificată a lui Anton Pann din <span class="CharOverride-2">Povestea vorbii</span>. Numeroase sunt studiile care evidențiază însemnătatea culturală și istorică a unor personalități din varii domenii (de pildă, eruditul Ieremia Cacavela, pedagogul Iosif Moesiodax, domnitorul Nicolae Caragea, traducător a mii de pagini din franceză, din păcate nepublicate, Gheorghios Lassanis, aghiotantul lui Alexandru Ipsilanti), îndreptările și restabilirea filiației unor surse, circulația unor motive ș.a.<span class="CharOverride-2"> </span>Dar opera de căpătâi a <span class="CharOverride-1">C.-C.</span> rămâne monumentala lucrare <span class="CharOverride-2">Academiile domneşti din Bucureşti şi Iaşi</span> (1971), publicată şi în limba franceză (<span class="CharOverride-2">Les Académies princières de Bucarest et de Jassy et leurs professeurs</span>, 1974, în ediție integrală) de către Institute for Balkan Studies<span class="CharOverride-2"> </span>din<span class="CharOverride-2"> </span>Salonic, lucrare încununată cu Premiul „Nicolae Iorga” al Academiei Române și cu cel al Academiei Greciei în același an (1974), istoricul și criticul literar C. Th. Dimaras considerând-o indispensabilă pentru cercetarea învăţământului românesc şi a celui grecesc. Uzând de o impresionantă erudiție, de studierea atentă a textelor cu uneltele filologului, cu acribie și profesionalism, aducând argumente solide și adesea neeludând chiar disputa acerbă (era recunoscută ca o redutabilă polemistă), <span class="CharOverride-1">C.-C.</span> lasă în urmă imaginea exemplară a savantei care restabilește adevărul științific până la ultimele consecințe. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Influenţa poeziei lirice neogreceşti asupra celei româneşti</span>, Bucureşti, 1935; <span class="CharOverride-2">Spiritul revoluţionar francez şi Voltaire în limba greacă şi română</span>, Bucureşti, 1946; <span class="CharOverride-2">Academiile domneşti din Bucureşti şi Iaşi</span>, Bucureşti, 1971; ed. (<span class="CharOverride-2">Les Académies princières de Bucarest et de Jassy et leurs professeurs</span>), Salonic, 1974; <span class="CharOverride-2">Contributions à l’histoire des relations gréco–roumaines. L’Épire et les Pays Roumains</span>,<span class="CharOverride-2"> </span>Ioannina, 1984; <span class="CharOverride-2">Relații româno–elene. Studii istorice și filologice (secolele XIV–XIX</span>), îngr. și introd. Leonidas Rados, București, 2008. <span class="CharOverride-1">Ediţii:</span> Demostene Russo, <span class="CharOverride-2">Studii istorice greco–române</span>, I–II, Bucureşti, 1939 (în colaborare cu Constantin C. Giurescu şi Nestor Camariano); <span class="CharOverride-2">Cronica Ghiculeştilor. Istoria Moldovei între anii 1695–1754</span>, ed. bilingvă, tr. şi introd. edit.,<span class="CharOverride-2"> </span>Bucureşti, 1965 (în colaborare cu Nestor Camariano); <span class="CharOverride-2">Reprezentanța diplomatică a Moldovei la Constantinopol (30 august 1741 – decembrie 1742). Rapoartele inedite ale agenților lui Constantin Mavrocordat</span>,<span class="CharOverride-2"> </span>tr. și introd. edit., București, 1985.</p>
			<p class="Heuristica___m_RPR"><span class="CharOverride-1">Repere bibliografice: </span>Bucur, <span class="CharOverride-2">Istoriografia</span>,<span class="CharOverride-2"> 233–235</span>; <span class="CharOverride-2">Encicl. istoriografiei rom.</span>, <span class="CharOverride-2">78–79</span>;<span class="CharOverride-2"> </span>Cornelia Papacostea-Danielopolu, <span class="CharOverride-2">Ariadna Camariano-Cioran</span>,<span class="CharOverride-2"> </span>RSE, 1987, 2, 1994, 1–2. &#9;<span class="Semnatura">A.M., G.Dn.</span></p>
			<p class="Heuristica_PRIMUL_Semnat"><span class="titlu-12">CAMENAE</span>, publicaţie apărută la Bucureşti, tri&#173;mestrial, din octombrie 1943 până în martie 1944, cu subtitlul „Revistă de cultură clasică”, editată de Societatea profesorilor secundari de limbi clasice. Comitetul de conducere: I.I. Bujor, G. Guţu, Al. Mălin, I. Maşala, N.I. Niculiţă, N.I. Ştefănescu, T. Vasilescu. Printre rubricile importante se numără „Studii”, „Poezii”, „Traduceri”, „Studii pedagogice şi comemorări”, „Recenzii”, „Rezumate în limbi străine”, „Dări de seamă”. Deşi au apărut puţine numere, revista se impune prin profesionalism. În articolul <span class="CharOverride-2">Civilizaţia antică </span>Theofil Simenschy utilizează o subtilă alegorie de tip platonician, Şt. Bezdechi scrie despre raportul dintre cuvânt şi idee la Platon, G. Guţu despre ideile metafizice ale moralei lui Seneca, iar N. Jingoiu despre creştinismul lui Seneca filosoful. Toma I. Vasilescu argumentează o interesantă ipoteză referitoare la originea conceptului „genius” la romani, iar N.I. Ştefănescu discută originea versului alexandrin. Se inserează traduceri din poezia lui Horaţiu, Ovidiu, Properţiu, Bion, semnate de Const. I. Niculescu, D. Ganea, N.I. Ştefănescu. Tot aici T. Lăzărescu publică două poezii în latină, iar N.I. Niculiţă, o recenzie la traducerea lui Teodor A. Naum după <span class="CharOverride-2">Germania </span>scriitorului latin Tacitus. Alţi colaboratori: Felicia Brătianu, Aurel Iordănescu, Il. Almăjeanu. &#9;<span class="Semnatura">A.P.</span></p>
			<div class="_idGenObjectLayout-1">
				<div id="_idContainer009">
					<div id="_idContainer007" class="Basic-Text-Frame">
						<p class="Titlu-Nume-H">CAMILAR, Eusebiu </p>
						<p class="Titlu-mic-DATE">(7.X.1910, Udeşti, <br />j. Suceava – 27.VIII.1965, Bucureşti), poet, prozator, traducător. </p>
					</div>
					<div id="_idContainer008" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="01_DGLR_C_3-59-web-resources/image/01_Camilar_Eusebiu.png" alt="" />
					</div>
				</div>
			</div>
			<p class="Heuristica-PRIMUL">Fiu al unor ţărani, Nataliţa (n. Motrici) şi Ion Camilar, <span class="CharOverride-1">C.</span> şi-a întrerupt în 1926 liceul început la Suceava, traversând apoi o lungă perioadă când şi-a câştigat existenţa cu slujbe umile. Nici când lucrează în redacţia unor periodice ieşene – „Chemarea” (1935), „Iaşul” (1938–1940), „Voinţa” (1941), „Cetatea Moldovei” (1942), nici după căsătoria cu poeta Magda Isanos şi după apariţia primelor cărţi, situaţia nu i se schimbă, <span class="CharOverride-1">C.</span> trăind la limita de jos a subzistenţei. Începând din 1929, când a debutat cu versuri în „Moldova literară” (Mihăileni-Dorohoi), semnează în numeroase periodice din Bucureşti şi din ţară, între care „Viaţa românească”, „Banatul literar”, „Frun&#173;cea”, „Adevă&#173;rul literar şi artistic”, „Lumea”, „Însemnări ieşene”, „România literară”, „Universul literar”, „Vremea”, „Jurnalul literar” „Revista Fundaţiilor Regale”. Schim&#173;ba&#173;rea regimului politic după al Doilea Război Mondial îi favorizează o anume ascensiune socială, bazată atât pe succesul literar, cât şi pe adeziunea la acţiunea de propagare a ideilor comuniste. Primeşte unele responsabilităţi în cadrul Uniunii Scriitorilor, face parte din redacţia „Gazetei literare” (în care publică mult), este consilier literar al Editurii de Stat, colaborează intens la reviste importante („Viaţa românească”, „Contemporanul”, „Iaşul literar”, „Scrisul bănăţean”, „Tribuna” ş.a.), tipăreşte numeroase cărţi. Ţine conferinţe la Radio şi în provincie, în 1955 devine membru corespondent al Academiei RPR, călătoreşte în ţară şi peste hotare, ajungând o personalitate literară oficială, prezentă şi în manuale.</p>
			<p class="Heuristica-BASE">În versurile volumului de debut al lui <span class="CharOverride-1">C.</span>, <span class="CharOverride-2">Chemarea cumpenelor</span> (1937), sunt vizibile două atitudini lirice: fascinaţia în faţa naturii şi a muncii agreste; dezolarea profundă, revolta celor umili şi săraci. O expresie necizelată, dar viguroasă, rod al exaltării şi furiei, defineşte mai degrabă un temperament decât un artist. La polul opus, desprinse de condiţionarea socială, sunt versurile din ultima parte a vieţii, adunate în volumele <span class="CharOverride-2">Poezii</span> (1964) şi, postum, <span class="CharOverride-2">Călăreţul orb</span> (1975). Poetul este parte a viziunilor sale, iar contemplaţia tinde către o participare la existenţa eternă. Totul devine semn sau manifestare a simbiozei dintre terestru şi ceresc, prin lumină şi fantezie. Imaginile construiesc mici alegorii, într-o tentativă graţioasă, senină de a transcende realitatea concretă. Primul volum în proză, <span class="CharOverride-2">Cordun</span> (1942), este o încercare originală de a reface trăirile, „relatarea” unui copil, fără intervenţia adultului în interpretare, ordonare, povestire. Felurite secvenţe din viaţa familiei sau a satului sunt notate cu simplitatea şi sărăcia de limbaj specifice unei psihologii neevoluate. Sensibilitatea, memoria afectivă a copilului sunt activate de întâmplările urâte, crude, de partea rea a felului de a fi al oamenilor. În urma acestei selecţii „inconştiente”, rezultă un tablou coerent, sumbru, în care răul, suferinţa, tragicul sunt dimensiuni ale vieţii cotidiene. Expresia lapidară, nudă, directă, alăturarea cinematografică a secvenţelor produc o impresie deosebită. Asumarea punctului de vedere al unui copil, a inocenţei şi simplităţii are ca efect insolitarea perspectivei, un procedeu modern al artei. În timp, <span class="CharOverride-1">C.</span> alcătuieşte din diferite schiţe şi povestiri, adunate în special în volumele <span class="CharOverride-2">Cartea poreclelor</span> (1957), <span class="CharOverride-2">Nopţi udeştene</span> (1960), <span class="CharOverride-2">Inimi fierbinţi</span> (1963), un fel de anexă la <span class="CharOverride-2">Cordun</span>, completând şi nuanţând imaginea acelei lumi. Într-un fel sau altul, locurile natale, propria copilărie constituie un laitmotiv, dar şi o inepuizabilă sursă de revigorare epică, de date concrete, personaje şi limbaj. Jurnalul de la Udeşti al lui <span class="CharOverride-1">C.</span>, apărut postum cu titlul <span class="CharOverride-2">Cartea de piatră</span> (1981), este o mărturie patetică a ataşamentului faţă de casa părintească, de viaţa rurală. În volumele <span class="CharOverride-2">Prăpădul Solobodei</span> (1943; Premiul Societăţii Scriitorilor Români), <span class="CharOverride-2">Avizuha</span> (1945), <span class="CharOverride-2">Turmele</span> (1946), <span class="CharOverride-2">Valea hoţilor</span> (1948) este prezentată o lume primitivă, dominată de obiceiuri ancestrale, superstiţii şi instincte, văzută în lupta, surdă şi grea, pentru supravieţuire. Este o lume mereu tulburată de orice o abate de la obişnuinţele sale, ameninţată parcă permanent de nenorocire, dar şi ameninţătoare, trăind într-o întunecime tragică. O greutate parcă telurică o apasă, mase de oameni se mişcă animate de un instinct gregar, satul părând mai degrabă o comunitate tribală. Natura fiind o componentă organică a traiului acestor oameni, totul este proiectat în semnificative peisaje vizuale şi sonore, realizate cu forţă şi amploare. Atmosfera tensionată, tonalitatea sumbră, clarobscurul în care apar personajele, neindividualizate – siluete ceva mai distincte pe fondul mulţimii –, conotaţia cvasimagică a gesturilor şi vorbelor, existenţa supusă unei fatalităţi nelămurite şi neliniştitoare, indeterminarea temporală creează senzaţia unei lumi halucinante, coborâte din negurile legendei şi ale istoriei. Admonestat pentru „inactualitatea” şi „misticismul” scrierilor sale, <span class="CharOverride-1">C.</span> face o <span class="CharOverride-2">mea culpa</span> publică (1948) şi trece grabnic la producerea unei literaturi angajate ideologic. În <span class="CharOverride-2">Negura</span> (I–II, 1949–1950; Premiul Academiei RPR pentru primul volum) el blamează vehement clasa conducătoare din România antesocialistă, înfierează războiul antisovietic, povestind întâmplări oripilante, creionând personaje definite prin bestialitate. Caricând fără preget, <span class="CharOverride-1">C. </span>vrea să instituie o realitate atroce, pentru care metafora titlului ar fi prea blândă. Dar construcţia defectuoasă, tezismul evident, situarea autorului în postura de acuzator mânios fac din <span class="CharOverride-2">Negura</span> o scriere caducă. Romanele <span class="CharOverride-2">Temelia</span> (1951; Premiul de Stat), <span class="CharOverride-2">Satul uitat</span> (1974) şi o lungă serie de povestiri propagandistice, precum <span class="CharOverride-2">Făina chiaburului şi bordeiul săracului</span> (1947), <span class="CharOverride-2">Secerişul</span> (1951), <span class="CharOverride-2">Pe drumul belşugului</span> (1951), <span class="CharOverride-2">Dreptul la viaţă</span> (1953) ş.a.m.d., tipărite în broşuri sau în culegeri de proză scurtă, sunt produse facile ale obedienței față de o politică literară impusă. Când și când, <span class="CharOverride-1">C.</span> preferă să se întoarcă spre istorie, de unde talentul său evocator scoate tablouri vivante având în centru câteva mari figuri ale trecutului românesc, naraţiuni apărute în volume speciale – <span class="CharOverride-2">Poarta furtunilor</span> (1955), <span class="CharOverride-2">Povestiri eroice</span> (I, 1960), <span class="CharOverride-2">Pământul zimbrului</span> (1962) – şi în alte numeroase ediţii sau opuscule, care reiau, de regulă, aceleaşi texte. Cărţile de călătorie – <span class="CharOverride-2">Împărăţia soarelui</span> (1956), <span class="CharOverride-2">Farmecul depărtărilor</span> (1966) – conţin relatări despre realităţi şi personalităţi din ţările vizitate. Drama istorică <span class="CharOverride-2">Focurile</span> (o dramatizare după <span class="CharOverride-2">Crăișorul </span>lui Liviu Rebreanu, scrisă în colaborare cu Magda Isanos, premiată şi editată de Fundaţia Regală pentru Literatură şi Artă în 1945) încearcă o reconstituire a principalelor momente ale răscoalei conduse de Horea, Cloşca şi Crişan şi a fost reprezentată la Timişoara în 1946. Altă piesă în versuri, <span class="CharOverride-2">Valea Albă</span> (1957), dramatizează un episod din luptele lui Ştefan cel Mare. O secţiune importantă a operei lui <span class="CharOverride-1">C.</span> este cea a prelucrărilor şi traducerilor, realizate frecvent după o versiune intermediară. Repovestirile lui după <span class="CharOverride-2">Halima, </span>decenii întregi reeditate, recreează pe terenul limbii române, printr-o rostire armonioasă, uşor arhaizată, savoarea epică, ţinuta ceremonioasă a basmelor arabe. Din poezia chineză a transpus mai cu seamă texte clasice. A mai semnat versiuni româneşti după opere de Kalidasa, Eschil, Aristofan, Ovidiu, Omar Khayyam, Puşkin, Gogol, Maxim Gorki, Aleksei Tolstoi ş.a.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Chemarea cumpenelor</span>, Bucureşti, 1937; <span class="CharOverride-2">Cordun</span>, Bucureşti, 1942; ed. Iaşi, 1988; <span class="CharOverride-2">Prăpădul Solobodei</span>, Iaşi, 1943; <span class="CharOverride-2">Avizuha</span>, Bucureşti, 1945; <span class="CharOverride-2">Focurile</span> (în colaborare cu Magda Isanos), Bucureşti, 1945; <span class="CharOverride-2">Răfuiala</span>,<span class="CharOverride-2"> </span>București, 1945; <span class="CharOverride-2">Turmele</span>, Bucureşti, 1946; <span class="CharOverride-2">Făina chiaburului și bordeiul săracului</span>,<span class="CharOverride-2"> </span>București, 1947; <span class="CharOverride-2">Nopțile Șeherezadei povestite de…</span>, București, 1947; <span class="CharOverride-2">Valea hoţilor</span>,<span class="CharOverride-2"> </span>Bucureşti, 1948; <span class="CharOverride-2">Negura,</span> I–II, Bucureşti, 1949–1950; <span class="CharOverride-2">Păpucașii</span>,<span class="CharOverride-2"> </span>București, 1950; <span class="CharOverride-2">Pe drumul belșugului</span>, București, 1951; <span class="CharOverride-2">Râpa Oarbei</span>,<span class="CharOverride-2"> </span>București, 1951; <span class="CharOverride-2">Secerișul</span>, București, 1951; <span class="CharOverride-2">Temelia</span>, Bucureşti, 1951; <span class="CharOverride-2">Gigantul din munți</span>, București, 1952; <span class="CharOverride-2">Întâmplări de pe Călmățui</span>,<span class="CharOverride-2"> </span>București, 1952; <span class="CharOverride-2">Dreptul la viață</span>, București, 1953; <span class="CharOverride-2">Prin Ţara de Sus</span>, Bucureşti, 1954; <span class="CharOverride-2">Livezile tinere</span>, Bucureşti, 1954; <span class="CharOverride-2">Pasărea de foc</span>, București, 1954; <span class="CharOverride-2">Stejarul din Borzești</span>,<span class="CharOverride-2"> </span>Bucureşti,<span class="CharOverride-2"> </span>1955; <span class="CharOverride-2">Poarta furtunilor</span>, Bucureşti, 1955; <span class="CharOverride-2">Inimi fierbinți</span>, București, 1956; <span class="CharOverride-2">Împărăţia soarelui</span>, Bucureşti, 1956; <span class="CharOverride-2">Cartea poreclelor</span>, Bucureşti, 1957; <span class="CharOverride-2">Cărţile săgetătorului</span>, Bucureşti, 1957; <span class="CharOverride-2">Cel din urmă apostol</span>, Bucureşti, 1957; <span class="CharOverride-2">Valea Albă</span>, Bucureşti, 1957; <span class="CharOverride-2">1001 de nopţi</span>, I–IV, Bucureşti, 1959–1963; <span class="CharOverride-2">Nopţi udeştene</span>, Bucureşti, 1960; <span class="CharOverride-2">Povestiri eroice</span>, I, Bucureşti, 1960; <span class="CharOverride-2">Pământul zimbrului</span>, Bucureşti, 1962; <span class="CharOverride-2">Inimi fierbinţi</span>, Bucureşti, 1963; <span class="CharOverride-2">Poezii</span>, Bucureşti, 1964; <span class="CharOverride-2">Farmecul depărtărilor</span>, Bucureşti, 1966; <span class="CharOverride-2">Viforul</span>, Bucureşti, 1966; <span class="CharOverride-2">Clopote în amurg</span>, Bucureşti, 1969; <span class="CharOverride-2">Turmele. Cordun. Avizuha. Valea hoţilor</span>, postfaţă Silviu Dan Gheorghiu, Bucureşti, 1971; <span class="CharOverride-2">Satul uitat</span>, Bucureşti, 1974; <span class="CharOverride-2">Călăreţul orb</span>, îngr. şi pref. Constantin Călin, Cluj-Napoca, 1975; <span class="CharOverride-2">Cartea de piatră</span>, îngr. şi pref. Constantin Călin, Bucureşti, 1981. <span class="CharOverride-1">Traduceri:</span> N.V. Gogol, <span class="CharOverride-2">Însemnările unui nebun</span>, introd. Eugen Schileru, Bucureşti, 1945, <span class="CharOverride-2">Povestiri din Petersburg</span>, Bucureşti, 1952 (în colaborare cu Ada Stein&#173;berg), <span class="CharOverride-2">Mantaua. Povestiri din Petersburg</span>, pref. Tatiana Nicolescu, Bucureşti, 1962 (în colaborare cu Ada Steinberg şi Radu Donici); Leonid Soloviev, <span class="CharOverride-2">Minunata istorie a lui Nastratin Hogea</span>, Bucureşti, 1945 (în colaborare cu Magda Isanos); A.S. Puşkin, <span class="CharOverride-2">Fata căpitanului</span>, Bucureşti, 1946, <span class="CharOverride-2">Povestirile răposatului Ivan Petrovici Belchin</span>, Bucureşti, 1954 (în colaborare cu Gh. Solcănescu), <span class="CharOverride-2">Dama de pică</span>, pref. Gh. Barbă, Bucureşti, 1963; Aleksei Tolstoi, <span class="CharOverride-2">Povestiri ruseşti</span>, Bucureşti, 1947; Maxim Gorki, <span class="CharOverride-2">Foma Gordeev</span>, Bucureşti, 1949; <span class="CharOverride-2">Din poezia chineză clasică</span>, Bucureşti, 1956; ed. 2 (<span class="CharOverride-2">Poeme chineze clasice</span>), pref. edit., Bucureşti, 1957; Aristofan, <span class="CharOverride-2">Teatru</span>, Bucureşti, 1956; Ovidiu, <span class="CharOverride-2">Tristele</span>, pref. edit., Bucureşti, 1957, <span class="CharOverride-2">Epistole din exil</span>, îngr. şi pref. Toma Vasilescu, Bucureşti, 1966; Eschil, <span class="CharOverride-2">Perşii. Cei şapte contra Tebei</span>, pref. Mihai Nasta, Bucureşti, 1960; Li Tai Pe, <span class="CharOverride-2">Poezii</span>, introd. edit., Bucureşti, 1961; Kalidasa, <span class="CharOverride-2">Sakuntala</span>, Bucureşti, 1964.</p>
			<p class="Heuristica___m_RPR"><span class="CharOverride-1">Repere bibliografice:</span> Călinescu, <span class="CharOverride-2">Opere</span>,<span class="CharOverride-2"> </span>III, <span class="CharOverride-2">1481–1485</span>;<span class="CharOverride-2"> </span>Octav Şuluţiu, [<span class="CharOverride-2">Eusebiu Camilar</span>], RFR, 1943, 1, „Apărarea”, 1946, 5, 41; Perpessicius,<span class="CharOverride-2"> Opere</span>, X, <span class="CharOverride-2">111–113</span>; Constantinescu<span class="CharOverride-2">, Scrieri</span>, II, <span class="CharOverride-2">5–10</span>; Traian Chelariu, <span class="CharOverride-2">„Prăpădul Solobodei”</span>, UVR, 1944, 3; Al. Piru, <span class="CharOverride-2">„Avizuha”</span>,<span class="CharOverride-2"> </span>VR, 1945, 7–9; Caraion, <span class="CharOverride-2">Duelul</span>,<span class="CharOverride-2"> 194–203</span>; Al. A. Philippide, <span class="CharOverride-2">„Turmele”</span>,<span class="CharOverride-2"> „Nopţile Şeherezadei”</span>, „Semnalul”, 1947, 1521; Ov. S. Crohmălniceanu, <span class="CharOverride-2">„Valea hoţilor”</span>, CNT, 1948, 84, 85; Geo Şerban, <span class="CharOverride-2">„Les Troupeaux”</span>, REVR, 1957, 2; Constantin Cubleşan, <span class="CharOverride-2">„Poezii”</span>, ST, 1965, 2; Micu–Manolescu, <span class="CharOverride-2">Literatura</span>,<span class="CharOverride-2"> 107</span>,<span class="CharOverride-2"> 219–221</span>,<span class="CharOverride-2"> 270–272</span>;<span class="CharOverride-2"> </span>D. Ţepeneag, <span class="CharOverride-2">Un sadovenian?</span>, R, 1966, 2; Ciobanu, <span class="CharOverride-2">Nuvela</span>, <span class="CharOverride-2">134–136</span>,<span class="CharOverride-2"> 285–301</span>; Oprea, <span class="CharOverride-2">Mişcarea</span>, <span class="CharOverride-2">13–27</span>; Piru, <span class="CharOverride-2">Panorama</span>,<span class="CharOverride-2"> 338–352</span>;<span class="CharOverride-2"> </span>Oprescu, <span class="CharOverride-2">Scriitori</span>,<span class="CharOverride-2"> 51–56</span>; Vitner, <span class="CharOverride-2">Semnele</span>,<span class="CharOverride-2"> 127–135</span>;<span class="CharOverride-2"> </span>Sorin Titel, <span class="CharOverride-2">„Avizuha”</span>, RL, 1972, 12; Dorina Mercheş, <span class="CharOverride-2">Eusebiu Camilar. Bibliografie</span>, Iaşi, 1976; Haralambie Ţugui, <span class="CharOverride-2">Memoria timpului</span>,<span class="CharOverride-2"> </span>Timişoara, 1977,<span class="CharOverride-2"> 144–197</span>;<span class="CharOverride-2"> </span>Cioculescu, <span class="CharOverride-2">Itinerar</span>,<span class="CharOverride-2"> </span>IV, <span class="CharOverride-2">408–414</span>; Negoiţescu, <span class="CharOverride-2">Ist. lit.</span>,<span class="CharOverride-2"> </span>I, <span class="CharOverride-2">241–243</span>;<span class="CharOverride-2"> Dicţ. scriit. rom.</span>, I, <span class="CharOverride-2">426–429</span>; Rachieru, <span class="CharOverride-2">Poeţi Bucovina</span>,<span class="CharOverride-2"> 74–78</span>; <span class="CharOverride-2">Dicţ. analitic</span>, I, <span class="CharOverride-2">75–76</span>; Elisabeta Isanos, <span class="CharOverride-2">Cosânzenii</span>,<span class="CharOverride-2"> </span>Timișoara, 2005; Popa, <span class="CharOverride-2">Ist. lit.</span>, I, <span class="CharOverride-2">257–258</span>, <span class="CharOverride-2">628–631</span>,<span class="CharOverride-2"> passim.</span> &#9;<span class="Semnatura">C.T.</span></p>
			<p class="Heuristica-PRIMUL"><span class="titlu-12">CANCEL, Petre</span> (7.III.1890, Bacău – 29.XI.1947, Bucureşti), slavist, folclorist. După terminarea liceului la Bacău, vine la Bucureşti, unde urmează cursurile Facultăţii de Litere şi Filosofie (1909–1912), fiind elevul lui Ioan Bogdan şi al lui Dimitrie Onciul. Sub îndrumarea celui de-al doilea îşi realizează prima lucrare, <span class="CharOverride-2">Data epistolei lui Uzun Hassan către Ştefan cel Mare şi misiunea lui Isak-beg, parte din relaţiile lui Ştefan cel Mare cu Roma, Veneţia şi Genua </span>(1912). La recomandarea lui Ioan Bogdan, îşi continuă studiile (1913–1919) la Belgrad, Sofia, Viena, Zagreb şi la Praga, unde îşi ia şi doctoratul în filologie slavă. Revenit în ţară, este numit suplinitor la <span class="CharOverride-3">c</span>atedra de limbi slave a Universităţii din Bucureşti (1920), apoi, după moartea lui I. Bogdan (1923), profesor titular, funcţionând tot restul vieţii. A colaborat la „Convorbiri literare”, „Revue des études slaves” ş.a. </p>
			<p class="Heuristica-BASE">Personalitate de amplă formaţie enciclopedică în domeniul filologic, desfăşurând o erudiţie impresionantă, bun cunoscător al spaţiului balcanic, <span class="CharOverride-1">C.</span> a susţinut „comparaţia extensivă imperioasă” în sectoare interdisciplinare ale culturii vechi, luând în considerare nu numai principalele grupuri de limbi indoeuropene, ci şi realităţile social-economice şi istorico-juridice din acest spaţiu, în studiile sale de lexicologie istorică şi de filologie slavo-română – <span class="CharOverride-2">Despre „rumân” şi despre unele probleme lexicale vechi slavo-române</span> (1921), <span class="CharOverride-2">Termenii slavi de plug în dacoromână</span> (1921), <span class="CharOverride-2">Introducere în filologia şi lingvistica slavo-română</span> (1938). De asemenea, este autorul unor lucrări de lingvistică slavă (<span class="CharOverride-2">Studiul verbului vechi slav</span>, 1938, <span class="CharOverride-2">Sintaxa veche slavă</span>, 1938), publicate în colecţia „Româno–slavica”. În ceea ce priveşte literaturile balcanice, îndeosebi sârbo-croată şi bosniacă, despre care a elaborat de-a lungul anilor o serie de cursuri (unele publicate) pe perioade mergând de la începuturile acestor literaturi până pe la mijlocul veacului al XIX-lea (de pildă, <span class="CharOverride-2">Curs de literatură sârbă. </span>I.<span class="CharOverride-2"> În Bosnia</span>, 1932–1933; <span class="CharOverride-2">Istoria literaturii sârbo-croate din a doua jumătate a secolului al XVI-lea până în secolul al XVII-lea</span>, 1935–1936, <span class="CharOverride-2">Istoria literaturii iugoslave. 1750–1820</span>, 1937–1938), a cercetat amănunţit contextul istoric foarte bogat şi diferit de la ţinut la ţinut şi de la epocă la epocă, pe unităţi politice, spirituale şi religioase (catolicism, ortodoxie, islamism), explicând plauzibil specificitatea acestor literaturi (preponderent populare) şi marile deosebiri culturale dintre ele. Ivite din perspectiva interdisciplinarităţii, preocupările pentru folcloristică ale lui <span class="CharOverride-1">C.</span>, deşi tangenţiale, aduc unele precizări şi aspecte de natură metodologică. Spre exemplu, în studiul <span class="CharOverride-2">Originea poeziei populare </span>(1922) subliniază rolul individului talentat în procesul creării şi circulaţiei pieselor folclorice (chestiune pe care o va relua D. Caracostea), investigarea genezei creaţiilor contemporane contribuind la evitarea „exerciţiilor uneori hilariante, alteori temerare”, adesea neştiinţifice. Pe nedrept uitat astăzi, <span class="CharOverride-1">C.</span> se înscrie în istoria culturii noastre ca un reprezentant de seamă al începuturilor slavisticii.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Data epistolei lui Uzun Hassan către Ştefan cel Mare şi misiunea lui Isak-beg, parte din relaţiile lui Ştefan cel Mare cu Roma, Veneţia şi Genua</span>,<span class="CharOverride-2"> </span>Bucureşti, 1912<span class="CharOverride-1">; </span><span class="CharOverride-2">Originea poeziei populare</span>,<span class="CharOverride-2"> </span>Bucureşti, 1922; <span class="CharOverride-2">Curs de literatură sârbă</span>, vol. I: <span class="CharOverride-2">În Bosnia</span>, Bucureşti, 1932–1933; <span class="CharOverride-2">Curs de istoria literaturii croate de la începuturi până la mijlocul secolului al XVIII-lea</span>, Bucureşti, 1933–1934; <span class="CharOverride-2">Istoria literaturii sârbo-croate din a doua jumătate a secolului al XVI-lea până în secolul al XVII-lea</span>, Bucureşti, 1935–1936; <span class="CharOverride-2">Curs de istoria literaturii sud-slave. 1650–1850</span>, Bucureşti, 1936–1937; <span class="CharOverride-2">Istoria literaturii iugoslave. 1750–1820</span>, Bucureşti, 1937–1938; <span class="CharOverride-2">Curs de istoria literaturii croate în sec. XVI–XVII</span>, Bucureşti, 1942–1943.</p>
			<p class="Heuristica___m_RPR"><span class="CharOverride-1">Repere bibliografice:</span> G. Mihăilă, <span class="CharOverride-2">P. Cancel şi colaboratorii săi</span>, în <span class="CharOverride-2">Studii de lexicologie şi istorie a lingvisticii româneşti</span>, Bucureşti, 1973, <span class="CharOverride-2">196–197</span>; Victoria Frâncu, <span class="CharOverride-2">Lecţiile de literatură iugoslavă ale profesorului Petre Cancel</span>,<span class="CharOverride-2"> </span>AUB, filologie, t. XXIV, 1975; Balacciu–Chiriacescu, <span class="CharOverride-2">Dicţionar</span>, <span class="CharOverride-2">85–86</span>; Datcu, <span class="CharOverride-2">Dicţ. etnolog.</span>, <span class="CharOverride-2">181–182.</span> &#9;<span class="Semnatura">A.M., G.Dn.</span></p>
			<div class="_idGenObjectLayout-1">
				<div id="_idContainer012">
					<div id="_idContainer010" class="Basic-Text-Frame">
						<p class="Titlu-Nume-H">CANCICOV, <br />Georgeta Mircea</p>
						<p class="Titlu-mic-DATE">(29.V.1899, Godineşti, j. Bacău – 16.IV.1984, Bucureşti), prozatoare, poetă.</p>
					</div>
					<div id="_idContainer011" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="01_DGLR_C_3-59-web-resources/image/Cancicov_Georgeta_Mircea.jpg" alt="" />
					</div>
				</div>
			</div>
			<p class="Heuristica-PRIMUL">Este fiica Elenei (n. Crăiescu) şi a lui Petre Jurgea, coborâtor dintr-o familie de răzeşi, şi s-a numit, la naştere, Maria; a fost căsătorită cu Mircea Cancicov, avocat şi om politic. A avut parte de o educaţie aleasă, intrând în contact încă din copilărie cu atmosfera marii culturi europene (mama sa îl cunoscuse pe Marcel Proust). La Paris urmează liceul, apoi Facultatea de Litere şi ia lecţii de vioară de la George Enescu. Colaborează la numeroase publicaţii, printre care „Viaţa românească”, „Revista Fundaţiilor Regale”, „Universul literar”, „Adevărul literar şi artistic”, „Ateneu”, „România literară”, „Luceafărul”. Debutul, culegerea de poeme <span class="CharOverride-2">Un vis</span> (1936), nu o anunţă în nici un fel pe scriitoarea care urma să devină <span class="CharOverride-1">C.</span> odată cu publicarea romanelor şi a nuvelelor.  </p>
			<p class="Heuristica-BASE">Scrisul prozatoarei se remarcă prin simplitatea discursului narativ, într-un context care favoriza formulele epice novatoare. Chiar dacă resuscită o lume păstrată în amintire, <span class="CharOverride-1">C. </span>evită percepţia subiectivă, întoarcerea spre sine, consemnând ca într-un jurnal doar ceea ce li se întâmplă celor din jur. Autoarea alege scene ieşite din comun. Se evidenţiază un anumit specific al atmosferei, o anumită modalitate a prezentării protagoniştilor, bazată pe vorbirea regional-dialectală (dialogul joacă un rol esenţial în economia edificiului narativ). <span class="CharOverride-1">C. </span>creează impresia că îşi lasă personajele să se autodefinească, rolul ei fiind doar acela de a le introduce în scenă. Nu există nici un scenariu prestabilit, evenimentele au loc pur şi simplu, personajele intrând şi ieşind din aria de observaţie a autoarei după voia lor; nimic nu este supus analizei, deşi pot fi deduse din context unele portrete psihologice şi morale. Situaţiile memorabile sunt frecvente, acestea constituind nucleele în jurul cărora gravitează celelalte întâmplări prinse în pasta naraţiunii. Perceperea realităţii cunoaşte forme diverse, de la transcrierea directă, nemijlocită a faptului brut până la inserarea, pe alocuri, a unor elemente de fantastic popular. În toate cazurile perspectiva rămâne exterioară evenimentelor, <span class="CharOverride-1">C. </span>ştiind să-şi dozeze atât ironia, cât şi efuziunea lirică. De fapt, succesul îl datorează şi caracterului echilibrat al prozei sale, care nu permite nici unui vector să se transforme în dominantă. Atunci când îşi pune personajele în situaţiile cele mai stânjenitoare, nu dovedeşte o intoleranţă compactă; trece mai departe cu umor, dând senzaţia că se joacă. S-a vorbit despre impresia de mozaic lăsată de romanele <span class="CharOverride-2">Poeni</span> şi <span class="CharOverride-2">Moldovenii, </span>ambele apărute în 1938. Într-adevăr, decupajele care compun montajul au structuri cvasiidentice. Scriitoarea ia în observaţie fragmentul de lume care i se oferă şi îl tratează cu un realism bogat în nuanţe, cu o plasticitate minuţioasă şi stranie, care poate crea, la un moment dat, senzaţia de imaginar baroc. Dar tonul se schimbă, relatarea evoluează cu un plus de vitalitate şi de umor, pentru ca la sfârşitul secvenţei faptele să se arate învăluite într-o relaxare îngăduitoare. Povestirile şi nuvelele reiau, în general, aceleaşi procedee afirmate anterior. În nuvela <span class="CharOverride-2">Pustiuri</span> (1942) autoarea<span class="CharOverride-1"> </span>extrage din mitologia populară românească tipul ţăranului care, având forţe malefice, este capabil să abată prăpădul asupra altor oameni. Aici atmosfera devine tragică şi evoluează gradat. Psihoza colectivă este înfăţişată prin amalgamarea sugestiilor vizuale, acustice, olfactive şi a fantasticului dezlănţuit, ceea ce are efectul unei reprezentări coşmareşti. În <span class="CharOverride-2">Călătorul</span> (1971) se vede bine atitudinea ambiguă a scriitoarei faţă de personajele sale. Când relatează povestea inginerului Holma, care vrea să zboare cu ajutorul unor aripi construite de el însuşi, <span class="CharOverride-1">C. </span>pare că intenţionează prezentarea unui erou exemplar. Finalul este însă grotesc, nobila aspiraţie cade în ridicol, iar „eroul” este compromis definitiv. În romanul <span class="CharOverride-2">Amurg</span> (1967) este înfăţişată imaginea unei lumi trăindu-şi crepusculul. Naraţiunea, derulându-se la Scheiţa şi la Paris, reuneşte o societate cosmopolită în care se intersectează George Enescu, Emil Racoviţă, Nicolae Tonitza, Auguste Rodin, Claude Debussy, Anatole France, Claude Monet, Edgar Degas. Scriitoarea nu părăseşte în totalitate linia prozelor sale anterioare şi introduce câteva personaje cu adevărat memorabile, între care mazurul Domnici. <span class="CharOverride-1">C. </span>rămâne, în esenţă, o povestitoare a cărei fantezie în descrieri este remarcabilă.</p>
			<p class="Heuristica___mici"><span class="CharOverride-7">SCRIERI:</span><span class="CharOverride-1"> </span><span class="CharOverride-2">Un vis</span>, Bucureşti, 1936; <span class="CharOverride-2">Poeni</span>, Bucureşti, 1938; <span class="CharOverride-2">Moldovenii</span>, Bucureşti, 1938; <span class="CharOverride-2">Dealul Perjilor</span>, Bucureşti, 1939; <span class="CharOverride-2">Pustiuri</span>, Bucureşti, 1942; <span class="CharOverride-2">Amurg</span>, Bucureşti, 1967; <span class="CharOverride-2">Călătorul</span>, Bucureşti, 1971; <span class="CharOverride-2">Poeni. Moldovenii</span>, postfaţă George Gană, Bucureşti, 1972; <span class="CharOverride-2">Îndrăgostitele</span>, pref. Ion Vlad, Bucureşti, 1975; <span class="CharOverride-2">Povestiri</span>,<span class="CharOverride-2"> </span>Bucureşti, 1979; <span class="CharOverride-2">Din viaţa văilor</span>, Bucureşti, 1984.</p>
			<p class="Heuristica___m_RPR"><span class="CharOverride-1">Repere bibliografice:</span> G.C. [G. Călinescu], <span class="CharOverride-2">„Un vis”</span>, ADV, 1936, 16 231; Izabela Sadoveanu, <span class="CharOverride-2">„Moldovenii”</span>, ALA, 1938, 938; Magda Isanos, <span class="CharOverride-2">„Moldovenii”</span>, JL, 1939, 1; Călinescu, <span class="CharOverride-2">Opere</span>, IV, <span class="CharOverride-2">1095–1099</span>; Virgil Carianopol, <span class="CharOverride-2">„Dealul Perjilor”</span>, „Porunca vremii”, 1940, 1544; Perpessicius, <span class="CharOverride-2">Opere</span>, VII, <span class="CharOverride-2">365–369, </span>IX, <span class="CharOverride-2">331–336, 393–394, </span>X, <span class="CharOverride-2">111–112</span>, XII, <span class="CharOverride-2">599</span>;<span class="CharOverride-1"> </span>Călinescu, <span class="CharOverride-2">Ist. lit.</span> (1941), <span class="CharOverride-2">849–850</span>,<span class="CharOverride-2"> Ist. lit.</span> (1982), <span class="CharOverride-2">934–936</span>; Gabriel Dimisianu, <span class="CharOverride-2">,,Amurg”</span>,<span class="CharOverride-2"> </span>GL, 1967, 41; Ion Vlad, <span class="CharOverride-2">,,Amurg”</span>, ST, 1967, 10; Dana Dumitriu, <span class="CharOverride-2">„Amurg”</span>, „Munca”, 1967, 6184; Alex. Ştefănescu, <span class="CharOverride-2">„Călătorul”</span>, LCF, 1971, 37; Liviu Chiscop, <span class="CharOverride-2">„Poeni. Moldovenii”</span>, ATN, 1973, 4; Cella Delavrancea, <span class="CharOverride-2">Mozaic în timp</span>, Bucureşti, 1973, <span class="CharOverride-2">162–168</span>; Tudor, <span class="CharOverride-2">Pretexte</span>, <span class="CharOverride-2">142–147</span>; Valeriu Cristea, <span class="CharOverride-2">Puterea epicului</span>, RL, 1975, 21; Titel, <span class="CharOverride-2">Pasiunea</span>, <span class="CharOverride-2">43–44</span>; Poantă, <span class="CharOverride-2">Radiografii</span>, I, <span class="CharOverride-2">30–34</span>; Traian Filip, <span class="CharOverride-2">Falsificatorii de imagini</span>,<span class="CharOverride-2"> </span>pref. Mario Ruffini, Roma, 1979, <span class="CharOverride-2">191–196</span>; Gabriel Dimisianu, <span class="CharOverride-2">Georgeta Mircea Cancicov</span>, RL, 1984, 17; Cozea, <span class="CharOverride-2">Prozatoare</span>, <span class="CharOverride-2">126–166</span>; <span class="CharOverride-2">Dicţ. scriit. rom.</span>,<span class="CharOverride-2"> </span>I, <span class="CharOverride-2">429–432</span>;<span class="CharOverride-2"> </span>Popa, <span class="CharOverride-2">Penumbre</span>, <span class="CharOverride-2">179–182</span>; Zaharia-Filipaş, <span class="CharOverride-2">Studii</span>, <span class="CharOverride-2">115–121</span>; Ioan Vicoleanu, <span class="CharOverride-2">Georgeta Mircea Cancicov</span>, postfaţă Ioan Dănilă, Bacău, 2010; Burţa-Cernat, <span class="CharOverride-2">Fotografie</span>, <span class="CharOverride-2">75–76.  &#9;</span><span class="Semnatura">Ş.A.</span></p>
			<p class="Heuristica-PRIMUL"><span class="titlu-12">CANDIANO-POPESCU</span><span class="titlu-12 CharOverride-6">,</span> Alexandru (27.I.1841, Bucureşti – 25.VI.1901, Târgovişte), autor de versuri. Este fiul Zincăi Urziceanu, căsătorită cu Dumitru Popescu, poliţai, iar după moartea acestuia recăsătorită cu Nicolae Candiano, şi el lucrând în poliţie. Învaţă într-un pension din Ploieşti, apoi la o şcoală militară din Bucureşti, de unde iese, în 1859, cu gradul de sublocotenent de artilerie, în 1864 fiind avansat căpitan. Protejat al lui Al. I. Cuza, conspiră totuşi şi participă la detronarea domnitorului. Demisionar din armată, se lansează în politică, mai întâi ca publicist. Scoate gazetele „Perseverenţa” (1867–1869) şi „Democraţia” (1869– 1871). Arestat în 1869 și în 1870 pentru delicte de presă, ia parte în 1870 la acţiunea antidinastică vizând răsturnarea lui Carol I şi proclamarea „republicii” din Ploieşti, este arestat, judecat şi achitat. Îşi continuă studiile urmând dreptul în Italia (1871–1874), unde, la Napoli, ia şi doctoratul. Figurează din 1876–1877 în corpul avocaţilor din judeţul Dolj, este ales deputat, dar, susţinând fervent independenţa deplină a României, se înrolează în 1877 în armată şi participă la luarea redutei Griviţa. Prefect al <span class="CharOverride-3">p</span>oliţiei în 1879, aghiotant regal din 1880 (timp de doisprezece ani), ajunge în 1894 general de brigadă.</p>
			<p class="Heuristica-BASE"><span class="CharOverride-1">C.-P.</span>, autor de versuri diletant, dar personaj cu oarece aplomb în viaţa publică, s-a văzut primit printre colaboratorii „Literatorului” lui Al. Macedonski, ba chiar a fost chemat să citească la Junimea. Două volume, <span class="CharOverride-2">Când n-aveam ce face</span> (1866) şi <span class="CharOverride-2">Ţara</span> (1891), îi adună încercările. În placheta de tinereţe, autorul, influenţat de Dimitrie Bolintineanu şi de Vasile Alecsandri, îşi plânge sentenţios şi retoric nefericirile, iubirea destrămată. Rarisim, clişeul este abandonat şi se ivesc versuri ceva mai energice, cu o anume inventivitate imagistică. În <span class="CharOverride-2">Ţara</span>, unde tutelar este spiritul lui V. Alecsandri din <span class="CharOverride-2">Ostaşii noştri</span>, <span class="CharOverride-1">C.-P.</span> narează epigonic, banal, episoade ale Războiului pentru Independenţă, făcând declamator apologia bravurii şi a iubirii de ţară. O „istorie critică”, <span class="CharOverride-2">Războiul neatârnărei</span> (1913), relatând „asaltul şi luarea redutei Griviţa”, şi paginile autobiografice intitulate <span class="CharOverride-2">Amintiri din viaţa-mi</span>, publicate postum (1944; I–II, 1998–1999), au un interes mai mult documentar şi psihologic decât unul literar. În aceste memorii, scrise destul de stângaci, cu o retorică inflamată, autorul-personaj, „un amestec seducător de Rică Venturiano și Coriolan Drăgănescu” (Ioan Stanomir), este și o ilustrare a unui soi de oportunism politic ce traversează ultimele trei decenii ale secolului al XIX-lea.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Când n-aveam ce face</span>, Bucureşti, 1866; ed. 2, Craiova, 1875; <span class="CharOverride-2">O pagină din istoria resboiului poporului român din anul 1877–1878</span>, Craiova, 1878; <span class="CharOverride-2">Ţara</span>, Bucureşti, 1891; <span class="CharOverride-2">Cuvântări ostăşeşti, </span>Bucureşti, 1901; <span class="CharOverride-2">Războiul neatârnărei. Istorie critică. Asaltul şi luarea redutei Griviţa</span>, Bucureşti, 1913; <span class="CharOverride-2">Amintiri din viaţa-mi</span>, I, pref. Ion V. Lascăr, Mariu Theodorian-Carada, Bucureşti, 1944; ed. I–II, îngr. şi introd. Constantin Corbu, Bucureşti, 1998–1999.</p>
			<p class="Heuristica___m_RPR"><span class="CharOverride-1">Repere bibliografice:</span> Al. Macedonski,<span class="CharOverride-2"> Poeziile d-lui Candiano-Popescu</span>, „Telegraful”, 1876, 1145; Rosetti, <span class="CharOverride-2">Dicţ. cont.</span>, <span class="CharOverride-2">41–42</span>; Călinescu, <span class="CharOverride-2">Opere</span>,<span class="CharOverride-2"> </span>V, <span class="CharOverride-2">700–704</span>; Cioculescu, <span class="CharOverride-2">Itinerar</span>,<span class="CharOverride-2"> </span>I,<span class="CharOverride-2"> 73–76</span>; <span class="CharOverride-2">Dicţ. lit. 1900</span>,<span class="CharOverride-2"> 140</span>; Ioan Stanomir,<span class="CharOverride-2"> Alexandru Candiano-Popescu față cu reacțiunea</span>, LCF, 1999, 18.<span class="CharOverride-2">  &#9;</span><span class="Semnatura">G.D.</span></p>
			<div class="_idGenObjectLayout-1">
				<div id="_idContainer015">
					<div id="_idContainer013" class="Basic-Text-Frame">
						<p class="Titlu-Nume-H">CANDREA, I.-A [Ion-Aureliu]</p>
						<p class="Titlu-mic-DATE">(pseudonim al lui Iancu Hecht; 7.XI.1872, Bucureşti – 15.IX.1950, Paris), filolog, etnolog. </p>
					</div>
					<div id="_idContainer014" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="01_DGLR_C_3-59-web-resources/image/CANDREs.jpg" alt="" />
					</div>
				</div>
			</div>
			<p class="Heuristica-PRIMUL">Fiu al Rachelei şi al lui Marcu Hecht, tehnician constructor, ambii originari din Galaţi, <span class="CharOverride-1">C. </span>a absolvit Liceul „Gheorghe Lazăr” din Bucureşti, susţinându-şi bacalaureatul în 1892. A urmat cursurile Facultăţii de Litere şi Filosofie a Universităţii din Bucureşti, într-o perioadă când B.P. Hasdeu îşi ţinea aici cursul de filologie comparată, luându-şi licenţa în litere în 1896. Şi-a continuat studiile în Franţa, unde a frecventat Sorbona şi École Pratique des Hautes Études. Specializarea i-a fost înrâurită de filologi renumiţi: Gaston Paris, Antoine Thomas, Paul Mayer, Émile Picot, Jules Gilliéron. În 1902 și-a susţinut teza de doctorat,<span class="CharOverride-2"> Les Éléments latins de la langue roumaine. Le consonantisme</span>. L-a suplinit timp de trei ani pe Émile Picot la École Speciale des Langues Orientales Vivantes. Înapoiat în ţară, a funcţionat ca profesor de limba franceză la Gimnaziul „Fraţii Buzeşti” din Craiova şi la Liceul „Mihai Viteazul” din Bucureşti. În 1913 a fost numit conferenţiar suplinitor în specialitatea filologie romanică la Facultatea de Filosofie şi Litere a Universităţii bucureștene. În 1916 a devenit docent, iar în 1922 conferenţiar definitiv. Între anii 1927 şi 1936 a activat ca profesor titular la Catedra de dialectologie şi folclor romanic a aceleiaşi facultăţi. În 1938 s-a pensionat pentru limită de vârstă. A colaborat la „Adevărul literar şi artistic”, „Arhiva românească”, „Buletinul Societăţii Filologice”, „Curentul”, „Grai şi suflet”, „Junimea literară”, „Magyar román szemle”, „Noua revistă română”, „Oltenia”, „Printre hotare”, „Revista nouă”, „Revista pentru istorie, arheologie şi filologie”, „Romania”, „Unirea”, „Universul”, „Vieaţa nouă” ş.a. Este autor împreună cu Ovid Densusianu al unui <span class="CharOverride-2">Dicţionar etimologic al limbii române. Elementele latine</span> (fasciculele I–IV, 1907–1914) şi cu Gh. Adamescu al <span class="CharOverride-2">Dicţionarului enciclopedic ilustrat „Cartea Românească”</span> (1931), iar împreună cu Mihail Canianu ș.a. a scos dicționare geografice ale județelor Dolj și Putna (1896, 1897), lucrări premiate, anterior tipăririi, de Societatea Geografică Română.</p>
			<p class="Heuristica-BASE"><span class="CharOverride-1">C.</span> este un cercetător erudit, preocupat de cunoaşterea şi studierea folclorului dintr-o perspectivă interdisciplinară, comparatistă. Datele furnizate de istoria limbii, dialectologie, lexicografie, etimologie sunt valorificate în scopul unei mai bune înţelegeri şi explicitări a fenomenelor culturii orale. Student fiind, a publicat mai întâi în „Revista nouă”, condusă de B.P. Hasdeu, studiile <span class="CharOverride-2">Influenţa ţiganilor asupra literaturii poporane române</span> (1893) şi <span class="CharOverride-2">Poreclele la români</span> (1895). A făcut parte din ceea ce s-ar putea numi „şcoala folcloristică” de la „Grai şi suflet”. Numirea în postul de conferenţiar la Bucureşti îi oferă posibilitatea prezentării, în 1913, a unei lecţii de deschidere intitulate <span class="CharOverride-2">Straturi de cultură şi straturi de limbă la popoarele romanice. </span>Pentru cercetările sale orientate spre folcloristică, ca de altfel şi pentru cele privind dialectologia sau istoria limbii, care au necesitat anchete de teren, <span class="CharOverride-1">C.</span> foloseşte metoda investigaţiei directe, precum şi anumite chestionare, între care <span class="CharOverride-2">Chestionarul folcloric</span> (1933), publicat sub auspiciile Institutului de Filologie şi Folclor; acesta, îmbogăţit, a fost lansat ulterior la Seminarul de dialectologie şi folclor romanic şi este structurat pe câteva capitole tematice ample: <span class="CharOverride-2">Pământul</span>,<span class="CharOverride-2"> Apa</span>,<span class="CharOverride-2"> Cerul şi fenomenele atmosferice</span>,<span class="CharOverride-2"> Focul</span>,<span class="CharOverride-2"> Interiorul pământului</span>,<span class="CharOverride-2"> Flora, fauna</span>,<span class="CharOverride-2"> Fiinţe supranaturale</span>,<span class="CharOverride-2"> Neamuri legendare</span>,<span class="CharOverride-2"> Neamuri străine</span>,<span class="CharOverride-2"> Personalităţi şi tradiţii în legătură cu Vechiul şi Noul Testament</span>,<span class="CharOverride-2"> Tradiţii istorice şi legendare</span>, <span class="CharOverride-2">Omul şi viaţa omenească</span>,<span class="CharOverride-2"> Soarta</span>,<span class="CharOverride-2"> Viaţa religioasă</span>,<span class="CharOverride-2"> Viaţa casnică şi socială</span>, <span class="CharOverride-2">Viaţa la ţară</span>,<span class="CharOverride-2"> Petreceri şi jocuri</span>, <span class="CharOverride-2">Literatura populară. </span>Din nefericire, răspunsurile primite şi lucrările realizate de studenţi nu au putut fi recuperate până astăzi. Numirea sa la Universitate se leagă de înfiinţarea definitivă şi specializată a unei catedre care urmărea iniţierea studenţilor în studiul culturii populare. Împreună cu Ovid Densusianu, <span class="CharOverride-1">C.</span> redactează mai multe lucrări cu profiluri diverse. În 1906 publică în „Buletinul Societăţii Filologice”, printre ai cărei întemeietori se numără, <span class="CharOverride-2">Graiul din Ţara Oaşului</span>; folcloristica beneficiază astfel de fixarea sistemului de semne pentru transcrierea fonetică a textelor culese în zece comune din Oaş. Rezultat al cercetărilor de teren este şi lucrarea în două volume, publicată în colaborare cu Ovid Densusianu şi Th. D. Speranţia, <span class="CharOverride-2">Graiul nostru. Texte din toate părţile locuite de români</span> (1906–1908). Se oferă o viziune modernă asupra conceptului de text folcloric, sunt reproduse specii mai puţin cunoscute şi acceptate la acea dată, cum ar fi amintirea. <span class="CharOverride-1">C.</span> este unul dintre cei dintâi care dau o definiţie a folclorului, adoptă o metodă de culegere riguroasă, introduce exigenţele filologice în studierea folclorului. Împreună cu Ovid Densusianu, a publicat, în colecţia „Biblioteca pentru toţi”, <span class="CharOverride-2">Poveşti din diferitele ţinuturi locuite de români</span> (1909) şi<span class="CharOverride-2"> Poezii populare. Din diferite regiuni locuite de români </span>(1910). În 1909 <span class="CharOverride-1">C.</span> a editat <span class="CharOverride-2">Din bătrâni. Cum şi ce povestesc cronicarii despre vremurile şi domniile din trecut</span>. El percepe cu fineţe nevoia de transmitere a informaţiei, făcută riguros, de către specialişti, nu lăsată în seama diletanţilor. Manifestă preocupări constante pentru comparatism, cu interes special pentru elementele de origine romanică, <span class="CharOverride-3">a</span>ntichitatea latină şi cultura iudaică antică. Perspectiva lucrărilor publicate şi a cursurilor universitare este de tip etnologic. Sunt folosite relatări ale fenomenelor concrete, cunoscute din teren, sesizându-se, cu acuitate, detaliul semnificativ şi, nu de puţine ori, atractiv. Acordă atenţie deosebită anumitor componente ale culturii populare: credinţe, obiceiuri, legende. A fost adeptul inovaţiei metodologice: „o ştiinţă n-ar putea progresa fără să încerce mereu ipoteze nouă”. Cercetările sale sunt susţinute şi de savante demonstraţii etimologice. Prin extensie, faptele de cultură beneficiază de o abordare incipientă la noi, a antropologiei culturale. În conformitate cu orientări europene, în cursul <span class="CharOverride-2">Dialectologie şi folclor romanic.</span> <span class="CharOverride-2">Raporturi între limbă şi cultură</span> (1929–1930), autorul evidenţiază rolul psihologiei în studiul limbii. Spirit deschis progresului în cercetarea umanistă, <span class="CharOverride-1">C.</span> oferă lucrări care rămân modele de metodologie şi de rigoare ştiinţifică. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Dicţionar de rime</span>, Bucureşti, 1890; <span class="CharOverride-2">Influenţa ţiganilor asupra literaturii poporane române</span>, Bucureşti, 1893; <span class="CharOverride-2">Poreclele la români</span>,<span class="CharOverride-2"> </span>București, 1895; <span class="CharOverride-2">Dicţionar de proverbe şi zicători</span>, Bucureşti, 1912; <span class="CharOverride-2">Straturi de cultură şi straturi de limbă la popoarele romanice</span>, Bucureşti, 1913; <span class="CharOverride-2">Iarba fiarelor. Studii de folclor</span>, Bucureşti, 1928; <span class="CharOverride-2">Dialectologie şi folclor romanic. Raporturi între limbă şi cultură</span>, Bucureşti, 1929–1930; <span class="CharOverride-2">Lumea basmelor</span>, Bucureşti, 1932; <span class="CharOverride-2">Folclorul român în legătură cu al altor popoare</span>, Bucureşti, 1933–1934; <span class="CharOverride-2">Privire generală asupra folclorului român în legătură cu al altor popoare</span>, I–II, Bucureşti, 1933–1935; <span class="CharOverride-2">Folclorul medical român comparat. Privire generală. Medicina magică</span>, Bucureşti, 1944; ed. I–II, îngr. şi introd. Lucia Berdan, Iaşi, 1999; <span class="CharOverride-2">Lumea basmelor</span>, îngr. Antoaneta Olteanu, pref. Al. Dobre, Bucureşti, 2001; <span class="CharOverride-2">Iarba fiarelor. Studii de folclor. Din datinile şi credinţele poporului român</span>, îngr. Al. Dobre, pref. Dan Horia Mazilu, Bucureşti, 2001. <span class="CharOverride-1">Culegeri:</span> <span class="CharOverride-2">Graiul nostru. Texte din toate ţinuturile locuite de români</span>, I–II, Bucureşti, 1906–1908 (în colaborare cu Ovid Densusianu şi Th. D. Speranţia); <span class="CharOverride-2">Din popor. Cum grăieşte şi simte ţăranul român</span>, Bucureşti, 1908 (în colaborare cu Ovid Densusianu); <span class="CharOverride-2">Poveşti din diferitele ţinuturi locuite de români</span>, Bucureşti, 1909 (în colaborare cu Ovid Densusianu); <span class="CharOverride-2">Poezii populare. Din diferite regiuni locuite de români,</span> Bucureşti, 1910 (în colaborare cu Ovid Densusianu). <span class="CharOverride-1">Ediţii, antologii:</span> <span class="CharOverride-2">Din bătrâni. Cum şi ce povestesc cronicarii despre vremile şi domniile din trecut</span>, Bucureşti, 1909; <span class="CharOverride-2">Psaltirea Scheiană comparată cu celelalte psaltiri din sec. XVI şi XVII traduse din slavoneşte</span>, I–II, Bucureşti, 1916.</p>
			<p class="Heuristica___m_RPR"><span class="CharOverride-1">Repere bibliografice: </span>Perpessicius, <span class="CharOverride-2">Opere</span>,<span class="CharOverride-2"> </span>IX, <span class="CharOverride-2">80–81</span>; Dimitrie Macrea, <span class="CharOverride-2">Studii de istorie a limbii şi lingvisticii române</span>, 1965, <span class="CharOverride-2">155–177</span>; G. Barbu, <span class="CharOverride-2">I.-A. Candrea şi etnoiatria comparată</span>, în <span class="CharOverride-2">Despre medicina populară românească</span>, Bucureşti, 1970, <span class="CharOverride-2">297–300</span>; Al. Rosetti, <span class="CharOverride-2">Cartea albă</span>, Bucureşti, 1968, <span class="CharOverride-2">89–93</span>; Vrabie, <span class="CharOverride-2">Folcloristica</span>, <span class="CharOverride-2">312–314</span>; Ecaterina Ţăranu, <span class="CharOverride-2">I.-A. Candrea lexicograf</span>, în <span class="CharOverride-2">Comunicări ştiinţifice</span>, Iaşi, 1971, <span class="CharOverride-2">183–189</span>; Sabina Ispas, <span class="CharOverride-2">Ion-Aureliu Candrea</span>, REF, 1972, 4; Bârlea, <span class="CharOverride-2">Ist. folc.</span>,<span class="CharOverride-2"> 474–476</span>;<span class="CharOverride-2"> </span>Florica Dimitrescu, <span class="CharOverride-2">I.-A. Candrea, lingvist şi filolog</span>, Bucureşti, 1974; Mirodan, <span class="CharOverride-2">Dicţionar</span>, I, <span class="CharOverride-2">278–282</span>; Datcu, <span class="CharOverride-2">Dicţ. etnolog.</span>,<span class="CharOverride-2"> </span><span class="CharOverride-2">182–184</span>. &#9;<span class="Semnatura">S.Is.</span></p>
			<p class="Heuristica-PRIMUL"><span class="titlu-12">CANIANU, Mihail </span>(pseudonim al lui Moritz Cahana; 1867, Hârlău – 28.IX.1933, Bucureşti), folclorist, traducător, publicist. Descendent al unei familii de negustori, <span class="CharOverride-1">C.</span> şi-a început instrucţia în oraşul natal şi a desăvârşit-o, probabil, la Iaşi, unde pare să fi urmat cursurile gimnaziale şi ale unei facultăţi, devenind în cele din urmă profesor. A abordat cu îndrăzneală, dar şi cu o anume competenţă, domenii de activitate diverse. Colaborează la „Românul”, „Drepturile poporului”, „Lumea ilustrată”, „Revista pentru istorie, arheologie şi filologie” ş.a., cu studii şi culegeri de folclor şi cu articole cu tematică socială, acestea din urmă prilejuindu-i afirmarea unor disponibilităţi pe tărâmul scrisului literar. Lucrările pe care le-a lăsat, apărute în periodice sau adunate în volume, sunt edificatoare pentru priceperea, pasiunea şi tenacitatea cu care era înzestrat. A scos, împreună cu I.-A. Candrea şi alţi colaboratori, dicţionarele geografice ale judeţelor Dolj şi Putna (1896, 1897), lucrări premiate de Societatea Geografică Română. Lui C. Dobrogeanu-Gherea, I.L. Caragiale şi G.I. Ionnescu-Gion le-a consacrat, în paginile „Familiei” din 1892, scurte medalioane literare. Tot în acelaşi an îi apare în „Lumea ilustrată” o scriere în proză, cu intenţii moralizatoare (<span class="CharOverride-2">Două căsnicii</span>). Reuşite mai sigure avea să înregistreze <span class="CharOverride-1">C.</span> în calitate de traducător. În 1895 transpune, după Max Nordau, <span class="CharOverride-2">Minciunile convenţionale ale civilizaţiunii noastre</span>, iar în 1899–1902 publică, după intermediar german, prima versiune românească integrală a romanului <span class="CharOverride-2">Crimă şi pedeapsă</span> de F.M. Dostoievski. A mai tradus <span class="CharOverride-2">Quo vadis</span> de Henryk Sienkiewicz.</p>
			<p class="Heuristica-BASE">Preocuparea de căpetenie a lui <span class="CharOverride-1">C.</span> rămâne culegerea şi studierea folclorului. Din satele limitrofe Hârlăului – Bădeni, Scobinţi, Sagavia, Deleni, Pârcovaci, Cepleniţa –, dar şi din târgul natal, prea puţin urbanizat la acea dată, el adună şi întocmeşte o valoroasă colecţie de poezii populare, prin publicarea căreia îşi va asigura un loc între cercetătorii folclorului românesc de la sfârşitul secolului al XIX-lea. Culegerea <span class="CharOverride-2">Poezii populare. Doine. Culese şi publicate întocmai cum se zic</span> (1888) cuprinde trei sute treizeci şi trei de piese, între care se disting, prin realizare artistică, cântecele de dragoste şi dor, de jale, de cătănie şi război. Ultimele sunt interesante şi sub aspect social, ele vorbind adesea despre prinderea la oaste a tinerilor sau despre tratamentul inuman aplicat în armată. Colecţia de folclor, cea dintâi la noi în care versurile sunt tipărite în forma lor autentică, a fost primită elogios încă de la apariţie. Ioan Bianu, G.I. Ionnescu-Gion, A.D. Xenopol au subliniat importanţa culegerii producţiilor folclorice şi a publicării lor nealterate. Transcriind fonetic textele culese, <span class="CharOverride-1">C.</span> se încadra unei direcţii noi în domeniu, lucrarea sa fiind luată drept model mai multe decenii de-a rândul. Textele sunt însoţite de indicaţii privitoare la variantele apărute anterior în alte colecţii sau în periodice. Referindu-se la valoarea documentară a creaţiei populare, <span class="CharOverride-1">C.</span> laudă iniţiativa lui V. Alecsandri, subliniind totodată şi riscurile ce derivă din „întocmirea” textelor. Observaţiile sale au în vedere, mai cu seamă, colecţia de balade şi colinde „alcătuită” de bănăţeanul At. M. Marienescu, care intervenise mult în producţiile culese. Metoda „reconstituirii”, preconizată şi folosită de acesta sub influenţa unor şcoli folcloristice ale epocii, nu este respinsă întru totul de <span class="CharOverride-1">C.</span>; el consideră însă că aplicarea ei ar fi posibilă abia atunci când se va fi cules foarte mult, dacă nu aproape tot, în aria folclorului. Sub înrâurirea lui B.P. Hasdeu, <span class="CharOverride-1">C.</span> a publicat în 1893, în „Revista pentru istorie, arheologie şi filologie”, două studii consacrate descântecelor (<span class="CharOverride-2">Deochiul </span>şi <span class="CharOverride-2">Faptul</span>), în folcloristica noastră acestea fiind primele cercetări monografice ale unor tipuri de descântec. Povestea <span class="CharOverride-2">Kipăruş Petrul Făt-Frumos</span>, apărută în ziarul „Românul”, proverbele trimise lui Iuliu A. Zanne pentru corpusul la care acesta lucra sau colaborarea sa la colecţia lui Gr. G. Tocilescu, <span class="CharOverride-2">Materialuri folkloristice</span>, cu texte adunate din judeţele Putna şi Neamţ, constituie, de asemenea, contribuţii la cunoaşterea literaturii populare.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Studii şi culegeri de folclor românesc</span>, îngr. Al. Dobre şi Mihai M. Robea, pref. Dan Horia Mazilu, Bucureşti, 1999. <span class="CharOverride-1">Culegeri: </span><span class="CharOverride-2">Poezii populare. Doine. Culese şi publicate întocmai cum se zic</span>, Iaşi, 1888; ed. Iaşi, 1893. <span class="CharOverride-1">Traduceri:</span> Max Nordau, <span class="CharOverride-2">Minciunile convenţionale ale civilizaţiunii noastre</span>, Bucureşti, Socec, 1895; F.M. Dostoievski, <span class="CharOverride-2">Crimă şi pedeapsă (Raskolnikoff)</span>, I–II, Bucureşti, 1899–1902; <span class="CharOverride-2">Crestomaţie. Bucăţi alese din autori germani</span>, Bucureşti, 1901; Henryk Sienkiewicz, <span class="CharOverride-2">Quo vadis</span>, Bucureşti, f. a.</p>
			<p class="Heuristica___m_RPR"><span class="CharOverride-1">Repere bibliografice:</span> Ioan Bianu, <span class="CharOverride-2">„Poezii populare. Doine. Culese şi publicate întocmai cum se zic”</span>, „Revista nouă”, 1888, 7; Ioan Nădejde, <span class="CharOverride-2">Poezii populare culese de d-l M. Canianu</span>, „Contemporanul”, 1888, 8; G.I. Ionnescu-Gion, <span class="CharOverride-2">„Poezii populare. Doine”</span>, „Românul”, 1888, 7; A.D. Xenopol, <span class="CharOverride-2">„Poezii populare”</span>, „Arhiva”, 1893, 7–8; Adolphe Clarnet, <span class="CharOverride-2">Mihail Canianu</span>, „Bucarest”, 1933, 19–20; Bârlea, <span class="CharOverride-2">Ist. folc.</span>, <span class="CharOverride-2">274–276</span>; <span class="CharOverride-2">Dicţ. lit. 1900</span>, <span class="CharOverride-2">140–141</span>; Mirodan, <span class="CharOverride-2">Dicţionar</span>, I, <span class="CharOverride-2">284</span>; Al. Dobre, <span class="CharOverride-2">Mihail Canianu şi colecţia sa de poezii populare</span>, REF, 1994, 1–2; Nicolae Constantinescu, <span class="CharOverride-2">Studii şi culegeri de folclor românesc</span>, ALA, 1999, 487; Datcu, <span class="CharOverride-2">Dicţ. etnolog.</span>,<span class="CharOverride-2"> 184–185.</span> &#9;<span class="Semnatura">I.H.C.</span> </p>
			<p class="Heuristica-PRIMUL"><span class="titlu-12">CANTACUZINO, Alecu (Alexandru)</span> (c. 1811 – 1884, Atena), prozator. Descendent în a şaptea generaţie al marelui vistier Iordache Cantacuzino (cumnat al domnitorului Vasile Lupu), nepot al lui Matei Cantacuzino (şi el mare vistier al Moldovei, emigrat în 1791 în Rusia), <span class="CharOverride-1">C.</span> era fiul Elisabetei (n. Daragan) şi al lui Alexandru Cantacuzino, şambelan al ţarului şi participant la mişcarea eteristă. Întors în Moldova, se însoară în 1839 cu Maria Cantacuzino, fiică a marelui logofăt al Moldovei Nicolae Cantacuzino-Deleanu-Măgureanu, dar căsnicia nu durează; Maria Cantacuzino pleacă în 1850 la Paris, căsătorindu-se, mult mai târziu, cu pictorul Puvis de Chavannes. <span class="CharOverride-1">C.</span>, care împărtăşeşte de la început ideile noi ale epocii, era prieten cu Vasile Alecsandri, Ion Ghica, Al. I. Cuza. Avea nu numai faima unui bun cunoscător al vieţii politice şi diplomatice europene, ci şi prestigiul unui om de lume, cultivat, rafinat. În timpul domniei lui Cuza a fost ministru al Cultelor (1861–1862), ministru la Externe şi la Finanţe (1862–1863), consilier la Curtea de Casaţie. Deşi nu era om politic din vocaţie, în 1865 i se încredinţează o misiune diplomatică la Paris, pe lângă Napoleon al III-lea. La bătrâneţe rătăcea prin Europa singur, suferind, căutându-şi de sănătate, peregrinări consemnate în scrisorile către Alecsandri, căruia îi sugerează, într-o etapă ezitantă a carierei literare a acestuia, să scrie o dramă. Când, în 1879, apare <span class="CharOverride-2">Despot-Vodă</span>, piesa era însoţită de câteva rânduri ale lui <span class="CharOverride-1">C.</span>, care, pentru a plasa cât mai favorabil lucrarea prietenului său, apela, într-un comentariu fin, la comparaţii cu opere clasice ale dramaturgiei europene.</p>
			<p class="Heuristica-BASE">Legat de numele lui Alecsandri şi de publicaţia acestuia, „România literară”, din 1855, este şi romanul <span class="CharOverride-2">Serile de toamnă la ţară</span>, unica scriere literară a lui <span class="CharOverride-1">C.</span>, din care a fost tipărită doar o primă parte, pe durata apariţiei revistei. Într-o etapă incipientă a romanului românesc, <span class="CharOverride-2">Serile de toamnă la ţară</span> se distinge prin echilibrul, siguranţa unui epic elaborat, prin neobişnuita, în epocă, lipsă de ostentaţie ideologică, fiind o „carte excepţională prin maturitatea stilului” (Nicolae Manolescu). Pretextul declanşării naraţiunii este, ca şi în alte scrieri ale vremii, confruntarea între mentalitatea unui tânăr boier liberal, format în spirit voltairian, şi înţelepciunea unui bătrân şătrar, Ion Criţă, ce visa încă la Moldova lui „îmbrăcată cu şlic şi cu giubea”. Construit ca o succesiune de povestiri pe niveluri temporale din ce în ce mai îndepărtate (povestire în povestire sau povestire cu sertare), romanul are o stilistică aparte, care vine din voluptuoase ocoluri şi amânări ale istorisirii propriu-zise, ca mai târziu la Mihail Sadoveanu. Într-un lung monolog, şătrarul deapănă pe-ndelete, cu mare dichis narativ, o suită de amintiri, evocă momente din copilărie şi adolescenţă, repovesteşte, coborând şi mai mult în timp, întâmplări pe care le ascultase cândva de la părintele său, răzeşul Petre Criţă. Ca într-un caleidoscop, sunt reînviate istorii de pe vremea lui Alexandru Ipsilanti, se perindă o lume veche, icoane din viaţa satelor răzăşeşti, dar şi peripeţii, drumuri cu pricini la Divan, impresii legate de un oraş luxos şi derutant, precum Iaşii de odinioară. Romanul îşi defineşte identitatea şi valoarea tocmai prin remarcabilul dar de povestitor al lui <span class="CharOverride-1">C.</span>, nuanţat de un lirism discret, de o propensiune aforistică întru totul potrivită unor istorii în esenţa lor iniţiatice. Plasticitatea unor scene, a portretelor participă la farmecul acestui text, care prefigurează un model narativ consacrat ulterior de Sadoveanu în <span class="CharOverride-2">Hanu Ancuţei</span>.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Serile de toamnă la ţară</span>, îngr. şi pref. Livia Grămadă, Cluj, 1973.</p>
			<p class="Heuristica___m_RPR"><span class="CharOverride-1">Repere bibliografice: </span>Iorga, <span class="CharOverride-2">Ist. lit. XIX</span>, III, <span class="CharOverride-2">182–185</span>; Popovici, <span class="CharOverride-2">Romant. rom.</span>,<span class="CharOverride-2"> 320–321</span>; Vârgolici, <span class="CharOverride-2">Începuturile</span>, <span class="CharOverride-2">51–54</span>;<span class="CharOverride-2"> </span>Zaciu, <span class="CharOverride-2">Masca</span>,<span class="CharOverride-2"> 410–413</span>; <span class="CharOverride-2">Ist. lit.</span>,<span class="CharOverride-2"> </span>II, <span class="CharOverride-2">601–602</span>; <span class="CharOverride-2">Dicţ. lit. 1900</span>, <span class="CharOverride-2">141–142</span>; Manolescu, <span class="CharOverride-2">Arca</span>, I,<span class="CharOverride-2"> 75–77</span>; Craia, <span class="CharOverride-2">Orizontul</span>,<span class="CharOverride-2"> 21–23</span>; Mănucă, <span class="CharOverride-2">Lectură</span>,<span class="CharOverride-2"> passim</span>; Zamfir, <span class="CharOverride-2">Secolul</span>, <span class="CharOverride-2">87–88</span>; Manolescu, <span class="CharOverride-2">Istoria</span>,<span class="CharOverride-2"> </span>I, <span class="CharOverride-2">316–318</span>; <span class="CharOverride-2">Dicţ. scriit. rom.</span>, I, <span class="CharOverride-2">432–433. &#9;</span><span class="Semnatura">G.D.</span></p>
			<div class="_idGenObjectLayout-1">
				<div id="_idContainer018">
					<div id="_idContainer016" class="Basic-Text-Frame">
						<p class="Titlu-Nume-H">CANTACUZINO, Constantin, stolnicul </p>
						<p class="Titlu-mic-DATE">(c. 1640, Târgovişte – 7.VI.1716, Istanbul), cărturar. </p>
					</div>
					<div id="_idContainer017" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="01_DGLR_C_3-59-web-resources/image/cs_01.jpg" alt="" />
					</div>
				</div>
			</div>
			<p class="Heuristica-PRIMUL">Este cel de-al treilea fiu al Elinei, fiica domnitorului Radu Şerban, şi al postelnicului Constantin Canta&#173;cuzino, descendent al unei familii imperiale bizantine. Crescut într-un mediu prielnic cărţii (Paul de Alep admira biblioteca tatălui său), îşi începuse învăţătura în casa părintească, avându-l drept preceptor, poate, pe Paisie Ligaridis, profesor şi la Schola graeca et latina, înfiinţată la Târgovişte la insistenţele postelnicului Constantin Cantacuzino. A învăţat cu siguranţă acasă latina, slavona şi greaca, profesor fiindu-i, verosimil, Ignatios Petrizis, şi el profesor la colegiul târgoviştean. Pregătirea lui clasică primeşte compliniri consistente la Braşov (Cantacuzinii se refugiaseră acolo în 1655, înspăimântaţi de violenţa seimenilor rebeli), învăţând cu Albrecht Martin, rector al colegiului reformat. Îşi continuă învăţătura la Constantinopol – întâi cu chir Dionisie, apoi, din 1666, cu Gherasim Cretanul – şi în Italia. A fost un student harnic al Universităţii din Padova, pe care tinerii din Răsăritul Europei au agreat-o cu deosebire (şi Constantin Brâncoveanu şi-a trimis acolo „bursierii”). A studiat aici cu profesori iluştri şi a cumpărat cărţi, între ai căror autori se află clasici, scriitori ai Renaşterii şi ai barocului. Nu au fost descoperite dovezi care să confirme o trecere prin Franţa şi un titlu de doctor pe care l-ar fi obţinut la Universitatea din Louvain<span class="CharOverride-1">. </span>E limpede însă că voiajul în Occident a fost decisiv pentru definitivarea personalităţii cărturarului <span class="CharOverride-1">C.</span>, în care lumea românească de la sfârşitul secolului al XVII-lea şi începutul celui de-al XVIII-lea a avut un politician de o abilitate incontestabilă şi un mare savant. Şi unul şi celălalt au stârnit admiraţie, au câştigat simpatii, între hotarele ţării şi dincolo de ele, şi au declanşat antipatii. Şi unele, şi celelalte la fel de puternice. În anii ce urmează studiilor, întors în ţară, <span class="CharOverride-1">C.</span> împărtăşeşte – în timpul unor domnii favorabile ori adverse – soarta familiei sale: căsătoria (cu Safta Buhuşi, vlăstar al unei familii boiereşti din Moldova), o pribegie, ascensiunea pe scara rangurilor – este mare stolnic între 1675 şi 1677; de aici supranumele cu care se va institui în posteritate –, o bătălie. Vârful influenţei sale la Curte nu se aşază în timpul domniei fratelui său Şerban, ci în vremea lui Constantin Brâncoveanu, nepotul său, căruia, prudent observator şi analist fin al afacerilor europene, i-a fost multă vreme consilier ascultat şi cercetat. Mai multe pricini (printre care şi rivalitatea între fiii Brâncoveanului şi cei ai lui <span class="CharOverride-1">C</span>., şi unii, şi alţii râvnind acelaşi tron) au dus, după 1703, la îndepărtarea voievodului de sfătuitorul său. Lucrurile s-au complicat şi, dacă ar fi să se dea crezare cronicarilor contemporani cu evenimentele, Cantacuzinii (şi stolnicul între ei) poartă o mare răspundere pentru uciderea, în 1714, a Brâncovenilor. Dar stolnicul şi fiul său Ştefan (pe care a vrut şi a izbutit să îl aşeze pe tronul Ţării Româneşti în 1714) vor cunoaşte acelaşi sfârşit peste mai puţin de doi ani.</p>
			<p class="Heuristica-BASE">De la <span class="CharOverride-1">C.</span>, cel plecat din Valahia între martie 1665 şi a doua jumătate a anului 1669 să înveţe carte în străinătate, au rămas cele dintâi însemnări de călătorie în româneşte. Mai călătoriseră şi alţi români până atunci, unii voiajând curioşi să vadă alte „lumi”, alţii pribegind de nevoie, nici unul dintre ei însă nu pusese mâna pe pană spre a nota (pentru sine, cum face viitorul stolnic, dar şi pentru alţii) câte ceva despre locurile pe unde i-a fost dat să păşească. Plecat din ţară cu o „ocazie” oficială – un cortegiu securizat ducea la Adrianopol (Odrii) „ploconul haraciului” –, tânărul <span class="CharOverride-1">C.</span> îşi vede de ale sale şi începe „tare studia cărţii”, mai întâi la Constantinopol, notând grijuliu data („measiţa avgust 3 d[ni], zi joi, l[eat] 1665 de la spăsenie”) şi locul acestui însemnat debut („la metohul Ierusalimului”). A fost o fire meticuloasă şi atentă cu lucrurile („Am lăsat la dascalul Vartolomei o păreche de dăsagi cu nişte cămeş şi alte borfuşoare”) şi mai ales cu banii, atunci când îi lasă în „depozite” („Să să ştie că am lăsat la jupânul Eghes, neguţătoriul englez şi cămăraşul toatei ţecii neguţătoreşti la Ţarigrad, galbini de aur ungureşti patru sute şi lei 500, ca să mi-i ţie şi, când îm vor trebui, să mi-i dea”), ori când îi cheltuia făcând plăţi („Dat-am popei ce şăz, aprilie 28, 18 galbeni venetici, 16 pentru şăzutul şi hrănitul mieu” etc.) Din această amănunţită notare a banilor cheltuiţi poate fi aflată şi lista cărţilor cumpărate, în totalitate („câte şi câte cât, pân într-una, măcar şi cea mai mică”), un „catalog” cu totul stimabil: <span class="CharOverride-2">Adagiorum chiliades</span> a lui Erasmus („<span class="CharOverride-2">Adaghiile adecă Parimiile </span>lui Erajmu”), „<span class="CharOverride-2">Elogiile Domnilor Veneţii</span>”, „<span class="CharOverride-2">Iliada</span> şi <span class="CharOverride-2">Odisia</span> Omirului, greco-latine”, „o gramatică a lui Manuel latinească” (adică <span class="CharOverride-2">De institutione grammatica</span> a italianului Alvarus Emmanuel), alta a lui „Lascari, grecească” (cartea lui Konstantinos Lascaris, tipărită într-o primă ediţie la Milano în 1476), lucrări de Titus Livius, Vergiliu, Valerius Maximus, Natalis Comes, Horatius Tursellinus, Marţial, Quintus Curtius Rufus, Epictet, Synesios, Terenţiu, Horaţiu, Lucian, Aristotel, Cesare Cremonini, Simplicius, Themistios,<span class="CharOverride-1"> </span>Alexandros din Afrodisia, Giacomo Francesco Zabarella ş.a. (Ordinea este cea din „catalogul” viitorului stolnic.) O bibliotecă renascentistă. De călătoria dinspre Stambul (căruia <span class="CharOverride-1">C.</span> îi zice de regulă Constantinopol) către Italia îşi aduce aminte când se află la Veneţia. O protecţie divină multiplă (descrisă savant şi preţios: „Cu ajutorul filantropului Dumnezeu şi Părintelui şi cu mesitia theanthropului lui Fiiu şi cu purtarea Preasfântului Duh işit-am den Constantinopol zi vineri, ghen. 18, zioa cinstiţilor sfinţi şi arhiepiscopi, lui Athanasius şi a lui Chiril, a căror rugă şi ajutor ne poartă pân în săvârşit primejdii”) a făcut ca mersul pe ape al corăbiei celei cu două nume („unul «Madona de Rosario», altul «Corona aurea»”), cu mateloţi „franţozi”, dar construită la Veneţia, să se desfăşoare în chip fericit. Furtuna (nelipsita încercare a navigatorilor) s-a arătat în două rânduri. Prima dată a fost nesemnificativă. A doua tempestă, lungă, petrecută lângă ostrovul Chefaloniei, pare să-i fi lăsat impresii ceva mai puternice. Descrierea, cu observaţii de meteorolog – asupra vântului ce sufla dinspre slab către moderat spre a deveni apoi puternic –, este oricum convingătoare: „Marţu, doaă ceasuri pân a însera, ne-au venit vânt (primos) şi aşa toată noaptea den puţin la mai vârtos suflând, de la 3 ceasuri şi mai de noapte spre ziuă; miercuri au început tare; viind soarele, mai vârtos se întăria, care unsprăzeace ceasuri marii primejdii ne-au dat, până când am apucat într-un liman, ce să chiamă Campo Boldo, foarte bun. Şi acolo ne-am păzit”. Sosirea la Veneţia a mai fost întârziată şi de neaflarea trebuinciosului pilot, ca şi de obligatoria carantină („contumaţia”). <span class="CharOverride-1">C.</span> a stat la Veneţia aproape două luni, de la 20 februarie până la 18 aprilie 1667. Vreme pentru a vizita Cetatea Dogilor a găsit, se pare, la a doua şedere şi cu prilejul altor scurte reveniri. A cercetat Palatul Dogilor, contemplându-l cu ochiul cuiva venit dintr-o altă civilizaţie (tablourile dintr-o galerie faimoasă îl lasă totuşi indiferent) şi aflat la o „vârstă culturală” ce era subjugată de scris: „Scris este în casa în ce şade prinţipul cu alalţi mari, în podina casei, întâi cum întri pre uşa cea ce stă în faţă (aceaste provlime) <span class="CharOverride-2">Robur imperii</span>, mai mergând puţin este <span class="CharOverride-2">Nunquam derelicta</span>, şi iar la mijlocul casei <span class="CharOverride-2">Reipublicae fundamentum</span>, iar în fundul casei aceasta <span class="CharOverride-2">Gubernatores libertatis</span>”. „Lacomă perplexitate – zice Daniel Barbu – în faţa cuvântului scris, o blocare a capacităţii de comunicare a cuvintelor la nivelul grafic, o juxtapunere topometrică a literelor care nu se raportează imediat la un înţeles. Voluptatea lecturii, însoţită de plăcerea privirii de a colecţiona slovele, transformă cuvântul într-un lucru demn de inventariat şi însuşit”. Se ştie cu siguranţă că a plecat apoi la Padova (oraş despre care Miron Costin scrie, exersând în jurul temei <span class="CharOverride-2">translatio mundi</span>, că este „scaunul şi cuibul a toată dăscăliia şi învăţătura, cum era într-o vreme Athina”), unde a ajuns însoţit de Panos Pepanos (cel care îl găzduise la Veneţia), şi că s-a înscris pentru anul universitar 1667–1668. Faptul este consemnat în registrul matricol al acestei „Universitas Artistarum” spre care se îndreptau tinerii din Europa de sud-est: „D. Constantinus Cantacuzenus Constantinopolitanus pupillus die dicta (17 septembrie 1667)”. Iar însemnările<span class="CharOverride-2"> </span>tânărului student comunică – lăsând loc şi unor mici rugi, semnificative momente de izbucnire ale unui suflet dornic de şlefuire – numele profesorilor (însoţite de calificative ale elogiului) şi ştiinţele achiziţionate: Antonio dall’ Acqua, dascăl de drept (era doctor în drept canonic) – „Antonie Delacfa, academicul la carele cu ajutorul preasfântului şi puternicului Dumnezeu şi cu neîncetata rugă a preafericitei lu Hs. Domnului Născătoare am început a învăţa cu toată a mea mică putere omenească”; Albanio Albanese, aristotelician în predarea logicii – „la luminatul şi mult ştiutul Albanio Albanez, care este începătura fireştii filosofii, a cărui Dumnezeu ce mai sus rog ajutoriu fie cu mine, ca să o şi sfârşăscu la el filosofia”; Valerianus Bonvicinus, profesor de matematică – „început-am la mult ştiutul şi luminatul Bonvici matematica, […] adecă den partea matematicii gheometria, care sânt stihiile lui Efclid şi dentr-alaltă parte sfera care să zice armilaris, care este a toatei lumi”. Dincolo de cărţi şi profesori, mai pot fi ghicite unele lucruri, interpretând mutarea tânărului de la canonicul Alvise Florio la doamna Virginia Romana. Universitatea din Padova şi Padova însăşi îşi vor avea mereu un sediu protejat în sufletul lui <span class="CharOverride-1">C.</span> Cărţile tipărite la Padova îl vor interesa în continuare şi va încerca să le cumpere. După modelul padovan compune, în 1694, planul de învăţământ al Academiei Brâncoveneşti. Îl trimite la Padova, la Universitate, pe fiul său, Răducanu, găsindu-i şi un mentor de mare performanţă – pe Hrisant Notara, cărturar familiar mediilor culturale româneşti şi viitor patriarh al Ierusalimului. Tot la Padova îşi tipăreşte, la 1700, harta Ţării Româneşti pe care o alcătuise (a fost primul cartograf român, şi încă unul foarte informat). Câteva dintre argumentele acestei iubiri constante le înfăţişează, deloc pierdute între atât de exactele socoteli băneşti, însemnările de călătorie ale lui <span class="CharOverride-1">C.</span> </p>
			<p class="Heuristica-BASE">Stolnicul a început să lucreze la scrierea sa de căpătâi, <span class="CharOverride-2">Istoria Ţării Rumâneşti</span>, în timp ce fratele său, Şerban, era în scaunul de voievod, oricum înainte de 1688, anul apariţiei versiunii româneşti a <span class="CharOverride-2">Bibliei</span>, la care a colaborat, redactând, probabil, nu numai prefeţele, de vreme ce spune, undeva în text, că „toate cărţile bisericii şi toate cetăniile pe slovăneşte ne sânt”. Contemporanii aveau cunoştinţă de elaborarea scrierii lui istorice, cărturarii din generaţiile următoare o vor cunoaşte de asemenea. Este, de aceea, cu atât mai curios anonimatul (ce a lăsat loc feluritelor supoziţii, printre care şi paternitatea lui Nicolae Milescu, sub numele căruia istoria a fost publicată în câteva rânduri) pe care copiile ulterioare l-au transmis în jurul autorului. Secvenţele de „mărturisire a intenţiilor” lasă să se vadă cu limpezime înţelegerea umanistă a lui <span class="CharOverride-1">C.</span> – care preleva componentele morală, formativă, civilizatoare şi, în primul rând, patriotică – asupra exerciţiului istoriografic, căci, zicea el, „fără istorie nu numai de râsul altora şi de ocară sântem, ci şi orbi, muţi, surzi sântem de lucrurile şi faptele celor mai de mult ce într-acest pământ s-au întâmplat”. Este neîndoielnic că marele cărturar, mobilizat, poate, şi de atmosfera politică generată de planurile lui Şerban Cantacuzino, a simţit imperios nevoia unui dialog cu contemporanii (cu cărturarii străini, dar mai ales cu conaţionalii), în cadrul căruia să fie afirmate marile tradiţii pe care le păstrau depozitele civilizaţiei româneşti şi care legitimau intenţiile de neatârnare ale oamenilor politici din vremea sa. Savanţii străini – epigrafistul englez Edmund Chishull, ori geograful şi istoricul (dar şi generalul) Luigi Marsigli – găsesc în persoana stolnicului un conlocutor sau un corespondent erudit şi neostenit în a aşeza realităţile româneşti într-o lumină şi perspectivă corecte. Răspunsurile pe care le formulează, în italieneşte, la întrebările adresate lui de Marsigli conţin şi teze fundamentale – cum ar fi cea a romanităţii românilor –, dar şi detalieri menite să corijeze informaţii eronate ce circulau, probabil, în mediile cărturarilor europeni. <span class="CharOverride-1">C.</span> constată că lumea ştiinţifică apuseană ar avea nevoie de o sinteză lămuritoare şi mărturiseşte (aceluiaşi Marsigli) că este preocupat de o asemenea întreprindere, destinată deocamdată compatrioţilor: „Ceea ce cere Domnia Ta necesită mult timp şi multă osteneală, pe care eu, după putinţă, o fac, în limba română, ca să lămuresc istoria acestei ţări, dar până acum nu am isprăvit”. Era vorba, neîndoielnic, de marea sa istorie, scriere la care încă nici un român nu cutezase, comparabilă, ca monumentalitate, cu opera lui Dimitrie Cantemir. Textul stolnicului se opreşte la ştirile despre migraţiile hunilor din secolul al IV-lea, dar au existat, se pare, fragmente şi despre perioadele următoare. O dovedeşte suita de portrete ale unor mari voievozi români – între care Mircea cel Bătrân şi Neagoe Basarab, dar şi contemporanii Şerban Cantacuzino şi Constantin Brâncoveanu – inserată în <span class="CharOverride-2">Catalogo di principi</span> <span class="CharOverride-2">della Vallahia</span>, întocmit pentru Marsigli. Oricum, în 1706 <span class="CharOverride-1">C.</span> cerceta încă izvoarele şi aduna informaţie. În colectarea acestei informaţii cărturarul român a tins către exhaustivitate. Sunt convocaţi istorici şi geografi ai Antichităţii eline şi latine, savanţi ai Bizanţului, scriitori ai Europei medievale şi umaniste. Şi nu lipsesc istoricii români (<span class="CharOverride-1">C.</span> avea, bunăoară, o copie după cronica lui Grigore Ureche). Izvoarele – externe şi interne, între care este consultată şi tradiţia locului („spuneri şi nişte poveşti, mai vârtos bătrânii ce povestesc, de cele ce au fost”) – sunt cercetate critic, pentru eliminarea constructelor subiectiviste şi părtinitoare („Scriitorii mişcaţi de osebite poftele şi voile lor, unii într-un chip, alţii într-alt chip, tot aceea poveste o vorbesc. Adecătelea că cel ce iubeşte pre unul într-un chip scrie despre dânsul, şi cel ce-l urăşte într-alt chip, şi de al său într-un chip şi de streini într-alt chip scrie”) şi spre limpezirea adevărului. „Basnele” interpolatorului lui Grigore Ureche îl oripilează, ca om de ştiinţă şi ca patriot, şi riposta lui, violentă, pare a viza şi sursele neinformatului intervenient: „Ci nu ştiu cu ce îndrăzneală şi cu ce neruşinare acela ce va fi scris întâi o va fi făcut”. Tezele de căpătâi ale cărţii lui <span class="CharOverride-1">C.</span> sunt propoziţiile majore ale umanismului românesc: originea romană a românilor („nobleţea stirpei” este o idee la care stolnicul revine des); latinitatea limbii române; unitatea indisolubilă a românilor de pretutindeni, probată elocvent prin origine şi limbă: „Însă rumânii înţeleg nu numai ceştia de aici, ce şi den Ardeal, carii însă şi mai neaoş sânt, şi moldovenii, şi toţi câţi şi într-altă parte se află şi au această limbă, măcar fie şi cevaşi osebit în nişte cuvinte den amestecarea altor limbi, cum s-au zis mai sus, iar tot unii sânt. Ce dară pe aceştia, cum zic, tot rumâni îi ţinem, că toţi aceştia dintr-o fântână au izvorât şi cură”; însemnătatea elementului autohton şi continuitatea structurilor dacice, întrucât, în opinia autorului, populaţia romanizată nu a părăsit Dacia împreună cu armatele romane. Stolnicul a dat o scriere erudită, dar textul său este departe de a fi o aglomerare nesfârşită de date şi fapte. Gânduri limpezi, unite în sisteme ce pot purta numele de filosofie a culturii, concretizată în acea concepţie a evoluţiei, a devenirii în istorie („naşterea şi stricăciunea”): „Toate lucrările ce sânt în lume au şi aceste trei stepene după ce să fac, adecăte urcarea, starea şi pogorârea, au, cum le zic alţii: adăugarea, starea, plecarea”. Textul lui <span class="CharOverride-1">C.</span> nu este o cronică. Locul marelui cărturar nu este printre cronicari, ci alături de istorici, lângă Dimitrie Cantemir, de pildă, într-o vecinătate la care aspiră cu justificate pretenţii. Scrierea sa se disociază vizibil de cele ale contemporanilor, sclipirea geniului şi capacitatea de a străbate spaţii ample ale trecutului îl despart de alcătuitorii letopiseţelor, marcaţi oricum de o modestie doar incidental atenuată de aspiraţia spre gândul elevat. Dacă ar fi fost terminată (dacă autorul ei, cu alte cuvinte, căruia cu greu îi poate fi găsit un egal printre contemporanii munteni, s-ar fi putut sustrage conflictelor şi agitaţiilor, la a căror sursă se afla adesea), <span class="CharOverride-2">Istoria Ţării Rumâneşti</span>, cu fraza ei alambicată, cu excursurile ei fastuoase şi parăzile de impresionantă erudiţie, ar fi închegat o istorie spectaculoasă, fascinantă, ca mai toate producţiile barocului, sub al cărui semn se desăvârşise, prin asimilări de mare profunzime, spiritul neliniştit al lui <span class="CharOverride-1">C</span>.</p>
			<p class="Heuristica_CITAT">Dacă Ureche are în stilul său fermitatea frazei romane, dacă Miron Costin se lasă furat de vorbăria obişnuită la autorii de memorii poloni din vremea sa, la Constantin Cantacuzino avem toată lărgimea sonoră, toată armonioasa şerpuire a modelelor italiene din care se inspiră. Niciodată fraza românească nu fusese mai amplă, mai complicată şi mai plină de înţeles.</p>
			<p class="Heuristica_CITAT_semnat">N. IORGA</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Fragment dintr-o cronică pre scurt a românilor</span>, în <span class="CharOverride-2">Istoria Moldo-României</span>, I, Bucureşti 1858, <span class="CharOverride-2">295–376</span>; ed. în <span class="CharOverride-2">Cronicile României sau Letopisiţele Moldovei şi Valahiei</span>, I, publ. M. Kogălniceanu, Bucureşti, 1872, <span class="CharOverride-2">87–126</span>; <span class="CharOverride-2">Cronica pe scurt a românilor</span>, publ. B.P. Hasdeu, Bucureşti, 1895; <span class="CharOverride-2">Operele</span> <span class="CharOverride-2">lui Constantin Cantacuzino</span>, îngr. şi introd. N. Iorga, Bucureşti, 1901; <span class="CharOverride-2">Istoriia Ţării Rumâneşti întru care să cuprinde numele ei cel dintâi şi cine au fost lăcuitorii ei atunci</span>, îngr. şi introd. N. Cartojan şi Dan Simonescu, Craiova, 1944; <span class="CharOverride-2">Istoriia Ţării Rumâneşti</span>, în <span class="CharOverride-2">Cronicari munteni</span>, I, îngr. Mihail Gregorian, introd. Eugen Stănescu, Bucureşti, 1961, <span class="CharOverride-2">1–79</span>; reed. în <span class="CharOverride-2">Cronicari munteni</span>, I, pref. Dan Horia Mazilu, Bucureşti, 1984; <span class="CharOverride-2">Istoria Ţării Rumâneşti</span>, îngr. Damaschin Mioc, introd. Damaschin Mioc şi Eugen Stănescu, Bucureşti, 1991; <span class="CharOverride-2">Istoria Ţărâi Rumâneşti atribuită stolnicului Constantin Cantacuzino</span>, îngr., studiu filologic, studiu lingvistic Otilia Dragomir, Bucureşti, 2006, <span class="CharOverride-2">145–202.</span></p>
			<p class="Heuristica___m_RPR"><span class="CharOverride-1">Repere bibliografice:</span> Iorga, <span class="CharOverride-2">Ist. lit.</span> <span class="CharOverride-2">XVIII</span>, I, <span class="CharOverride-2">31</span>, <span class="CharOverride-2">79</span>, <span class="CharOverride-2">131–143</span>, <span class="CharOverride-2">149–151</span>, II, <span class="CharOverride-2">11</span>, <span class="CharOverride-2">106–109</span>, <span class="CharOverride-2">134</span>, <span class="CharOverride-2">151</span>, <span class="CharOverride-2">279–281</span>, <span class="CharOverride-2">334</span>; Călinescu, <span class="CharOverride-2">Ist. lit. </span>(1941), <span class="CharOverride-2">37</span>, <span class="CharOverride-2">Ist. lit. </span>(1982),<span class="CharOverride-2"> 33</span>;<span class="CharOverride-2"> </span>Ramiro Ortiz, N. Cartojan, <span class="CharOverride-2">Lo stolnic Constantin Cantacuzino − un grande</span> <span class="CharOverride-2">erudito romeno a Padova</span>, Bucureşti, 1943; Cartojan, <span class="CharOverride-2">Ist. lit</span>., III (1945), <span class="CharOverride-2">263–272</span>; Corneliu Dima-Drăgan, Livia Bacâru, <span class="CharOverride-2">Constantin</span> <span class="CharOverride-2">Cantacuzino stolnicul (Un umanist român)</span>, Bucureşti, 1970; Virgil Cândea, <span class="CharOverride-2">Stolnicul între contemporani</span>, Bucureşti, 1971; Mario Ruffini, <span class="CharOverride-2">Biblioteca stolnicului Constantin Cantacuzino</span>, tr. D.D. Panaitescu şi Titus Pârvulescu, pref. Virgil Cândea, Bucureşti, 1973; Duţu, <span class="CharOverride-2">Umaniştii</span>, <span class="CharOverride-2">passim</span>; Virgil Cândea, <span class="CharOverride-2">Raţiunea </span><span class="CharOverride-2">dominantă. Contribuţii la istoria umanismului românesc</span>, Cluj-Napoca, 1979, <span class="CharOverride-2">passim</span>; <span class="CharOverride-2">Dicţ. lit. 1900</span>, <span class="CharOverride-2">142–147</span>; Radu-Ştefan Ciobanu, <span class="CharOverride-2">Pe urmele stolnicului Constantin Cantacuzino</span>, Bucureşti, 1982; Velculescu, <span class="CharOverride-2">Scriere</span>, <span class="CharOverride-2">96–111</span>; Mazilu, <span class="CharOverride-2">Vocaţia</span>, <span class="CharOverride-2">59–65</span>; Dumitru Velciu, <span class="CharOverride-2">Miron Costin.</span> <span class="CharOverride-2">Raporturile literare cu contemporanii şi posteritatea sa istoriografică</span>, postfaţă Dan Horia Mazilu, Bucureşti, 1995, <span class="CharOverride-2">92</span>–<span class="CharOverride-2">123</span>; Daniel Barbu, <span class="CharOverride-2">Timpul şi privirea în civilizaţia românească a secolului al XVIII-lea</span>,<span class="CharOverride-2"> </span>Bucureşti, 1996, <span class="CharOverride-2">82</span>; <span class="CharOverride-2">Dicţ. esenţial</span>, <span class="CharOverride-2">126–128</span>; Mazilu, <span class="CharOverride-2">Recitind</span>, III, <span class="CharOverride-2">236–245</span>; N.A. Ursu, <span class="CharOverride-2">Paternitatea Istoriei Ţării Româneşti, atribuită stolnicului Constantin Cantacuzino</span>, Iaşi, 2009. &#9;<span class="Semnatura">D.H.M.</span></p>
			<div class="_idGenObjectLayout-1">
				<div id="_idContainer021">
					<div id="_idContainer019" class="Basic-Text-Frame">
						<p class="Titlu-Nume-H">CANTACUZINO, G. M. [George Mathei] </p>
						<p class="Titlu-mic-DATE">(23.V.1899, Viena – 1.XI.1960, Iaşi), eseist. </p>
					</div>
					<div id="_idContainer020" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="01_DGLR_C_3-59-web-resources/image/01_Cantacuzino_G_M.jpg" alt="" />
					</div>
				</div>
			</div>
			<p class="Heuristica-PRIMUL">Este fiul lui Nicolae B. Cantacuzino, secretar în cadrul Ministerului de Externe şi autorul unor atractive memorii, <span class="CharOverride-2">Amintirile unui diplomat român</span>, scrise în franceză şi prefaţate de N. Iorga. Relaţiile sale de rudenie, mai mult sau mai puţin apropiată, sunt impresionante: domnitorii Barbu Dimitrie Ştirbei şi Alexandru I. Cuza, scriitoarele Anna de Noailles şi Martha Bibescu, pictorul Theodor Pallady. Până în 1909 <span class="CharOverride-1">C.</span> trăieşte la Viena. Îşi face cursurile liceale în Elveţia, la Montreux şi Lausanne, luându-şi diploma de bacalaureat în 1916, în ţară, la „Sf. Sava”. În timpul războiului (1917–1918) se înrolează ca artilerist, luând parte la luptele ce se dădeau în Carpaţii Orientali. După demobilizare pleacă, în 1919, la Paris, unde peste un an va fi admis la École Nationale des Beaux Arts. Îl atrăsese mai întâi pictura, dar acum îşi descoperă şi înclinaţiile de arhitect, inspirat de magnificenţa „seninelor armonii latine”. Încă din 1920 i se încredinţează unele lucrări de restaurare la palatul Mogoşoaia; după trei ani elaborează proiectul Băncii Chrissoveloni. Concepţia lui, sintetizată în formula „simetrii spaţiale”, se întemeiază pe principiile clasice de construcţie, cu temperate accente de modernitate şi cu asimilarea unor elemente din tradiţia românească. Ea este transpusă, cu o sobrietate care impune, într-o seamă de clădiri şi de ansambluri, cum sunt vilele din Eforie Nord, hotelul Rex din Mamaia (împreună cu V. Arion), biserica din Teţcani, postul de radio din Bod, Pavilionul României la Expoziţia Internaţională de la New York (în colaborare cu Octav Doicescu), Institutul de Studii şi Proiectări Energetice. În 1931 se decide să-şi etaleze creaţia picturală (nuduri, peisaje, portrete) într-o primă expoziţie, lăudată de condeie ilustre (Tudor Arghezi, Camil Petrescu). Un moment dramatic survine în existenţa lui după prăbuşirea, la cutremurul din 1940, a blocului Carlton din Capitală. În urma investigaţiilor întreprinse, <span class="CharOverride-1">C.</span> este scos de sub orice acuzaţie, vinovat fiind găsit constructorul. Între 1942 şi 1948 predă, ca profesor suplinitor, un curs de istoria şi teoria arhitecturii la Şcoala Superioară de Arhitectură, lăsând studenţilor o amintire de neuitat prin prestanţa şi căldura rostirii, într-un limbaj de o aleasă plasticitate. După instalarea comuniştilor la putere, <span class="CharOverride-1">C.</span> este condamnat în 1949 la muncă silnică. Pus în libertate în 1953, obţine un post la Direcţia Monumentelor Istorice, unde îşi ia sarcina foarte în serios, colindând, până în 1956 (când e înlăturat ca „duşman al poporului”), nordul Moldovei şi catalogând biserici, mănăstiri, schituri, hanuri, fântâni, parcuri, dintre care o bună parte urmau să fie restaurate. Nutrind o mai veche slăbiciune pentru Iaşi, cucerit de „alhimia subtilă a farmecului” acestui oraş, în 1957 se mută aici. Ca angajat al Centrului Mitropolitan, întocmeşte planuri de refacere a unor ctitorii şi proiectează noi edificii. S-a stins, neaşteptat, în urma unui accident cardiac. </p>
			<p class="Heuristica-BASE"><span class="CharOverride-1">C.</span> colaborează cu studii de specialitate, eseuri despre artă, cronici plastice şi recenzii la „L’Architecture” (Paris), „Revista istorică română”, „Architecture d’aujourd’hui”, „Revista Fundaţiilor Regale”, „Timpul”, „Artă şi tehnică grafică”, „Viaţa românească” ş.a. Împreună cu Octav Doicescu, P.E. Miclescu, Matila C. Ghyka ş.a. scoate revista („caiete de artă şi critică”), de luxoasă înfăţişare şi conţinut dens, „Simetria” (1939–1947), în care are contribuţii de ţinută. A semnat, din când în când, cu iniţiala S. În asociere cu Grigore Ionescu şi Traian Costa traduce din Vitruviu, <span class="CharOverride-2">Despre arhitectură </span>(1964), redactând şi o introducere. O broşură de specialitate, <span class="CharOverride-2">Despre o estetică a reconstrucţiei</span> (1947), nu pierde din vedere „reconstrucţia noastră spirituală”. Spirit aristocratic, în a cărui viziune asupra artei dominantă este tema frumuseţii, <span class="CharOverride-1">C.</span> rămâne ataşat până la capăt unui crez întemeiat pe ordine, măsură, echilibru. Idealul armoniei, proclamat cu un condei vibrant şi euforic, nu-i doar un surâzător concept de filosofie a culturii, ci urcă din fericita alcătuire lăuntrică a unui artist polivalent, care visează treaz la vremurile antice şi la epoca de strălucitoare plenitudini a Renaşterii. O „călătorie în câmpul ideilor” se arată a fi elevata sa incursiune în domeniul de elecţie <span class="CharOverride-2">Introducere în studiul arhitecturii </span>(1926), ca şi acel „essai critique” <span class="CharOverride-2">Palladio</span> (1928), de o pătrunzătoare inteligenţă analitică. Mai tehnic, un dicţionar<span class="CharOverride-2"> </span>de termeni privind arta românească şi universală urmăreşte să precizeze o serie de noţiuni, cu nuanţări implicând perspectiva etică („nu există estetică fără etică”, clasicismul presupune o „atitudine morală”). Conferinţele radiofonice reunite în <span class="CharOverride-2">Arcade, firide şi lespezi</span> (1932) se constituie într-o voluptuoasă peregrinare printre esenţele spiritualităţii noastre, recognoscibile în construcţiile laice şi religioase care, prin „permanenţele” ilustrate, dau specificitate acestui spaţiu. <span class="CharOverride-1">C.</span>, pentru care arhitectura este „cronica vie a trecutului”, „cea mai exactă expresie a istoriei sale”, se preumblă cu o lucidă încântare printre „minuni” precum palatele de odinioară, casele domneşti şi boiereşti, locuinţele ţărăneşti, bisericile, crucile de piatră. Stăruind asupra artei săteşti, cu „frăgezimi” şi „subtilităţi” desfătătoare, supunând unei febrile percepţii valorile plastice de altcândva, estetul nu recomandă o cantonare în trecut de dragul unui „românism” îngrăditor, dar nici o angajare zeloasă în siajul feluritor modernisme. Pentru <span class="CharOverride-1">C.</span>, tradiţia, o „adâncă nelinişte”, contează ca un factor de propulsie spre viitor („a visa trecutul e totuna cu a pregăti viitorul”). Ceea ce urmăreşte el, ca filosof al culturii, în pasionata-i aventură intelectuală, nu sunt, anume, formele şi nici chiar stilurile – deşi se ocupă, de pildă, de înrâurirea stilului bizantin asupra creaţiei autohtone, de stilul brâncovenesc, în care distinge „preocuparea frumuseţii pentru frumuseţe”, şi de cel caracteristic epocii lui Ştefan cel Mare –, ci mai cu seamă „ideea-formă”, „spiritul” din care s-au înfiripat. Sub privirea lui scormonitoare şi mângâioasă deopotrivă, monumentele întâlnite în cale îşi dezvăluie neîntârziat înţelesul simbolic. Pelerinajul, de o senină melancolie, printre emblematice vestigii continuă în <span class="CharOverride-2">Izvoare şi popasuri</span> (1934). Deşteptate din „somnul legendelor”, păstrându-şi „misterul” de poetice irizări, dar descătuşate din solemnul lor „ermetism”, ele par să aibă un „suflet” pe care <span class="CharOverride-1">C.</span> ştie ca puţini alţii să-l descifreze. Printre „hieroglife” şi „ideograme”, hermeneutul admiră cu stilizată emoţie peisaje încărcate de virtualităţi alegorice (Valea Oltului este în acest fel învestită, înainte de reportajul maiestuos retoric al lui Geo Bogza). Îmbătat de întinderea „neţărmurită” a pustiei şi de reverberaţiile magice ale luminii, <span class="CharOverride-1">C.</span> cutreieră un Orient în care istoria se sublimează în metafizic (<span class="CharOverride-2">Pătrar de veghe</span>, 1938). Moartea, atotstăpânitoare în deşertul hipnotic (tulburător prin „dumnezeiasca lui singurătate”), şi viaţa, supusă eternelor năruiri (care încă mărturisesc despre civilizaţiile de odinioară), formează supratema rafinat-penetrantelor însemnări, a căror exaltare nu face decât să confere un plus de intensitate reflecţiei şi un spor de vrajă imaginarului oniric. Lumini şi umbre, culori mirobolante, sonuri misterioase compun ambianţa unui ceremonial descriptiv ritmat în cadenţe ample, de poem. Livrescul, de reflex apolinic, se transfigurează romantic sub freamătul trăirilor călătorului care, în acele „ţinuturi ale distrugerii”, unde timpul pare că s-a oprit, descoperă cu înfrigurare „ideograme ale veşniciei”. În „ţara umbrelor” deznădejdea nu-l covârşeşte pe căutătorul de esenţe pentru că, în eterul sondabil al ideii, el află cheia de boltă: dacă materia stă sub osânda vremelniciei, spiritul dăinuie, renăscând în perpetuitate. Scrisorile către Simon Bayer, trimise între 1955 şi 1959, sunt, în unduiri proustiene, o sensibilă evocare a unor crâmpeie din copilărie. Dar şi un eseu, de o rară calitate a introspecţiei, despre fluidul imprevizibil al memoriei. Pentru <span class="CharOverride-1">C.</span>, „totul are un sens”, detectabil, dincolo de ceea ce se vede, prin „intuiţia suprarealităţii”. În „heraldica” de mitice rezonanţe a îngânduratului epistolier, şi opera de artă poate să incite la o „evadare în supranatural”. Descinzând din imperiul „irealităţii” în orizontul realului, memorialistul povesteşte, cu un fior al retrăirii, despre lumea de culori, miresme şi forme prin care i-a fost dat să treacă. „Spectacolul anotimpurilor”, „descoperirea mării”, „vasta şi luminoasa nostalgie a Moldovei”, a Iaşilor îndeosebi sunt imagini şi stări zugrăvite în aşa fel încât culorile să cânte, lăsând să se întrezărească acele semnificaţii accesibile doar unui iniţiat. Încrezător dintotdeauna în „virtutea cuvântului”, arhitectul de elită se arată a fi, în scrierile lui, şi un prozator plin de seducţii.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Introducere în studiul arhitecturii</span>, Bucureşti, 1926; <span class="CharOverride-2">Palladio</span>, Bucureşti, 1928; <span class="CharOverride-2">Arcade, firide şi lespezi</span>, Bucureşti, 1932; <span class="CharOverride-2">Izvoare şi popasuri</span>, Bucureşti, 1934; ed. îngr. şi introd. Adrian Anghelescu, Bucureşti, 1977; <span class="CharOverride-2">Lumina românească</span>, Bucureşti, 1937; <span class="CharOverride-2">Pătrar de veghe</span>, Bucureşti, 1938; ed. îngr. şi introd. Adrian Anghelescu, Cluj-Napoca, 1977; <span class="CharOverride-2">Despre o estetică a reconstrucţiei</span>, Bucureşti, 1947; ed. pref. Augustin Ioan, postfaţă Mariana Celac, Bucureşti, 2001; <span class="CharOverride-2">Scrieri</span>, pref. Virgil Ierunca, Paris, 1966; <span class="CharOverride-2">Simetrii</span>, Paris, 1971; <span class="CharOverride-2">Scrieri</span>,<span class="CharOverride-2"> </span>Paris, 1987; <span class="CharOverride-2">Introducere la opera lui Vitruviu. Scrisori către Simon</span>, îngr. şi pref. Zamfira Mihail, postfaţă Paul Mihail, Bucureşti, 1993; <span class="CharOverride-2">Scrisorile către Simon</span>, îngr. Ileana Corbea, pref. Nicolae Florescu, Cluj-Napoca, 1993; ed. bilingvă (<span class="CharOverride-2">Scrisorile către Simon – The Letters to Simon</span>), tr. Marie-Lyse Cantacuzino-Ruhemann, pref. Nicolae Florescu, Bucureşti, 2010.</p>
			<p class="Heuristica___m_RPR"><span class="CharOverride-1">Repere bibliografice:</span> Perpessicius, <span class="CharOverride-2">Opere</span>, V, <span class="CharOverride-2">360–364</span>; Călinescu, <span class="CharOverride-2">Opere</span>, III, <span class="CharOverride-2">1379–1383</span>; Mihail Sebastian, <span class="CharOverride-2">Note despre o carte de călătorie</span>, RFR, 1938, 7; Radu Patrulius, <span class="CharOverride-2">George Matei Cantacuzino</span>, „Arhitectura”, 1975, 4, 5; Anghelescu, <span class="CharOverride-2">Creaţie</span>, <span class="CharOverride-2">117–244</span>; Zaciu, <span class="CharOverride-2">Lancea</span>, <span class="CharOverride-2">129–145</span>; Petre Pandrea, <span class="CharOverride-2">Atitudini şi controverse</span>, îngr. şi pref. Gh. Epure, Bucureşti, 1982, <span class="CharOverride-2">547–548</span>; Felea, <span class="CharOverride-2">Prezenţa</span>, <span class="CharOverride-2">140–145</span>; Maftei, <span class="CharOverride-2">Personalităţi</span>, V, <span class="CharOverride-2">67–70</span>; Ierunca, <span class="CharOverride-2">Subiect</span>, <span class="CharOverride-2">31–36</span>; Z. Ornea, <span class="CharOverride-2">Scrieri postume ale lui G.M. Cantacuzino</span>, RL, 1993, 22; Mihai Zamfir, <span class="CharOverride-2">La Bruyère în Moldova</span>,<span class="CharOverride-2"> </span>RL, 1994, 10; <span class="CharOverride-2">Dicţ. scriit. rom.</span>, I, <span class="CharOverride-2">437–440</span>; Zaciu, <span class="CharOverride-2">Departe</span>, <span class="CharOverride-2">39–42</span>;<span class="CharOverride-2"> </span>Constantin Ciopraga, <span class="CharOverride-2">Polivalentul G. M. Cantacuzino</span>, VR, 1999, 10–11; Constantin Ciopraga, <span class="CharOverride-2">Un mare uitat</span>, ALA, 2002, 624; Faifer, <span class="CharOverride-2">Pluta</span>, <span class="CharOverride-2">57–61</span>;<span class="CharOverride-2"> Dicţ. analitic</span>, IV, <span class="CharOverride-2">656–659</span>; Popa, <span class="CharOverride-2">Ist. lit.</span>, I, <span class="CharOverride-2">983–984.</span>  &#9;<span class="Semnatura">F.F. </span></p>
			<p class="Heuristica-PRIMUL"><span class="titlu-12">CANTACUZINO, Ioan</span> (20.I.1757, Istanbul – 3.VII.1828, Kantakuzinka, Ucraina), poet, traducător. Este fiul domniţei Ecaterina, fiica lui Ioan Mavrocordat, domnitor al Moldovei, şi al clucerului Răducanu Cantacuzino. Nu este astfel de mirare că s-a bucurat de favorurile cârmuitorilor Mihail Suţu şi Nicolae Mavrogheni. Era, de altfel, un om abil şi influent şi a pus multă iscusinţă în misiunile diplomatice pe care le-a avut de îndeplinit. I-a surâs, o clipă, gândul de a încerca să obţină tronul Ţării Româneşti. După pacea de la Şiştov (1791), care îi spulberă speranţele că idealul unirii principatelor s-ar putea înfăptui curând, pleacă în Rusia, unde mai fusese şi în tinereţe. I se acordă, prin graţia împărătesei Ecaterina a II-a, gradul de colonel, iar după retragerea din armată este înnobilat cu titlul de cneaz şi primeşte în dar o moşie pe malul drept al Bugului. Aici întemeiază, cu fratele său Nicolae, târgul Kantakuzinka, unde îşi va trăi ultimii ani în tihnă şi reculegere, făcând lecturi din vasta-i bibliotecă, traducând şi redactând memorii.</p>
			<p class="Heuristica-BASE">Vocaţia spătarului <span class="CharOverride-1">C.</span> a fost politica, literatura socotind-o o simplă „petrecere dă vreme”. Format în ambianţa culturală a Moldovei, ca şi în aceea a Rusiei, el este primul poet român cu volum tipărit. Apărută în jurul anului 1795, cel mai probabil la Dubăsari, cărţulia intitulată <span class="CharOverride-2">Poezii noo</span>, care dezvăluie un spirit occidental, cuprinde atât încercări originale, cât şi traduceri sau prelucrări din La Fontaine, cardinalul Fr.-J. de Bernis, Metastasio, Thomas Gray, Marmontel. La confluenţa anacreontismului cu clasicismul şi preromantismul, versurile nu suferă de monotonie tematică. Stihuitorul este un epicureu, celebrând plăcerile vinului şi ale amorului. Erotica lui, pastorală sau senzuală, jubilantă sau lacrimogenă, se împleteşte cu poezia naturii. De o anume graţie şi prospeţime, fragmentul din epitalamul biblic <span class="CharOverride-2">Cântarea Cântărilor</span>, transpus prin intermediul unei versiuni franceze, rămâne cea mai izbutită versificare a lui <span class="CharOverride-1">C.</span>, deloc străină de metrica şi limba poeziei populare. Vâna scriitorului este însă mai ales satirică. Din stihurile lui cu o cadenţă pe alocuri reflexivă se desprinde o intenţie morală, care îi colorează într-un fel aparte pornirea hedonistă. Ici şi colo poate fi întâlnită o adevărată terminologie poetică, unor vocabule mai vechi („icoană”) alăturându-li-se altele mai noi („metaforuri”, „eleghie”). Termenul „poézie”, cu acest accent – semn al filierei ruseşti – este, s-ar părea, folosit pentru prima oară la noi de <span class="CharOverride-1">C.</span> I se datorează şi cea dintâi tălmăcire din literatura engleză, <span class="CharOverride-2">An Essay on Man</span> al lui Alexander Pope, transpus în româneşte în 1807 (<span class="CharOverride-2">Cercarea asupra omului</span>) prin intermediarul francez al lui Silhouette. A mai tradus din Florian, Montesquieu, Fr. Baculard d’Arnaud. Piesa <span class="CharOverride-2">Narchis sau Îndrăgitul dă însuş de sine</span> (1794) este prima versiune în româneşte a scrierii lui J.-J. Rousseau, lăsată în manuscris, ca şi alte traduceri, recuperată în seria <span class="CharOverride-2">Texte uitate – texte regăsite </span>(III, 2004).</p>
			<p class="Default ParaOverride-1"><span class="CharOverride-8">Fără a avea cursivitatea și muzicalitatea </span><span class="CharOverride-9">Testamentului</span><span class="CharOverride-8"> lui Ienăchiță Văcărescu și, din nefericire, fără să intre la timp în circuitul literaturii, arta poetică a lui Ioan Cantacuzino merită a fi reținută nu numai pentru încercarea de a forța limba „să întrupeze nentrupări” și „să iconească nevederi” (superbe vorbe, inspirate expresii pentru a sugera meșteșugul poeticesc!), dar și pentru ideea că poezia este „oareșcare răsfățare a chibzuinții”, cum scrie el în </span><span class="CharOverride-9">Predoslovie</span><span class="CharOverride-8">, adică o bucurie a spiritului, o osteneală plăcută, în fine, o petrecere cu cuvinte, nu pentru alții, ci doar pentru sine. Dar dacă este o bucurie, un răsfăț estetic pentru sine, nu este, </span><span class="CharOverride-9">ipso facto</span><span class="CharOverride-8">, și un răsfăț, o bucurie estetică pentru alții? Modest sau, poate mai aproape de adevăr, orgolios modest, poetul cneaz, sincronizat cât de cât cu sensibilitatea literară occidentală, nu vrea să-și pună în evidență osteneala de a scrie („</span><span class="CharOverride-8">săvârșirea meșteșugului poeticesc”), ci doar să sugereze modul hedonist în care își petrece timpul („toate acestea s-au făcut mai mult pentru petrecere dă vreme”), adică petrecerea timpului cu lucruri frumoase și gratuite. Sau poate lucruri ce sunt frumoase pentru că sunt gratuite... Cu alte vorbe, poezia are și un caracter ludic, nu-i numai un chin, o osteneală, este înainte de toate o </span><span class="CharOverride-9">răsfățare chibzuită</span><span class="CharOverride-8">, zice el. O răsfățare care recuperează (exprimă, sugerează) „ființa tinereților”. Iscusit, bine ticluit meșteșug poeticesc ne promite, așadar, acest om de arme în </span><span class="CharOverride-9">Predoslovia</span><span class="CharOverride-8"> stihurilor sale noo, „pă limba românească” și cu „închipuirea celor vechi poetici”.</span></p>
			<p class="Heuristica_CITAT_semnat ParaOverride-2">EUGEN SIMION</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Poezii noo alcătuite dă I...C...</span> [Dubăsari], [1795–1796]; ed. îngr. şi pref. Andrei Nestorescu, DML, VI; ed. îngr. şi introd. Ion Nuţă, Iaşi, 2005.</p>
			<p class="Heuristica___m_RPR"><span class="CharOverride-1">Repere bibliografice:</span><span class="CharOverride-2"> </span>G. Ivănescu, <span class="CharOverride-2">Un poet român necunoscut din a doua jumătate a secolului XVIII</span>,<span class="CharOverride-2"> </span>IL, 1953, 3–4; G. Ivănescu, N.A. Ursu, <span class="CharOverride-2">Un scriitor muntean de la sfârşitul secolului al XVIII-lea: Ioan Cantacuzino</span>, ALIL, t. X, 1959, fasc. 1–2; Piru, <span class="CharOverride-2">Ist. lit.</span>, II, <span class="CharOverride-2">386–390</span>;<span class="CharOverride-2"> Ist. lit.</span>,<span class="CharOverride-2"> </span>II, <span class="CharOverride-2">180–183</span>; Duţu, <span class="CharOverride-2">Coordonate</span>, <span class="CharOverride-2">168–170</span>, <span class="CharOverride-2">199–212</span>;<span class="CharOverride-2"> </span>Ivaşcu,<span class="CharOverride-2"> Ist. lit.</span>,<span class="CharOverride-2"> </span>I, <span class="CharOverride-2">338–339</span>; Anghelescu, <span class="CharOverride-2">Preromant. rom.</span>, <span class="CharOverride-2">102–109</span>; Cornea<span class="CharOverride-2">, Originile</span>,<span class="CharOverride-2"> 143–146</span>; <span class="CharOverride-2">Dicţ. lit. 1900</span>, <span class="CharOverride-2">147–148</span>; Scarlat, <span class="CharOverride-2">Ist. poeziei</span>, I, <span class="CharOverride-2">191–194</span>; Mircea Anghelescu, <span class="CharOverride-2">„Poezii nouă” de acum două veacuri</span>, LCF, 1994, 8; <span class="CharOverride-2">Dicţ. scriit. rom.</span>, I, <span class="CharOverride-2">440. &#9;</span><span class="Semnatura">F.F.</span></p>
			<p class="Heuristica-PRIMUL"><span class="titlu-12">CANTACUZINO, Mihai</span> (1723 – 1793), istoriograf. În spiţa multicentenară a Cantacuzinilor, <span class="CharOverride-1">C.</span> se înscrie în a 20-a generaţie (din care patru ilustrau deja o viguroasă ramură nord-dunăreană), ca fiu al lui Matei Cantacuzino, mare ban al Craiovei, şi al Păunei (provenind din neamul Rustea), şi strănepot, în linie colaterală, al stolnicului Constantin Cantacuzino. Tânărul educat şi chibzuit preia, îndată după moartea tatălui (1742), succesiunea unei averi considerabile (o va administra ireproşabil, îndepărtând treptat pericolul creanţelor ce o grevau) şi, ca şi fraţii săi, Pârvu şi Radu, începe a urca în ierarhia boierească. Căsătoria cu Elena Văcărescu (nepoată a domniţei Safta Brâncoveanu) îi va consolida poziţia şi influenţa; e, rând pe rând, mare medelnicer (1746), vel stolnic, mare vistier, vel logofăt şi mare ban (1770), parcurs urmat nu fără incidente (câţiva dintre fanarioţi îi sunt făţiş ostili). Sub efemera guvernare a lui Matei Ghica (1752–1753), va fi silit să caute refugiu în Moldova, iar Ştefan Racoviţă îl trimitea în temniţă demonstrativ, întrucât opusese rezistenţă, ca vel vistier, la instituirea taxei fumăritului. Reinstalat în scaun, Scarlat Ghica îi va numi pe Pârvu şi pe Mihai locţiitori domneşti, cei doi adoptă însă de acum o atitudine tranşantă vizând emanciparea Ţării Româneşti de sub regimul Porţii; în acest sens, războiul ruso–turc (1768–1774) îl află antrenat pe <span class="CharOverride-1">C.</span> în redactarea unei vaste corespondenţe diplomatice. Deşi marcat de vestea uciderii lui Pârvu (răpus, cu „volintirii” săi, după o dură confruntare cu armata otomană la Comana), <span class="CharOverride-1">C.</span> îşi continuă, în iarna lui 1770, călătoria asumată, pentru ca, în aprilie acelaşi an, să se alăture, la Petersburg, soliei moldo-vlahe care solicita sprijin din partea „pravoslavnicei” ţarine pentru cauza românilor. Cu un discurs notabil – şi modern –, banul depune stăruinţe, mai târziu, şi ca participant la convorbirile purtate cu prilejul Congresului de la Focşani (1772), unde pleda pentru independenţa Ţărilor Române sub un protectorat al Marilor Puteri, ca unică alternativă la nefericita lor abandonare sub apăsarea unui jug ce „deja se clatină”. Într-un memoriu adresat deopotrivă Rusiei, Austriei şi Prusiei, urmaşul stolnicului aminteşte de climatul potrivit şi „marea rodnicie” a pământurilor de aici, pentru a motiva, apoi – surprinzător şi, s-ar părea, întâia oară într-o formulare fără echivoc în istoriografia de la noi –, câştigul estimat ce l-ar aduce la stabilitatea regiunii unirea celor două state româneşti într-un puternic principat, văzut ca un posibil contrafort de apărare a „cuvântului creştin” la Dunăre. Pacea semnată însă, în 1774, la Kuciuk-Kainargi va consfinţi la Bucureşti o deziluzie, iar <span class="CharOverride-1">C.</span>, expus în noile împrejurări, se retrage, cu familia, în Rusia. În ianuarie 1775 Ecaterina a II-a îi conferă demnităţi (rang de consilier de stat şi gradul onorific de general-maior), acordându-i, între privilegii, o reşedinţă şi mai multe sate în ţinutul Moghilev (în Ucraina de azi); în iulie 1775 vine în țară pentru a-și lichida averea.</p>
			<p class="Heuristica-BASE">În Rusia <span class="CharOverride-1">C.</span> îşi încheie, în 1776, prima sinteză istoriografică (în limba greacă): <span class="CharOverride-2">Istoria politică şi geografică a Ţării Româneşti</span>, în care informaţia, bogată şi diversă (cu caracter istoric, geografic, juridic, economic şi statistic), şi prezentarea sistematică împrumutau deja din spiritul metodic şi pragmatic al veacului iluminist. <span class="CharOverride-2">Istoria...</span> expune faptele succint, de la fondarea ţării (anul „descălecatului” lui Negru-vodă e, potrivit lui <span class="CharOverride-1">C.</span>, 1215) până la Alexandru Ipsilanti (septembrie 1774), în timp ce în „cronologia critică” a voievozilor munteni, prezentă în anexă, apar notate scrupulos, între izvoarele care servesc documentarea, cronici interne (primul creditat este, de înţeles, <span class="CharOverride-2">Letopiseţul cantacuzinesc</span>), dar şi istorii consacrate, bizantine, ungureşti, sârbeşti sau autori moderni, ca heraldistul Martin Schmeitzel ori geograful A.F. Büsching, citat la zi, cu <span class="CharOverride-2">Erdbeschreibung</span> din 1776. Extrase din corespondenţa de familie aparţinând Cantacuzinilor şi Brâncovenilor, hrisoave, condici de moşii, liste contabile sporesc cota de inedit a consemnărilor odată cu apropierea de prezent. Structura cărţii, scrupulul „ştiinţific”, ispita informaţiei enciclopedice fac manifestă influenţa lui Dimitrie Cantemir (văzută ca un repertoriu „preţios” de date, <span class="CharOverride-2">Istoria...</span> avea să-i sugereze lui N. Iorga o replică, târzie şi valahă, la <span class="CharOverride-2">Descriptio Moldaviae</span>), după cum umanismul stolnicului Cantacuzino rodeşte în discursul ce reface pertinent, concis, argumentaţia privind originea daco-romană a poporului şi evoluţia, în plan istoric şi lingvistic unitară, pe teritoriul celor trei state româneşti. Păstrând formal anonimatul asupra cărturarului pribeag, scrierea se va difuza în Principate, apoi şi în Transilvania (unde Gh. Şincai o foloseşte în <span class="CharOverride-2">Hronica românilor</span>). Din circa zece manuscrise semnalate, cinci reprezintă copii ale redacţiei greceşti, restul vehiculând (în forme lacunare, imperfecte) o primă versiune românească, datorată unor traducători de la sfârşitul veacului al XVIII-lea, care nu-şi afirmă, la rândul lor, identitatea. În varianta grecească, <span class="CharOverride-2">Istoria...</span> se imprima la Viena, în 1806, ca un synopsis anonim, în editura unor „fraţi Tunusli”. Ediţia (în care scapă, din păcate, destule imprecizii şi erori) capta o jumătate de secol mai târziu atenţia lui G. Sion, cel ce repune în 1863, primul, pe autor în drept, dând la iveală şi o nouă tălmăcire. În <span class="CharOverride-2">Ghenealoghia familiei Cantacuzinilor</span>, ca autentic paznic al tezaurului, <span class="CharOverride-1">C.</span> se va întemeia întâi de toate pe documente existente în arhiva ce îi revine, prin legat, de la antecesori. Finalizează, astfel, un al doilea proiect, în care investeşte cu devotament şi caută a comenta cu obiectivitate în marginea izvoarelor parcurse (şi citate), excepţie făcând mai fantezistul preambul ce tinde, în virtutea unui exerciţiu încă agreat în epocă, la mitizarea îndepărtatelor origini, bizantine, ale neamului. Textul (datat în manuscris 1787 şi editat, graţie lui N. Iorga, în 1902) dezvăluie, în plus, stilul evoluat al cărturarului, ce povesteşte dezinvolt, şi tenta de spectacol narativ, învederând destinul romanesc – dramatic, alteori shakespearean – al unor „personaje”, ca străbunul aventurier Andronic sau influentul său urmaş, postelnicul Constantin Cantacuzino, cel suprimat, compensator, între zidirile de la Snagov (un veritabil „turn al Londrei”, în uzanţa vremii). Portrete construite în tipare clasice (al stolnicului erudit, peripatetizând cu dascălii, „spudeii” şi „bărbaţii procopsiţi”) se însoţesc cu episoadele şarjând eroi excentrici şi vocaţii picareşti, ca în cazul unei controversate beizadele, Răducanu/Rudolf Cantacuzino, prinţ scăpătat al Imperiului German şi fost mare maestru al Ordinului „Sfântul Gheorghe”, dizgraţiat după ce traficase, expert şi eficient pentru un timp, titluri de cavaler în lumea parvenită a negustorimii vieneze. În fine, memorialistul <span class="CharOverride-1">C.</span> reconstituie filmul evenimentelor contemporane, descoperind, ca într-un sumbru periplu iniţiatic, culisele politicii perfide şi stresante şi versatilul labirint fanariot, pavat, în fals răsfăţ, cu capete ce cad, credule sau duplicitare. Potrivit unui studiu filologic de dată mai recentă, <span class="CharOverride-1">C.</span> ar fi tradus, în perioada de exil, primele patru tomuri din jurnalul lui Joseph Delaporte (<span class="CharOverride-2">Le Voyageur français</span>). Utilizând textul original în paralel cu două ediţii transpuse în ruseşte după 1778, banul ar fi tradus din cartea abatelui francez până în pragul senectuţii (în spaţiul românesc cărțile lui Delaporte pătrund şi circulă, se pare, curând după 1780, dovadă copiile manuscrise comandate în Moldova şi Valahia). În prima jumătate a veacului al XIX-lea traducerea (în copie moldovenească) trezeşte interesul lui N. Iorga, prin străduinţa căruia tomul întâi apare publicat în 1940. Fără a insista, istoricul înclină a pune, la acea vreme, tălmăcirea pe seama unui cleric cultivat ca Amfilohie, episcop de Hotin între 1767 şi 1770 şi precursor al reformelor şcolare în Moldova, dar afirmaţia e contrazisă mai în urmă de lingvişti.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Istoria politică şi geografică a Ţării Româneşti</span>, tr. G. Sion, Bucureşti, 1863; <span class="CharOverride-2">Genealogia Cantacuzinilor</span>, îngr. şi introd. N. Iorga, Bucureşti, 1902; <span class="CharOverride-2">Ghenealoghia Cantacuzinilor</span>, LRM, <span class="CharOverride-2">254–264</span>.</p>
			<p class="Heuristica___m_RPR"><span class="CharOverride-1">Repere bibliografice:</span> N. Iorga,<span class="CharOverride-1"> </span><span class="CharOverride-2">Despre Cantacuzini</span>, Bucureşti, 1902; N. Iorga, <span class="CharOverride-2">Documente privitoare la familia Cantacuzino</span>, Bucureşti, 1902;<span class="CharOverride-1"> </span>G.M. Ionescu, <span class="CharOverride-2">Generalul-maior al Rusiei Mihai Cantacuzino</span>,<span class="CharOverride-2"> </span>Bucureşti, 1905; G. Pascu, <span class="CharOverride-2">Mihail Cantacuzino</span>, CI, 1925, 1; Iorga, <span class="CharOverride-2">Ist. lit. XVIII</span>, I, <span class="CharOverride-2">136</span>, <span class="CharOverride-2">141–143</span>, <span class="CharOverride-2">381</span>,<span class="CharOverride-2"> 410</span>,<span class="CharOverride-2"> 412</span>,<span class="CharOverride-2"> </span>II, <span class="CharOverride-2">93–94</span>,<span class="CharOverride-2"> 101–102</span>,<span class="CharOverride-2"> 114</span>,<span class="CharOverride-2"> 185</span>; Ilie Corfus, <span class="CharOverride-2">În legătură cu opera lui Mihai Cantacuzino</span>,<span class="CharOverride-2"> </span>RIR, 1946, fasc. 2; <span class="CharOverride-2">Ist. lit.</span>, I, <span class="CharOverride-2">636–639</span>,<span class="CharOverride-2"> 646</span>; N.A. Ursu, <span class="CharOverride-2">Formarea terminologiei ştiinţifice româneşti</span>,<span class="CharOverride-2"> </span>Bucureşti, 1962, <span class="CharOverride-2">17–19</span>; Piru, <span class="CharOverride-2">Ist. lit.</span>, I, <span class="CharOverride-2">417–418</span>; <span class="CharOverride-2">Ist. lit.</span>, I, <span class="CharOverride-2">636–639</span>; <span class="CharOverride-2">Dicţ. lit. 1900</span>, <span class="CharOverride-2">148–149</span>; Eugenia Dima, <span class="CharOverride-2">Limba traducerilor laice din a doua jumătate a secolului al XVIII-lea din Muntenia</span>, Iaşi, 1988, <span class="CharOverride-2">25–40</span>; Ciobanu, <span class="CharOverride-2">Ist. lit. </span>(1989), <span class="CharOverride-2">354–356</span>; Ion Mihai Cantacuzino,<span class="CharOverride-2"> O mie de ani în Balcani</span>, tr. Maria Şerbănescu şi Sabina Drăgoi, Bucureşti, 1996,<span class="CharOverride-2"> 223–237</span>,<span class="CharOverride-2"> passim</span>;<span class="CharOverride-2"> </span>Mihai Sorin Rădulescu, <span class="CharOverride-2">Banul Mihai Cantacuzino (1723 – c. 1790)</span>, „Arhiva genealogică”, 1999, 1–4; Eugenia Dima,<span class="CharOverride-2"> Mihai Cantacuzino, traducătorul în limba română al „Voiajorului francez” al lui Joseph Delaporte</span>, în <span class="CharOverride-2">In honorem Gabriel Ştrempel</span>, Satu Mare, 2006;<span class="CharOverride-2"> </span>Filip Lucian Iorga, <span class="CharOverride-2">Mitologiile genealogice, mitologii politice: definire, teritoriu, exemplificări</span>,<span class="CharOverride-2"> </span>„Sfera politicii”, 2012, 5; Călin Felezeu, <span class="CharOverride-2">Între fanariotism şi mişcarea de emancipare naţională. Modelul cantemirian de abordare a imaginii Imperiului Otoman în cultura românească scrisă</span>,<span class="CharOverride-2"> </span>„Tabor”, 2012, 2. &#9;<span class="Semnatura">R.Ş. </span></p>
		</div>
		<div class="_idGenObjectLayout-1">
			<div id="_idContainer023" class="Basic-Text-Frame">
			</div>
		</div>
		<div id="_idContainer024" class="Basic-Text-Frame">
			<p class="Basic-Paragraph"><span class="CharOverride-2">Cabac</span></p>
		</div>
		<div id="_idContainer025" class="Basic-Text-Frame">
			<p class="Basic-Paragraph ParaOverride-3"><span class="CharOverride-2">Cacoveanu</span></p>
		</div>
		<div id="_idContainer026" class="Basic-Text-Frame">
			<p class="Basic-Paragraph"><span class="CharOverride-2">Cacoveanu</span></p>
		</div>
		<div id="_idContainer027" class="Basic-Text-Frame">
			<p class="Basic-Paragraph ParaOverride-3"><span class="CharOverride-2">Cadran</span></p>
		</div>
		<div id="_idContainer028" class="Basic-Text-Frame">
			<p class="Basic-Paragraph"><span class="CharOverride-2">Cadran</span></p>
		</div>
		<div id="_idContainer029" class="Basic-Text-Frame">
			<p class="Basic-Paragraph ParaOverride-3"><span class="CharOverride-2">Caete </span></p>
		</div>
		<div class="_idGenObjectLayout-1">
			<div id="_idContainer030" class="_idGenObjectStyleOverride-1">
				<img class="_idGenObjectAttribute-1" src="01_DGLR_C_3-59-web-resources/image/Caete_de_dor.png" alt="" />
			</div>
		</div>
		<div id="_idContainer031" class="Basic-Text-Frame">
			<p class="Basic-Paragraph"><span class="CharOverride-2">Cafeneaua</span></p>
		</div>
		<div id="_idContainer032" class="Basic-Text-Frame">
			<p class="Basic-Paragraph ParaOverride-3"><span class="CharOverride-2">Cafeneaua</span></p>
		</div>
		<div id="_idContainer033" class="Basic-Text-Frame">
			<p class="Basic-Paragraph"><span class="CharOverride-2">Cahiers</span></p>
		</div>
		<div id="_idContainer034" class="Basic-Text-Frame">
			<p class="Basic-Paragraph ParaOverride-3"><span class="CharOverride-2">Cahiers</span></p>
		</div>
		<div id="_idContainer035" class="Basic-Text-Frame">
			<p class="Basic-Paragraph"><span class="CharOverride-2">Caiet</span></p>
		</div>
		<div id="_idContainer036" class="Basic-Text-Frame">
			<p class="Basic-Paragraph ParaOverride-3"><span class="CharOverride-2">Caiet</span></p>
		</div>
		<div id="_idContainer037" class="Basic-Text-Frame">
			<p class="Basic-Paragraph"><span class="CharOverride-2">Caiete</span></p>
		</div>
		<div id="_idContainer038" class="Basic-Text-Frame">
			<p class="Basic-Paragraph ParaOverride-3"><span class="CharOverride-2">Caiete</span></p>
		</div>
		<div id="_idContainer039" class="Basic-Text-Frame">
			<p class="Basic-Paragraph"><span class="CharOverride-2">Caiete</span></p>
		</div>
		<div id="_idContainer040" class="Basic-Text-Frame">
			<p class="Legenda_BUN">Redacția revistei „Caiete critice” în anul 2004</p>
		</div>
		<div class="_idGenObjectLayout-1">
			<div id="_idContainer041" class="_idGenObjectStyleOverride-1">
				<img class="_idGenObjectAttribute-1" src="01_DGLR_C_3-59-web-resources/image/Caiete_critice_redactie_-_legenda.jpg" alt="" />
			</div>
		</div>
		<div id="_idContainer042" class="Basic-Text-Frame">
			<p class="Basic-Paragraph ParaOverride-3"><span class="CharOverride-2">Caiete</span></p>
		</div>
		<div id="_idContainer043" class="Basic-Text-Frame">
			<p class="Basic-Paragraph"><span class="CharOverride-2">Caiete</span></p>
		</div>
		<div id="_idContainer044" class="Basic-Text-Frame">
			<p class="Basic-Paragraph ParaOverride-3"><span class="CharOverride-2">Caiete</span></p>
		</div>
		<div id="_idContainer045" class="Basic-Text-Frame">
			<p class="Basic-Paragraph"><span class="CharOverride-2">Caiete</span></p>
		</div>
		<div id="_idContainer046" class="Basic-Text-Frame">
			<p class="Basic-Paragraph ParaOverride-3"><span class="CharOverride-2">Ca</span><span class="CharOverride-10">Ï</span><span class="CharOverride-2">r</span></p>
		</div>
		<div id="_idContainer047" class="Basic-Text-Frame">
			<p class="Basic-Paragraph"><span class="CharOverride-2">Cala</span><span class="CharOverride-10">Ï</span><span class="CharOverride-2">s</span></p>
		</div>
		<div id="_idContainer048" class="Basic-Text-Frame">
			<p class="Basic-Paragraph ParaOverride-3"><span class="CharOverride-2">Caleidoscop</span></p>
		</div>
		<div id="_idContainer049" class="Basic-Text-Frame">
			<p class="Basic-Paragraph"><span class="CharOverride-2">Calendar</span></p>
		</div>
		<div id="_idContainer050" class="Basic-Text-Frame">
			<p class="Basic-Paragraph ParaOverride-3"><span class="CharOverride-2">Calendar</span></p>
		</div>
		<div id="_idContainer051" class="Basic-Text-Frame">
			<p class="Basic-Paragraph"><span class="CharOverride-2">Calendar</span></p>
		</div>
		<div id="_idContainer052" class="Basic-Text-Frame">
			<p class="Basic-Paragraph ParaOverride-3"><span class="CharOverride-2">Calendar</span></p>
		</div>
		<div id="_idContainer053" class="Basic-Text-Frame">
			<p class="Basic-Paragraph"><span class="CharOverride-2">Calendarul</span></p>
		</div>
		<div id="_idContainer054" class="Basic-Text-Frame">
			<p class="Basic-Paragraph ParaOverride-3"><span class="CharOverride-2">Calendarul</span></p>
		</div>
		<div id="_idContainer055" class="Basic-Text-Frame">
			<p class="Basic-Paragraph"><span class="CharOverride-2">Calendarul</span></p>
		</div>
		<div id="_idContainer056" class="Basic-Text-Frame">
			<p class="Basic-Paragraph ParaOverride-3"><span class="CharOverride-2">Calende</span></p>
		</div>
		<div id="_idContainer057" class="Basic-Text-Frame">
			<p class="Basic-Paragraph"><span class="CharOverride-2">Callimachi</span></p>
		</div>
		<div id="_idContainer058" class="Basic-Text-Frame">
			<p class="Basic-Paragraph ParaOverride-3"><span class="CharOverride-2">Callimachi</span></p>
		</div>
		<div id="_idContainer059" class="Basic-Text-Frame">
			<p class="Basic-Paragraph"><span class="CharOverride-2">Callimachi</span></p>
		</div>
		<div id="_idContainer060" class="Basic-Text-Frame">
			<p class="Basic-Paragraph ParaOverride-3"><span class="CharOverride-2">Calovia</span></p>
		</div>
		<div id="_idContainer061" class="Basic-Text-Frame">
			<p class="Basic-Paragraph"><span class="CharOverride-2">Camariano</span></p>
		</div>
		<div id="_idContainer062" class="Basic-Text-Frame">
			<p class="Basic-Paragraph ParaOverride-3"><span class="CharOverride-2">Camariano</span></p>
		</div>
		<div id="_idContainer063" class="Basic-Text-Frame">
			<p class="Basic-Paragraph"><span class="CharOverride-2">Camariano-Cioran</span></p>
		</div>
		<div id="_idContainer064" class="Basic-Text-Frame">
			<p class="Basic-Paragraph ParaOverride-3"><span class="CharOverride-2">Camilar</span></p>
		</div>
		<div id="_idContainer065" class="Basic-Text-Frame">
			<p class="Basic-Paragraph"><span class="CharOverride-2">Camilar</span></p>
		</div>
		<div id="_idContainer066" class="Basic-Text-Frame">
			<p class="Basic-Paragraph ParaOverride-3"><span class="CharOverride-2">Cancel</span></p>
		</div>
		<div id="_idContainer067" class="Basic-Text-Frame">
			<p class="Basic-Paragraph"><span class="CharOverride-2">Cancicov</span></p>
		</div>
		<div class="_idGenObjectLayout-1">
			<div id="_idContainer068" class="_idGenObjectStyleOverride-1">
			</div>
		</div>
		<div id="_idContainer069" class="Basic-Text-Frame">
			<p class="Basic-Paragraph ParaOverride-3"><span class="CharOverride-2">Candiano-Popescu</span></p>
		</div>
		<div id="_idContainer070" class="Basic-Text-Frame">
			<p class="Basic-Paragraph"><span class="CharOverride-2">Candrea</span></p>
		</div>
		<div id="_idContainer071" class="Basic-Text-Frame">
			<p class="Basic-Paragraph ParaOverride-3"><span class="CharOverride-2">Candrea</span></p>
		</div>
		<div id="_idContainer072" class="Basic-Text-Frame">
			<p class="Basic-Paragraph"><span class="CharOverride-2">Canianu</span></p>
		</div>
		<div id="_idContainer073" class="Basic-Text-Frame">
			<p class="Basic-Paragraph ParaOverride-3"><span class="CharOverride-2">Cantacuzino</span></p>
		</div>
		<div id="_idContainer074" class="Basic-Text-Frame">
			<p class="Basic-Paragraph"><span class="CharOverride-2">Cantacuzino</span></p>
		</div>
		<div id="_idContainer075" class="Basic-Text-Frame">
			<p class="Basic-Paragraph ParaOverride-3"><span class="CharOverride-2">Cantacuzino</span></p>
		</div>
		<div id="_idContainer076" class="Basic-Text-Frame">
			<p class="Legenda_BUN">Ex libris Constantini Cantacuzeni</p>
		</div>
		<div class="_idGenObjectLayout-1">
			<div id="_idContainer077" class="_idGenObjectStyleOverride-1">
				<img class="_idGenObjectAttribute-1" src="01_DGLR_C_3-59-web-resources/image/cs_02.jpg" alt="" />
			</div>
		</div>
		<div id="_idContainer078" class="Basic-Text-Frame">
			<p class="Basic-Paragraph"><span class="CharOverride-2">Cantacuzino</span></p>
		</div>
		<div class="_idGenObjectLayout-1">
			<div id="_idContainer079" class="_idGenObjectStyleOverride-1">
				<img class="_idGenObjectAttribute-1" src="01_DGLR_C_3-59-web-resources/image/cs_03.jpg" alt="" />
			</div>
		</div>
		<div id="_idContainer080" class="Basic-Text-Frame">
			<p class="Legenda_BUN">Stolnicul şi soţia sa Safta Buhuş, <br />în fresca de la Biserica Filipeşti Târg</p>
		</div>
		<div id="_idContainer081" class="Basic-Text-Frame">
			<p class="Basic-Paragraph ParaOverride-3"><span class="CharOverride-2">Cantacuzino</span></p>
		</div>
		<div id="_idContainer082" class="Basic-Text-Frame">
			<p class="Basic-Paragraph"><span class="CharOverride-2">Cantacuzino</span></p>
		</div>
		<div id="_idContainer083" class="Basic-Text-Frame">
			<p class="Basic-Paragraph ParaOverride-3"><span class="CharOverride-2">Cantacuzino</span></p>
		</div>
		<div id="_idContainer084" class="Basic-Text-Frame">
			<p class="Legenda_BUN">Autoportret</p>
		</div>
		<div class="_idGenObjectLayout-1">
			<div id="_idContainer085" class="_idGenObjectStyleOverride-1">
				<img class="_idGenObjectAttribute-1" src="01_DGLR_C_3-59-web-resources/image/cgm_02.png" alt="" />
			</div>
		</div>
		<div id="_idContainer086" class="Basic-Text-Frame">
			<p class="Basic-Paragraph"><span class="CharOverride-2">Cantacuzino</span></p>
		</div>
		<div class="_idGenObjectLayout-1">
			<div id="_idContainer087" class="_idGenObjectStyleOverride-1">
				<img class="_idGenObjectAttribute-1" src="01_DGLR_C_3-59-web-resources/image/Cantacuzino_Ioan.jpg" alt="" />
			</div>
		</div>
		<div id="_idContainer088" class="Basic-Text-Frame">
			<p class="Basic-Paragraph ParaOverride-3"><span class="CharOverride-2">Cantacuzino</span></p>
		</div>
		<div id="_idContainer089" class="Basic-Text-Frame">
			<p class="Basic-Paragraph"><span class="CharOverride-2">Cantacuzino</span></p>
		</div>
		<div id="_idContainer090" class="Basic-Text-Frame">
			<p class="Basic-Paragraph ParaOverride-3"><span class="CharOverride-2">Cantacuzino</span></p>
		</div>
	</body>
</html>

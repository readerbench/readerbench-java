<!DOCTYPE html>
<html>
	<head>
		<meta charset="utf-8" />
		<title>11B_1077-1166_Buciu-Buzura</title>
		<link href="11B_1077-1166_Buciu-Buzura-web-resources/css/idGeneratedStyles.css" rel="stylesheet" type="text/css" />
	</head>
	<body id="x11B_1077-1166_Buciu-Buzura" lang="ro-RO">
		<div id="_idContainer042" class="_idGenObjectStyleOverride-1">
			<p class="Heuristica-PRIMUL"><span class="titlu-12">BUCIU, Marian Victor</span> (4.II.1954, Nicolae Titulescu, j. Olt), critic și istoric literar, prozator. Este fiul Didei şi al lui Victor Buciu. Îşi începe învățătura la şcoala elementară din comuna natală (1961–1966), continuând-o la Școala Medie nr. 5, ulterior Liceul „Ion Minulescu“ din Slatina (1967–1973). În 1974–1975 urmează Şcoala Postliceală de Comerţ Exterior din Bucureşti, apoi Facultatea de Filologie şi Istorie a Universităţii din Craiova (1977–1981). După absolvire devine profesor în învăţământul preuniversitar, funcţionând în această calitate până în 1990, în mai multe comune (Jupâneşti, Ioneşti, Alimăneşti–Izvoarele) din judeţele Gorj şi Olt. Un an este detaşat director-adjunct la Şcoala Ajutătoare din Filiaşi. Ulterior (1990–1991) este redactor la ziarul „Independentul” din Craiova. Din toamna anului 1990 a fost și asistent asociat la Facultatea de Litere și Istorie a Universităţii din Craiova, iar din februarie 1992 a devenit cadru didactic permanent al aceleiaşi universităţi, parcurgând treptele didactice până la gradul de profesor la Catedra de literatura română, universală și comparată. Este doctor în filologie în urma susţinerii în 1993, la Universitatea din Craiova, a tezei <span class="CharOverride-1">Romanul lui Nicolae Breban, </span>publicată într-o formă concentrată sub titlul <span class="CharOverride-1">Breban.  Eseu despre stratagemele supravieţuirii narative</span> (1996). <span class="CharOverride-2">B.</span> a debutat cu fragmentul de roman <span class="CharOverride-1">Miezul nopţii</span> în revista „Amfiteatru“ (1974). Debutul editorial este reprezentat de romanul <span class="CharOverride-1">Concediu fără plată</span> (apărut în 1980). I s-au acordat mai multe distincții, printre care Premiul revistei „Ramuri” (1991), Premiul Filialei Craiova a Uniunii Scriitorilor (1995, 2001, 2007).</p>
			<p class="Heuristica-BASE">Cele două cărţi de beletristică publicate de <span class="CharOverride-2">B</span>. în anii ’80 – romanul <span class="CharOverride-1">Concediu fără plată </span>şi volumul de povestiri <span class="CharOverride-1">Pe scări, deasupra lumii</span> (1987) – aduceau o proză de calitate, sincronă cu orizontul estetic şi tematic propriu epocii, totuşi fără atribute de excelenţă care să îi aducă notorietatea. „Cariera“ de autor a lui <span class="CharOverride-2">B.</span> avea să se relanseze pe tărâmul criticii literare, unde eforturile hermeneutice şi de încadrare teoretică şi istorică au vizat atât figuri clasicizate ale literaturii moderne, ca în <span class="CharOverride-1">Celălalt Arghezi. Eseu de poetică retorică a prozei</span>, <span class="CharOverride-1">Ionesco. Eseu despre onto-retorica literaturii</span> (1996), <span class="CharOverride-1">E.M. Cioran – Despărţirea continuă a Autorului cel Rău. Eseu despre onto-retorica Textului cioranian</span> (1996), <span class="CharOverride-1">Onto-retorica lui I.L. Caragiale</span> (1997), cât şi autori în curs de „clasicizare”, precum în <span class="CharOverride-1">Breban. Eseu despre stratagemele supravieţuirii narative</span>, „<span class="CharOverride-1">Animale bolnave” de Nicolae Breban </span>(2002), <span class="CharOverride-1">Voința și puterea creației. Opera lui Nicolae Breban </span>(2009) sau în <span class="CharOverride-1">Ţepeneag. Între onirism, textualism, postmodernism</span> (1998). În prima etapă a activităţii lui criticul se individualiza îndeosebi prin aplicarea tenace a unei metode de factură proprie, prin care cercetarea şi interpretarea operelor literare echivala cu învederarea a ceea ce el numeşte „onto-retorica“ acestora. În contribuţiile mai recente <span class="CharOverride-2">B.</span> pare să fi atenuat aspectul demonstrativ, programatic şi tehnicist al demersului centrat pe onto-retorică: rezultatul e un spor de fluenţă a discursului şi, probabil, un spor de audienţă. Bibliografia criticului e variată, adăugând un eseu despre un scriitor şi personaj notabil al rezistenței antitotalitare – <span class="CharOverride-1">Dieter Schlesak, un maestru german al evaziunii </span>(2003). La „lecturile posttotalitare” din <span class="CharOverride-1">Promptuar</span> (2001), unde sunt adunate o parte din comentariile prilejuite de observarea actualităţii literare, se alătură două volume „gemene“ <span class="CharOverride-1">Zece prozatori exemplari</span> (2006–2007),<span class="CharOverride-1"> </span>primul subintitulat<span class="CharOverride-1"> Perioada interbelică</span>, iar celălalt <span class="CharOverride-1">Perioada comunistă</span>, care reunesc studii despre autori însemnaţi din ultima sută de ani. Un succes notabil este reprezentat de consistenta lucrare <span class="CharOverride-1">Panorama literaturii române în secolul XX </span>(I–III, 2003–2010), cu un volum dedicat poeziei, celelalte două prozei. După cum precizează în prefaţă, <span class="CharOverride-2">B. </span>nu a intenţionat să ofere o prezentare „populară şi facilă“ ori „descriptivă şi biografică“, ci a înțeles să purceadă la „un excurs aşa-zis specializat“, asumându-şi riscul de a „crea dificultăţi“ (unor cititori mai puţin receptivi, probabil). Ca un rod al aceleiaşi preocupări pentru investigarea şi „fixarea“ plauzibilă a contribuţiilor unor autori contemporani se înfăţişează şi volumul <span class="CharOverride-1">Nicolae Manolescu: (pre)istoria criticului</span> (2011). O anumită bruscheţe (nu impur-maliţioasă, ci oportună, cu virtuţi euristice) pune la adăpost cercetarea de orice derivă fastidioasă, în pofida densităţii semnificante, menţinând constant o atractivă tensiune a parcurgerii textului, un suspans de bună calitate.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Concediu fără plată</span>, Bucureşti, 1980; <span class="CharOverride-1">Pe scări, deasupra lumii</span>, Craiova, 1987;<span class="CharOverride-2"> </span><span class="CharOverride-1">Celălalt Arghezi. Eseu de poetică retorică a prozei</span>, Craiova, 1995; <span class="CharOverride-1">Breban</span>. <span class="CharOverride-1">Eseu despre stratagemele supravieţuirii narative</span>, Craiova, 1996; <span class="CharOverride-1">Ionesco. Eseu despre onto-retorica literaturii</span>, Craiova, 1996; <span class="CharOverride-1">E.M. Cioran – Despărţirea continuă a Autorului cel Rău</span>. <span class="CharOverride-1">Eseu despre onto-retorica Textului cioranian</span>, Craiova, 1996; <span class="CharOverride-1">Onto-retorica lui I.L. Caragiale</span>, Craiova, 1997; <span class="CharOverride-1">Ţepeneag. Între onirism, textualism, postmodernism</span>, Craiova, 1998; <span class="CharOverride-1">Promptuar. Lecturi posttotalitare</span>, Craiova, 2001; „<span class="CharOverride-1">Animale bolnave” de Nicolae Breban</span>, Cluj-Napoca, 2002; <span class="CharOverride-1">Dieter Schlesak, un maestru german al evaziunii</span>, Craiova, 2003; <span class="CharOverride-1">Panorama literaturii române în secolul XX</span>,<span class="CharOverride-1"> </span>I–III<span class="CharOverride-1">, </span>Craiova, 2003–2010; <span class="CharOverride-1">Avangarda şi neoavangarda în literatura română</span>, Craiova, 2006; <span class="CharOverride-1">Zece prozatori exemplari</span>,<span class="CharOverride-1"> </span>I–II<span class="CharOverride-1">, </span>Bucureşti, 2006–2007; <span class="CharOverride-1">Voinţa şi puterea de creaţie. Opera lui Nicolae Breban</span>, București, 2009; <span class="CharOverride-1">10+10 prozatori exemplari. Nominalizări Nobel</span>, Bucureşti, 2010; <span class="CharOverride-1">Nicolae Manolescu: (pre)istoria criticului</span>, Bucureşti, 2011.<span class="CharOverride-1"> </span></p>
			<p class="Heuristica___m_RPR"><span class="CharOverride-2">Repere bibliografice: </span>Bucur Demetrian, <span class="CharOverride-1">„Concediu fără plată“</span>, R, 1982, 4; Dan C. Mihăilescu, <span class="CharOverride-1">„Celălalt Arghezi“</span>, LAI, 1996, 22 ianuarie; Ion Simuţ, <span class="CharOverride-1">Mersul literaturii prin ceaţa tranziţiei</span>, RL, 1997, 29; Constantin M. Popa, [<span class="CharOverride-1">Marian Victor Buciu</span>], R, 1997, 10, „Mozaicul“, 1999, 1, 2004, 4; Ion Simuţ, <span class="CharOverride-1">Textul ca vis, visul ca limbaj</span>, F, 1999, 3; Răzvan Voncu, <span class="CharOverride-1">Între adeziune afectivă şi confuzie exegetică</span>, CNT, 1999, 5; Constantin Pricop, <span class="CharOverride-1">Dumitru Ţepeneag sau Onirismul estetic</span>, VR, 2008, 6–7; Mircea Morariu, <span class="CharOverride-1">Însemnele pasiunii şi utilităţii</span>, TTR, 2008, 8–10; Iulian Boldea, <span class="CharOverride-1">Teme şi variaţiuni</span>, Bucureşti, 2008, <span class="CharOverride-1">154–155</span>; Iulian Boldea, <span class="CharOverride-1">Critică şi onto-retorică</span>, CNT, 2010, 8. &#9;<span class="Semnatura">N.Br.</span></p>
			<p class="Heuristica_PRIMUL_Semnat"><span class="titlu-12">BUCIUMUL</span>, gazetă politică apărută la Paris, săptămânal, de la 10 martie până la 3 mai 1857. Editată în excelente condiţii grafice, cu alfabet de tranziţie, sub redacţia lui Cezar Bolliac, <span class="CharOverride-2">B.</span>, care etala în frontispiciu deviza-program „Autonomia, unirea şi principe strein”, reprezenta vederile politice ale unei grupări a exilaţilor români, formulate într-un text inaugural: „Acest jurnal, fundat printr-o impulsiune spontanee a majorității junimei din streinătate, nu reprezintă opiniunea nici a unui individ, nici a unei caste exclusive; el este expresiunea unor simtimente colective. Întreţinut prin contribuţiunea şi conlucrarea junilor români, el este afară din orice partidă şi din orice spirit de parţialitate. Departe de interesele coteriilor şi de influinţele individuale, emancipat de prejudecăţile castelor şi îmbrăţişând cu căldură reformele moderate şi logice, acest organ public se adaptează la orice român, fără distincţiune de partid şi de castă. Scopul său nu este de a produce diviziune, nici de a aţâţa lupte; pe cât puterile îl vor ierta, el va arăta drumul armoniei şi concordiei, dovedind fiecării caste şi individ că interesul general nu este în dezacord cu interesul particular şi că numai prin respectul dreptului comun va putea exista şi dreptul individual”. În afara redactorului, colaborau cu articole politice şi alţi membri ai emigraţiei, care semnau C. B-escu (probabil C. Bălcescu) şi G.D.V. Alte articole şi satire nesemnate sunt ale lui Vasile Boerescu, cele mai multe însă îi aparţin lui Bolliac, susţinător al vederilor partidei unioniste. I se alătură J.A. Vaillant, Radu Ionescu, I. Strat, arhimandritul Iosafat Snagoveanul. Din ţară trimit versuri G. Sion şi Al. Donici. După şapte numere lui Bolliac i se retrage mandatul reprezentării adepţilor Unirii, pe care îl capătă V.A. Urechia, redactor al unei gazete noi, „Opiniunea”. &#9;<span class="Semnatura">R.Z.</span></p>
			<p class="Heuristica_PRIMUL_Semnat"><span class="titlu-12">BUCIUMUL</span>,<span class="CharOverride-2"> </span>„ziar<span class="CharOverride-2"> </span>politic, literar şi comercial” apărut la Bucureşti între 15 decembrie 1862 şi 5 decembrie 1864. Proprietar şi director era Cezar Bolliac, care editează <span class="CharOverride-2">B.</span> în continuarea periodicului cu acelaşi titlu scos la Paris în 1857. Ieşind la început de două ori pe săptămână, gazeta îşi măreşte numărul apariţiilor la trei de la 8 iunie 1863, pentru a deveni, din 1 august, cotidian. Tirajul rămâne însă modest, mult sub aşteptările directorului şi, din ianuarie 1864, Bolliac este nevoit să editeze doar trei numere pe săptămână. În acelaşi an, la început de decembrie, ca urmare a unui aprig atac împotriva guvernului şi a lui M. Kogălniceanu, <span class="CharOverride-2">B.</span> este suspendat. Bolliac îl va înlocui, trei luni mai târziu, cu „Trompeta Carpaţilor”. Atitudinea ziarului este aceea a unui oficios liberal moderat. Militând, mai întâi, alături de rosettişti, începe apoi o violentă campanie împotriva „roşilor” (C.A. Rosetti, I.C. Brătianu), apărând reformele impuse de Al. I. Cuza; după puţină vreme va redeveni organ al opoziţiei, Bolliac arătându-se nemulţumit de politica internă a lui M. Kogălniceanu. În ceea ce priveşte „partea literară”, Bolliac o concepe într-un sens larg, adică înglobând studii şi articole de istorie, geografie, filologie. El publică documente istorice, cronici străine referitoare şi la români, cronici interne, însoţite de prezentări succinte, în care se subliniază importanţa lor documentară şi literară. Se adaugă însemnata contribuţie a lui B.P. Hasdeu, care dă, alături de câteva articole politice, un comentariu asupra titlului domnilor pământeni, apoi <span class="CharOverride-1">Studii critice asupra istoriei române</span>, schiţe bibliografice. Aici apare scrierea <span class="CharOverride-1">Copilăriele lui Iancu Moţoc</span> de B.P. Hasdeu, prima versiune a <span class="CharOverride-1">Ursitei</span>, cu indicaţia că este „fragment dintr-un roman”. Cu publicistică militantă, antirosettistă, dar şi cu poezie satirică, e prezent şi C.D. Aricescu, un timp şi administrator al gazetei; versuri scriu Gr. Alexandrescu (<span class="CharOverride-1">Vânătorul</span>), D. Bolintineanu, Gh. Tăutu, George Baronzi, Mihail Zamphirescu şi Al. Depărăţeanu, care dă aici şi traduceri din spaniolă, printre primele la noi; lui V. Alecsandri i se republică, sub pseudonimul Vlad Moraru, fabula <span class="CharOverride-1">Moara de vânt</span>. Din octombrie 1864 o cronică muzicală ținută de N. Filimon se ocupă de spectacolele operei italiene la Bucureşti. Filimon este şi autorul studiului de folclor <span class="CharOverride-1">Lăutarii şi compoziţiunile lor</span>. Ziarul conţine, număr de număr, note, recenzii, ştiri privind viaţa intelectuală din Principate, mai toate redactate de Cezar Bolliac, observator obiectiv şi atent, preocupat și de condiţiile de trai ale scriitorilor (articolele în legătură cu pensiile lui Ion Heliade-Rădulescu, a profesorului de origine franceză J. A. Vaillant), de cărţile şi revistele apărute (editarea operelor lui D. Bolintineanu, cronica la romanul <span class="CharOverride-1">Ciocoii vechi şi noi</span> de N. Filimon, analiza critică a poeziilor lui Gh. Tăutu etc.). &#9;<span class="Semnatura">R.Z.</span></p>
			<p class="Heuristica_PRIMUL_Semnat"><span class="titlu-12">BUCIUMUL</span>,<span class="CharOverride-2"> </span>publicaţie a cercului folcloristic Buciumul, apărută în comuna Brădiceni-Gorj, lunar, în două serii: din noiembrie 1924 până în august 1926 şi din ianuarie 1935 până în februarie 1936, cu subtitlul „Foaie pentru strângerea folclorului”, devenit „Foaie folcloristică-literară” de la numărul 6. Director: I.I. Buligan-Delagorj. Seria a doua, apărută la un interval de zece ani, păstrează formatul, profilul şi numărul de pagini (18), schimbându-şi doar frontispiciul: „Foaie pentru săteni. Literatură, cultură, folclor şi artă populară.” Director: I.I. Buligan, învăţător; administrator: preot Teodor Gureanu; comitetul de conducere: C. Brâncuş, I.I. Buligan, T. Gureanu, C. Gh. Popescu Tică. Din articolul program <span class="CharOverride-1">Prietene dragă</span> rezultă că revista îşi propune să publice „basme, poveşti, tradiţii, legende, doine, cântece, bocete, hazuri, glume, snoave, datine, obiceiuri, credinţe, superstiţii, vrăji, farmece, ghicitori, cimilituri şi vorbe cumpănite”. În acest scop, apelează la preoţii şi învăţătorii satelor, care devin principalii susţinători şi colaboratori (D. Udrescu, Lucian Costin, Ilie Păsculescu, I.N. Popescu, Gh. N. Dumitrescu-Bistriţa ş.a.). Numărul 12 conţine o scrisoare de la Artur Gorovei, director al revistei de folclor „Şezătoarea”, în care se propune organizarea unei „asociaţii a tuturor folcloriştilor din ţară”, menită să culeagă şi să publice materiale folclorice. În paralel sunt retipărite şi scrieri din literatura cultă, ca, de pildă, povestea lui Ion Creangă <span class="CharOverride-1">Inul şi cămeşa</span>, schiţa <span class="CharOverride-1">Odată </span>de Emil Gârleanu, amintiri din copilărie ale lui Vasile Militaru. În <span class="CharOverride-1">Rândurile de început</span>, marcând cea de-a doua serie, revista îşi stabileşte singură locul, alături de „Şezătoarea” lui Artur Gorovei, „Tudor Pamfile” a lui D. Furtună, „Izvoraşul” lui Gh. N. Dumitrescu-Bistriţa, „Ves&#173;titorul satelor” din Boroaia Fălticenilor, „Ion Creangă”, „Doina” etc. Alți colaboratori: Mihail Lungianu, C. S. Nicolăescu-Plopşor, Constantin G. Roiban, N. Rădulescu-Niger, C. Jaleş. &#9;<span class="Semnatura">M.W.</span></p>
			<p class="Heuristica_PRIMUL_Semnat"><span class="titlu-12">BUCIUMUL</span>, revistă apǎrutǎ la Bucureşti, lunar, în două serii: din septembrie 1936 până în ianuarie 1937 şi din februarie până în aprilie 1938. Director: Gheorghe T. Dâmboianu, înlocuit la numărul 6 de Marin C. Ionescu; secretar: Costel M. Blidărescu, care de la numărul 7 e redactor-şef. În <span class="CharOverride-1">Înainte cuvântare</span>, semnată de Marin C. Ionescu, preşedintele profesorilor de religie din România, se arată că revista va fi menită să deschidă orizontul tinerilor. Se publică articole de popularizare pe subiecte medicale de premilitărie, cercetăşie, străjerie, evocări ale unor evenimente (răscoala lui Horea, Cloşca şi Crişan, naşterea lui Ion Creangă), cronici teatrale, note de drum, epigrame, glume, şarade etc. Beletristica, susţinută de condeie modeste, e prezentă prin poezii minore semnate de Gheorghe Stroescu, G. Marinescu-Fulga, Decebal Ghiţescu, Fany Ştefănescu-Moldovan, prin pagini de proză lipsite de emoţie artistică datorate unor veleitari (C. Delamovilă, Mariana Ştefănescu, Rozalina Melinescu, Virgil Ştefănescu, Elena Ştefănescu, Rodica Popescu, Ana Stroescu) şi recenzii semnate de Dragoş Protopopescu, Pericle Martinescu, Marin C. Ionescu. Sub impactul curentelor politice ale vremii, publicaţia sprijină Liga Antirevizionistă Română condusă de Stelian Popescu, directorul cotidianului „Universul”. Alunecarea redacţiei spre ideologia de dreapta e tot mai evidentă odată cu numărul 6 /1938, dedicat lui Ion Moţa şi Vasile Marin, în care scriu Radu Gyr, Victor Bilciurescu, Cleopatra Ştefănescu, Geo Stroescu, Rodica Isăcescu, Gh. Tănăsescu, Paul Răduţ ş.a. Se reproduc articole cu caracter legionar. <span class="CharOverride-2">B.</span> îşi încetează apariţia odată cu arestarea şi condamnarea conducătorilor legionari.  &#9;<span class="Semnatura">I.R.</span></p>
			<p class="Heuristica_PRIMUL_Semnat"><span class="titlu-12">BUCIUMUL ROMÂN</span>, revistă literară, istorică și filologică apărută la Iaşi, lunar, între 1 martie 1875 şi martie 1881; de la 1 martie 1876 are subtitlul „Foaie literară”. Editor: Teodor Codrescu; redactor: Iancu M. Codrescu. Se tipăresc versuri inedite de Al. Beldiman şi I. Prale, precum şi studii privitoare la activitatea acestora (<span class="CharOverride-1">O neoformă de scriere şi citire</span>, despre I. Prale, şi <span class="CharOverride-1">Tragedia Moldovei de vornicul Alecsandru Beldiman</span>, ambele de I.M. Codrescu). O rubrică de informaţii bibliografice, „Bibliohronologie română”, include scurte recenzii scrise cu spirit critic de I. M. Codrescu, care împreună cu Al. Athanasiadi traduce din greacă poemul <span class="CharOverride-1">Poezia morală</span> de A. Calfoglu. Aici T. Codrescu a republicat mai multe studii ale lui Gh. Săulescu despre limba textelor vechi bisericeşti, precum şi documente istorice. La sfârşitul primului an de apariţie, în numărul 12/1876, apar întâile fragmente din <span class="CharOverride-1">Ţiganiada sau Tabăra ţiganilor</span> de I. Budai-Deleanu, manuscrisul A, publicate de asemenea de T. Codrescu. În 1876 şi în anul următor, tipărirea <span class="CharOverride-1">Ţiganiadei</span> a continuat, realizându-se astfel prima editare a epopeii. Au mai colaborat cu versuri şi proză D. Gusti, Al. Beldiman, Gr. S. Stamatin, I. Buttă şi Frédéric Damé cu <span class="CharOverride-1">Studiu comparativ între limbele românească şi provensală</span>.&#9;<span class="Semnatura">R.Z.</span></p>
			<p class="Heuristica-PRIMUL"><span class="titlu-12">BUCOV, Emilian</span> (8.VIII.1909, Chilia Nouă–Odessa – 17.X.1984, Chişinău), poet, prozator, dramaturg. Născut într-o familie de ucraineni săraci, învaţă mai întâi la Chilia şi Ismail, termină, după învingerea unor dificultăţi materiale, Liceul „B.P. Hasdeu” din Chişinău (1930), apoi Facultatea de Litere şi Filosofie a Universităţii din Bucureşti (1936). Student fiind, devine membru al Uniunii Tineretului Comunist şi desfăşoară în ilegalitate diverse activităţi politice. Din 1940 se refugiază la Moscova şi contribuie prin versurile lui la difuzarea sloganurilor bolşevice antiromâneşti. Stabilit din 1944 la Chişinău, era considerat unul dintre scriitorii activişti de seamă din RSS Moldovenească. A fost preşedinte al Uniunii Scriitorilor (1945–1946), locţiitor al preşedintelui Sovietului Miniştrilor (1947–1951), redactor-şef al revistei „Nistru”, deputat în mai multe legislaturi. A fost distins cu Premiul de Stat (1966), cu titlurile Erou al Muncii Socialiste (1979) şi Scriitor al Poporului din RSS Moldovenească (1982), i s-au acordat numeroase premii.</p>
			<p class="Heuristica-BASE"><span class="CharOverride-2">B.</span> a colaborat la reviste de stânga ori de avangardă, debutând, probabil, la „Herald” (1933), cu o traducere din ruseşte. Continuă apoi să publice versuri şi proză la „Adevărul literar şi artistic”, „Şantier”, „Cuvântul liber”, „Făclia”, „Societatea de mâine” ş.a., semnând fie Bâcov, fie Bucov sau Radu Bucov Emilian, Emil Bercea, Radu Bercea ş.a. Lirica lui este a unui insurgent gălăgios, care anunţă „apusul Parnasului” şi respinge poezia „burgheză” (în care include şi „hârdăul eminescian”), cultivând programatic o tematică ostentativ proletară. Modelul era poezia sovietică a vremii, cu deosebire cea a lui Vladimir Maiakovski, din care a tradus (1951) şi pe care l-a popularizat, dar şi avangardismul, un „futurism întârziat”, ambele preluate de <span class="CharOverride-2">B.</span> „caricatural”, pentru că „gestica sa e a unui bufon” şi pentru că la el proliferează „vorbăria jenantă” (Alexandru Burlacu). Şi-a strâns versurile din perioada românească în volumele <span class="CharOverride-1">Clocotul muncii </span>(1936), <span class="CharOverride-1">Discursul soarelui</span> (1937) şi <span class="CharOverride-1">China</span> (1938). Perioada sovietică începe în anii ’40, la Moscova, unde îi apar volume care cuprind versuri violent antiromâneşti. Este orientarea pe care a păstrat-o, cu o excepţie parţială – volumul <span class="CharOverride-1">Zile de azi, zile de mâine </span>(1965), patru decenii, răstimp în care a tipărit enorm. Poligraf industrios, <span class="CharOverride-2">B.</span> colportează de data aceasta clişeele propagandei sovietice în versuri, în romane, în dramaturgie, condus de principiul – versificat tot de el – potrivit căruia „Ni-i Moscova soare, iar Kievul frate”. În jurul vieţii şi scrierilor sale oficialităţile sovietice au creat o legendă profitabilă. A mai tradus din Maxim Gorki (în colaborare), din Ilya Ilf şi Evgheni Petrov (1938) şi din Serghei Esenin.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Clocotul muncii</span>,<span class="CharOverride-1"> </span>Piatra Neamţ, 1936; <span class="CharOverride-1">Discursul soarelui</span>, Bucureşti, 1937; <span class="CharOverride-1">China</span>, Bucureşti, 1938; <span class="CharOverride-1">Andrieş</span>, Chişinău, 1946; <span class="CharOverride-1">Ţara mea</span>, Chişinău, 1947; <span class="CharOverride-1">Cresc etajele</span>, Chişinău, 1952; <span class="CharOverride-1">De vorbă cu cei mici</span>, Chişinău, 1953; <span class="CharOverride-1">De la Volga pân-la Don</span>, Chişinău, 1953; <span class="CharOverride-1">Opere alese</span>, Chişinău, 1954; <span class="CharOverride-1">Oraşul Răut</span>, Chişinău, 1956; <span class="CharOverride-1">Roua dimineţii</span>,<span class="CharOverride-1"> </span>Chişinău, 1956; <span class="CharOverride-1">Lirică</span>, Chişinău, 1957; <span class="CharOverride-1">Poezii, </span>Chişinău, 1958; <span class="CharOverride-1">Dunărea zbuciumată</span>,<span class="CharOverride-1"> </span>Chişinău, 1959; <span class="CharOverride-1">Piese</span>, Chişinău, 1960;<span class="CharOverride-1"> Timpuri şi oameni</span>, Chişinău, 1961; <span class="CharOverride-1">Stele şi lanţuri</span>, Chişinău, 1962; <span class="CharOverride-1">Ultimul zăplaz</span>, Chişinău, 1962; <span class="CharOverride-1">Povestiri, nuvele, momente lirice</span>, Chişinău, 1963; <span class="CharOverride-1">Povestiri despre Petrică-Rică</span>, Chişinău, 1963; <span class="CharOverride-1">Zile de azi, zile de mâine</span>,<span class="CharOverride-1"> </span>Chişinău, 1965; <span class="CharOverride-1">Versuri</span>, Chişinău, 1966;<span class="CharOverride-1"> Vietnamul meu</span>, Chişinău, 1966; <span class="CharOverride-1">Magistrala</span>, Chişinău, 1969; <span class="CharOverride-1">Povestiri poloneze, </span>Chişinău, 1969; <span class="CharOverride-1">Scrieri</span>, I–V<span class="CharOverride-1">,</span> pref. Simion Cibotaru,<span class="CharOverride-1"> </span>Chişinău, 1970–1973;<span class="CharOverride-1"> Pomul vieţii</span>, Chişinău, 1974; <span class="CharOverride-1">Scară fără trepte</span>, Chişinău, 1976; <span class="CharOverride-1">Oglinda</span>, Chişinău, 1978; <span class="CharOverride-1">Pentru voi</span>, Chişinău, 1978; <span class="CharOverride-1">Largul</span>,<span class="CharOverride-1"> </span>Chişinău, 1979; <span class="CharOverride-1">Bim-Bom</span>, Chişinău, 1981; <span class="CharOverride-1">Tinereţe în flăcări</span>, Chişinău, 1982; <span class="CharOverride-1">Om de dimineaţă</span>, Chişinău, 1984; <span class="CharOverride-1">Mi-i dor de ţara cu cireşi</span>, pref. Tudor Palladi, Chişinău, 2005.</p>
			<p class="Heuristica___m_RPR"><span class="CharOverride-2">Repere bibliografice:</span> N.D. Cocea, <span class="CharOverride-1">Un poet</span>, „Orizont”, 1935, 5; Călinescu, <span class="CharOverride-1">Opere</span>, III, <span class="CharOverride-1">865–866</span>;<span class="CharOverride-1"> </span>Şerban Cioculescu, <span class="CharOverride-1">Aspecte lirice contemporane</span>, RFR, 1938, 5; Vasile Coroban, <span class="CharOverride-1">Emilian Bucov</span>,<span class="CharOverride-1"> </span>în <span class="CharOverride-1">Profiluri</span>,<span class="CharOverride-1"> 57–73</span>; Crohmălniceanu, <span class="CharOverride-1">Literatura</span>, II, <span class="CharOverride-1">528–529</span>; Simion Cibotaru,<span class="CharOverride-1"> Scriitorul şi timpul</span>,<span class="CharOverride-1"> </span>Chişinău, 1979; Dolgan, <span class="CharOverride-1">Crez</span>, <span class="CharOverride-1">134–145</span>; Gheorghe Mazilu, <span class="CharOverride-1">Creaţia lui Em. Bucov între mit şi realitate</span>, LA, 1989, 2 noiembrie; Cimpoi, <span class="CharOverride-1">Ist. lit. Basarabia</span>, <span class="CharOverride-1">176–177</span>; Burlacu, <span class="CharOverride-1">Critica</span>, <span class="CharOverride-1">126–138</span>; Ciocanu, <span class="CharOverride-1">Lit. rom.</span>, <span class="CharOverride-1">79–86</span>;  Burlacu,<span class="CharOverride-1"> Lit. rom. Basarabia</span>, <span class="CharOverride-1">138–142</span>; Ciocanu, <span class="CharOverride-1">Vase comunicante</span>, <span class="CharOverride-1">130–144</span>; Dolgan, <span class="CharOverride-1">Poezia</span>,<span class="CharOverride-1"> 341–352</span>; Popa, <span class="CharOverride-1">Ist. lit.</span>, II, <span class="CharOverride-1">1100</span>;<span class="CharOverride-2"> </span><span class="CharOverride-1">Dicţ. Chişinău</span>, <span class="CharOverride-1">74–75</span>; Rachieru, <span class="CharOverride-1">Poeţi Basarabia</span>, <span class="CharOverride-1">46–50</span>. &#9;<span class="Semnatura">D.M.</span></p>
			<p class="Heuristica_PRIMUL_Semnat"><span class="titlu-12">BUCOVINA</span>, publicaţie apărută la Cernăuţi, zilnic, între 18 martie 1919 şi 25 ianuarie 1920, cu subtitlul „Ziarul românilor bucovineni”. Redactor responsabil: Dimitrie Bucevski, urmat de Pamfil Şeicaru și Cezar Petrescu; începând cu numărul 42/1919, cei doi figurează temporar ca directori; secretar de redacție: C. Cehan-Racoviță. Revistă a Societăţii Unirea, <span class="CharOverride-2">B.</span> îşi propune să promoveze literatura română în mediul cultural din provincia al cărei nume îl poartă. Eclectic ca opţiuni ideologic-literare, cotidianul se bazează aproape exclusiv pe republicări. Are ca rubrică permanentă „Foiţa Bucovinei”, devenită, începând cu numărul 42/1919, „Literatură” sau „Critică literară”. Aici sunt republicate texte literare şi eseuri critice preluate din revistele „Luceafărul”, „Sămănătorul”, „Ramuri”, „Gazeta de Transilvania” etc. Din „Însemnări literare” și „Convorbiri literare” sunt reproduse texte de Demostene Botez, Mihail Sadoveanu, Ion Agârbiceanu, D. Anghel, Ilarie Chendi, Ion Creangă, Titu Maiorescu, G. Bacovia. <span lang="fr-FR">Se </span>publică articole<span lang="fr-FR"> de Eminescu (</span><span class="CharOverride-1">Despre programe</span>, reluat din „Timpul”), Duiliu Zamfirescu (<span class="CharOverride-1">Bucovina</span>) şi N. Iorga (<span class="CharOverride-1">În ţara vechilor boieri</span>). Colaborează cu poezie G. Tutoveanu, I.U. Soricu, Marcel Romanescu, cu proză Ionel Teodoreanu, V. Demetrius. Alţi colaboratori: T. Ştefanelli, Al. Cazaban, D. Nanu, Ion Gorun, I. Al. Brătescu-Voinești &#9;<span class="Semnatura">C.Tt.</span></p>
			<p class="Heuristica_PRIMUL_Semnat"><span class="CharOverride-2">BUCOVINA, </span>periodic<span class="CharOverride-2"> </span>„de afirmare românească” apărut<span class="CharOverride-2"> </span>la Cernăuţi, zilnic, între 14 iulie 1941 şi 1 martie 1944, sub conducerea unui comitet de direcţie. De orientare filogermană, cu aspect comercial, de informaţie generală, <span class="CharOverride-2">B.</span> acordă un loc minor ştirilor culturale. În ceea ce priveşte literatura, publică sporadic poezie (de obicei ocazională) şi traduceri în foileton din literatura engleză de consum. Colaborează cu poezie păşunistă şi postsămănătoristă, pe teme istorice şi naţionaliste, Volbură Poiană Năsturaş, George Voevidca, George Drumur, Traian Chelariu, Mircea Streinul, Nicolae Tăutu. În numărul 18/1941 este publicat poemul lui Eminescu <span class="CharOverride-1">Bucovinei</span>. Semnează traduceri D. Luţa. Alţi colaboratori: Aurel Tudor, Dragoş Vicol, Vasile Bradu. &#9;<span class="Semnatura">C.Tt.</span></p>
			<p class="Heuristica_PRIMUL_Semnat"><span class="titlu-12">BUCOVINA LITERARĂ</span>, supliment săptămânal al ziarului „Bucovina”, apărut la Cernăuţi, cu concursul Societăţii Scriitorilor Bucovineni, din 14 septembrie 1942 până în 19 martie 1944, în continuarea celui publicat începând din 23 martie 1942, cu titlul „Bucovina. Supliment literar” sau „Supliment literar. Bucovina”. Nu e indicat colectivul redacţional, abia de la numărul 57 din 1943 fiind menţionat ca prim-redactor George Drumur. Fără a avea un program explicit, <span class="CharOverride-2">B.l.</span> caută să dobândească un caracter cultural și beletristic distinct, regional, dar nu numai, publicând poezie, proză, piese de teatru, reportaje, cronici plastice, muzicale şi teatrale. La rubricile „Poezii”, „Poeme”, „Poeme de pe front”, „Sonete de pe front” apar versuri de E. Ar. Zaharia (<span class="CharOverride-1">Doină, În munte</span>, <span class="CharOverride-1">Mistică</span>, <span class="CharOverride-1">Nova Ars Poetica</span>), Dimitrie Stelaru (<span class="CharOverride-1">Omul nou)</span>, Mircea Streinul (<span class="CharOverride-1">Eroul</span>, <span class="CharOverride-1">Moartea șarpelui</span>), Dragoş Vicol (<span class="CharOverride-1">Baladă pentru Domniţa Cântecului</span>, <span class="CharOverride-1">Incursiune</span>,<span class="CharOverride-1"> Stăm în groapă</span>…, <span class="CharOverride-1">Dimineaţă pe front</span>, <span class="CharOverride-1">Scrisoare lui Serghie Essenin</span>,<span class="CharOverride-1"> Amurg citadin</span>, <span class="CharOverride-1">Repaus</span>), George Voevidca (<span class="CharOverride-1">Cruciada a IX</span>-<span class="CharOverride-1">a</span>,<span class="CharOverride-1"> Morminte sub robie</span>, <span class="CharOverride-1">Psalm</span>), Dim. I. Păcurariu (<span class="CharOverride-1">Autumnale</span>, <span class="CharOverride-1">Poem simplu</span>), D. Loghin, Traian Cantemir, Constantin Bivolaru, N. Istrati, Teofil Lianu, George Nimigean, Gheorghe Noveanu, Niculae Rusu, Ion Scutaru, Nicolae Tăutu, George Todoran ş.a. În paginile de proză se regăsesc nume precum Mihail Sadoveanu (<span class="CharOverride-1">Bătălia de la Vaslui</span>), Eusebiu Camilar (<span class="CharOverride-1">Prietenia</span>), Dim I. Păcurariu (<span class="CharOverride-1">Fuga...</span>, <span class="CharOverride-1">Vis frânt</span>), George Zamfira Antonescu, Alexei Dragu, I. Mandiuc, N. Tcaciuc-Albu, Aurel Tudor, Ion Munteanu, E. Ar. Zaharia ş.a. Cel din urmă contribuie și cu drama în patru acte intitulată <span class="CharOverride-1">Conștiința</span>. Dacă eseurile sunt relativ rare (de reținut, totuși, <span class="CharOverride-1">Sufletul</span>, <span class="CharOverride-1">creaţie afectivă a artei</span> de Melania Livadă), foarte amplu este sectorul de critică şi istorie literară, unde se pot citi articole polemice de Aug. Z.N. Pop (<span class="CharOverride-1">Cuvânt despre plagiat şi plagiatori</span>.<span class="CharOverride-1"> Cazul Profira Sadoveanu</span>), cronici literare de George Drumur, Traian Cantemir și E. Ar. Zaharia, texte teoretice de Mihai Cosmineanu (<span class="CharOverride-1">Sediul esteticului literar</span>), mici studii comparative de Melania Livadă (<span class="CharOverride-1">Două mari romane şi o aceeaşi temă</span>, despre <span class="CharOverride-1">Ţăranii </span>de Władisłav Reymont şi <span class="CharOverride-1">Ion</span> de Liviu Rebreanu), comentarii și cercetări despre viața și opera lui Eminescu datorate lui C. Loghin, Aurel Vasiliu, Ilie Mandiuc și Aug. Z.N. Pop. De interes pentru istoria literară sunt și interviurile din 1943 cu Tudor Arghezi, Cezar Petrescu, Mihail Sadoveanu și Ionel Teodoreanu sau în 1944 cu sculptorul și scriitorul Ion Vlasiu. Dumitru Isac scrie mai ales despre cărţi de filosofie (Lucian Blaga, <span class="CharOverride-1">Știință și creație</span>, N. Bagdasar, <span class="CharOverride-1">Teoria cunoștinței</span>), dar și despre Nichifor Crainic, „poetul cerului creştin”. O animată rubrică de note, numită „File de calendar”, oglindește actualitatea culturală românească și străină. Profilul literar al publicației e întregit de remarcabile traduceri, cum sunt, îndeosebi, cele ale lui Pimen Constantinescu din poezia latină (Horațiu, <span class="CharOverride-1">Oda a patra</span>), franceză (Alfred de Musset, <span class="CharOverride-1">Maria</span>, Sully Prudhomme, <span class="CharOverride-1">Ochii</span>), italiană (Giovanni Pascoli,<span class="CharOverride-1"> Binecuvântare</span>), germană (Goethe, <span class="CharOverride-1">Balada regelui din Thule</span>, Chamisso, <span class="CharOverride-1">Împletitoarea de coşuri</span>), dar și cele ale lui Radu Mehedinţi din lirica italiană (Luigi Pirandello, <span class="CharOverride-1">Pace </span>și<span class="CharOverride-1"> Primăvară</span>, Giuseppe Ungaretti, <span class="CharOverride-1">Unde lumina</span>), cea a lui E. Ar. Zaharia din poetul spaniol Juan Ramón Jiménez (<span class="CharOverride-1">Hai să visăm</span>) sau cea a lui N. Tcaciuc-Albu din Friedrich Schiller (<span class="CharOverride-1">Speranța</span>). Acestea dovedesc aspirația <span class="CharOverride-2">B.l.</span> de a deschide orizonturi mai largi, dincolo de regionalimul cultural firesc, asumat cu dăruire pe toată perioada de apariție (semnificativ, între altele, un serial semnat de S. Reli, <span class="CharOverride-1">Momente din viaţa românească în Cernăuţii de altădată</span>). &#9;<span class="Semnatura">I.M.</span></p>
			<p class="Heuristica_PRIMUL_Semnat"><span class="titlu-12">BUCOVINA LITERARĂ</span>, publicație apărută la Suceava, lunar, începând din ianuarie 1990, la inițiativa unui grup de scriitori coordonat de Mihail Iordache, care va deveni apoi redactor-șef. Între aprilie 1993 și mai 1994 și-a întrerupt apariția. La reluare, în iunie 1994, redactor-șef este Marcel Mureşeanu (până în decembrie 1997). După un interimat de câteva luni, în care sunt menționați ca „realizatori” Ion Beldeanu și Victor T. Rusu, funcția este preluată, succesiv, de Mircea A. Diaconu (aprilie 1997 – iunie 1999), Ion Beldeanu (iulie 1999 – iulie 2010) și Constantin Arcu (august 2010 – aprilie 2012). Din mai 2012 redacția este alcătuită din Sabina Fînaru, Carmen Veronica Steiciuc și Alexandru Ovidiu Vintilă, pentru ca, din noiembrie același an, Carmen Veronica Steiciuc să ajungă director, iar Alexandru Ovidiu Vintilă redactor-șef. Secretari de redacție au fost, pe rând, Mihai Spânu, Nicolae Cârlan și Alexandru Ovidiu Vintilă. Continuând, la început, o tradiție mai apropiată, aceea a suplimentului literar „Pagini bucovinene”, găzduit, între 1982 și 1989, de revista „Convorbiri literare”, <span class="CharOverride-2">B.l. </span>revendică ulterior o moștenire mai îndepărtată, dar prețioasă, a altui supliment, cel inclus, din 23 martie 1942 până în 19 martie 1944 (cu titlul „Supliment literar. Bucovina”, „Bucovina. Supliment literar” și, în fine, „Bucovina literară. Supliment”), în ziarul „Bucovina” de la Cernăuți. Revendicarea este consfințită însă, pe deplin, abia de la numărul 10/2001, când pe frontispiciu se indică, în mod inexact „Prima serie a revistei a apărut în anul 1941 la Cernăuți”. Preschimbată după aceea, tot inexact, în „Revistă fondată de Societatea Scriitorilor Bucovineni la Cernăuţi în 1941”, mențiunea va fi abandonată mai târziu în favoarea uneia actualizate: „Revistă a Societății Scriitorilor Bucovineni”. Dincolo de această filiație asumată imprecis, dar cu justificată mândrie, revista s-a dorit a fi din capul locului mai mult decât regională. Așa cum promite în editorialul programatic din primul număr, intitulat <span class="CharOverride-1">Început</span>, ea va refuza cantonarea „în hotarele unui provincialism ridicol” și ale unui „tradiționalism anacronic”, nutrind convingerea că specificul cultural bucovinean nu poate avea rezonanță decât în „contextul spiritualității românești”. Într-adevăr, publicația își va îndrepta constant atenția atât spre valorile culturale ale Bucovinei, cât și spre cele naționale și universale. Rubricatura diversă, tematicile abordate, selecția colaboratorilor o dovedesc deopotrivă și din plin. Rubricile dedicate spațiului bucovinean sau celui moldovean, precum „Patrimoniu”, „Calendar bucovinean”, „Coordonate cernăuțene”, conviețuiesc fericit cu cele generale, proprii oricărei reviste literare cu deschidere: „Poesis”, „Lirice”, „Proză”,„Epica magna”, „Debut”, „Cronica literară”, „Eseu”, „Retrospective”, „Litera&#173;tură străină”, „Interferenţe”, „Invitatul revistei”, „Interviu”, „Vitrina editorială” ș.a. <span class="CharOverride-2">B.l.</span> a știut, totodată, să-și atragă colaborarea unor autori prestigioși din toată țara. Astfel, în sumar se regăsesc nu doar numele unor poeți de obârşie din aria moldoveană şi bucovineană, ca Nichita Danilov (<span class="CharOverride-1">Îngerul</span>, <span class="CharOverride-1">Despre poezie</span>), Matei Vișniec (<span class="CharOverride-1">Şapte poeme de dragoste</span>), Ovidiu Genaru, Adrian Alui Gheorghe, Daniel Corbu, Liviu Antonesei, Gheorghe Izbășescu, Leo Butnaru, Nicolae Coande, Cassian Maria Spiridon, Horia Zilieru, Ion Beldeanu, Traian Chelaru, Constantin Hrehor, Ion Murgeanu, George L. Nimigeanu, Vasile Tărâțeanu, ci și din alte zone ale geografiei noastre literare: Gheorghe Grigurcu, Ioan Moldovan, Ioan Es. Pop, Marcel Mureșeanu, Șerban Foarță, Simona-Grazia Dima, George Vulturescu, Radu Ulmeanu ș.a. Cu proză colaborează, de asemenea, autori din tot spațiul literar românesc și din toate generațiile. Se publică fragmente de roman aparținând lui Matei Vișniec (<span class="CharOverride-1">Domnul K eliberat</span>), Gellu Dorian (<span class="CharOverride-1">Cartea de la Uppsala</span>, capitolul întâi din romanul <span class="CharOverride-1">Duane House</span>), Constantin Arcu (din romanul <span class="CharOverride-1">Cocoșul albastru</span>), Mircea Șerbănescu, Alexandru Vaku&#173;lovski. Proza scurtă e semnată, între mulți alții, de Bedros Horasangian, Dan Lungu, Dan Perșa, Leo Butnaru, Aura Christi, Elisabeta Isanos, Horia Gârbea, Onu Cazan, Marcel Mureșeanu, Aurel Podaru. Memorialisticii lui Dimitrie Vatamaniuc (în serial, 2005–2010) i se alătură ineditele <span class="CharOverride-1">File de Jurnal</span> ale lui Leca Morariu (1 și 2/ 1995) și ale lui Vasile Posteuca (8–9/2001) și, mai ales, câteva proze inedite ale lui Nicolae Labiș (<span class="CharOverride-1">Casa omului</span>, 3–4/2003, <span class="CharOverride-1">În cinstea partidului</span>, 12/2003, <span class="CharOverride-1">Ileana Vierului a intrat în partid</span>, 4–5/2005), restituite prin grija lui Nicolae Cârlan. Acesta din urmă este, de altfel, semnatarul a numeroase alte contribuții în paginile de istorie literară ale <span class="CharOverride-2">B.l.</span>, care, împreună cu cele rezervate criticii și eseisticii, reprezintă una dintre secțiunile cu adevărat consistente ale revistei. Pot fi citite aici studii de Mihai Cimpoi (<span class="CharOverride-1">Proeuropenismul românesc)</span>, de Dimitrie Vatamaniuc, eminescologice în primul rând (<span class="CharOverride-1">Eminescu poet, prozator, dramaturg, ziarist</span>, <span class="CharOverride-1">Eminescu. Din biografia sa intelectuală</span>, <span class="CharOverride-1">Eminescu și presa europeană din vremea sa</span>, <span class="CharOverride-1">Eminescu şi Bacovia despre golul istoric și așezările lacustre</span>), de Mihai Cazacu (<span class="CharOverride-1">Nota clasicității poporane a scrisului sadovenian</span>), Mircea A. Diaconu (<span class="CharOverride-1">Ion Barbu şi fiinţa literaturii</span>, <span class="CharOverride-1">Ion Pillat şi contradicţiile tradiţionalismului</span>), de Nicolae Havriliuc, care oferă <span class="CharOverride-1">Introducere la proza lui Mircea Streinul</span>, de Eugen Dimitriu, care scrie despre opera lui Anton Holban, despre E. Lovinescu, Vasile Lovinescu și Horia Lovinescu. Cronica literară este ținută, în diferite perioade, de Mihail Iordache, Adrian Dinu Rachieru, Ion Beldeanu, Mircea A. Diaconu, Rodica Mureșan, Ovidiu Morar, Ion Filipciuc, Theodor Codreanu, Valentin Protopopescu, Virginia Blaga, Ion Roșioru, Ioan Holban, Emanuela Ilie ș.a., iar printre recenzenții cei mai activi se numără Constantin Arcu, Sanda-Maria Ardeleanu, Marian Barbu, Simion Bărbulescu, Constantin Blănaru, Doina Cernica, L.D. Clement, Ion Cozmei, Ioanid Deleanu, Sabina Fînaru, Angela Furtună, Cornel Galben, Ion Hurjui, Ionel Savitescu. Mereu incitante sunt comentariile eseistice, de la rubrica „Fragmentarium”, ale lui Constantin Călin (<span class="CharOverride-1">Cronica anilor defuncți</span>, în serial, august 2000 – decembrie 2002;<span class="CharOverride-1"> Jurnal despre Bacovia</span>, tot în serial, decembrie 2009 – iulie 2010), cele de la rubrica „Povestea vorbei” ale G.I. Tohăneanu și cele de la „Cronica limbii” ale lui N. Georgescu, ultimii doi practicând în cadrul lor o interesantă  hermeneutică lingvistico-stilistică. Din sfera eseisticii critice, dar nu numai, se cuvin amintite și alte câteva remarcabile rubrici de autor: „Chipuri și priveliști” (Liviu Antonesei), „Portret în cărbune” (Al. Cistelecan), „Un bucovinean la Paris” (Matei Vișniec), „Jurnal comentat” (Liviu Ioan Stoiciu), „Parabole” (Leo Butnaru). Raritatea anchetelor literare (<span class="CharOverride-1">Despre actualitatea lui Eminescu</span>, <span class="CharOverride-1">Spiritul polemic în presa literară</span>, <span class="CharOverride-1">Anul 2000</span>)<span class="CharOverride-1"> </span>este compensată de abundența interviurilor cu scriitori, artiști și oameni de știință, între care Marin Sorescu, Matei Vișniec, Alexandru Paleologu, Nicolae Manolescu, Mihai Cimpoi, Gheorghe Grigurcu, Adrian Popescu, Cezar Ivănescu, Dorin Tudoran, Mircea Horia Simionescu, Petru Cimpoeșu, Ion Pop, Constantin Ciopraga, sculptorul Ion Irimescu, lingvistul Eugeniu Coșeriu, autori străini precum poloneza Danuta Bieńkowska, francezul Dominique Fernandez, eseista Svetlana Paleologu-Matta, stabilită în Elveţia. De altfel, în 2011 a apărut și o antologie realizată de Constantin Arcu şi Sabina Fînaru, <span class="CharOverride-1">Interviurile „Bucovinei literare”. 1990</span>–<span class="CharOverride-1">2010</span>. La fel de cuprinzător este și spațiul acordat literaturii universale. La „Cronica traducerilor” sau în afara ei, scriu Niadi Cernica, Marius Chelaru, Geo Vasile, Elena-Brândușa Steiciuc ș.a., iar traducerile propriu-zise acoperă literaturi, epoci și genuri variate. Petru Condurache-Crăiniceni transpune în românește poeme de Charles Baudelaire (<span class="CharOverride-1">Cadra</span>, <span class="CharOverride-1">Căinţă postumă</span>,<span class="CharOverride-2"> </span><span class="CharOverride-1">Călătoria</span>), Paul Fort (<span class="CharOverride-1">Căluţul alb</span>, <span class="CharOverride-1">Contemplând un portret</span>), Guillaume Apollinaire (<span class="CharOverride-1">Umbra dragostei mele</span>), Radu Cârneci traduce din Rainer Maria Rilke (<span class="CharOverride-1">Cântec de dragoste</span>, <span class="CharOverride-1">O, tu, iubire dinainte pierdută</span>, <span class="CharOverride-1">Orfeu, Eurydice, Hermes</span>), Raluca Herghelegiu-Dimian din Paul Celan, Viorel Dârja din Leonard Cohen, Jules Supervielle și C.F. Ramuz, Sânziana Mureșeanu din Thomas Dylan, Isabel Bedreagă din Sylvia Plath, Leo Butnaru din Vladimir Maiakovski și Velimir Hlebnikov. Acestora li se adaugă versiuni românești ale unor fragmente din romanele lui António Lobo Antunes (<span class="CharOverride-1">Întoarcerea caravelelor</span>), Henry Miller (<span class="CharOverride-1">Tropicul cancerului</span>), Pascal Brukner (<span class="CharOverride-1">Hoţii de frumuseţe</span>), ale unor proze scurte de Anatole France, Francis Scott Fitzgerarld, Daniil Harms (în traducerea lui Mihai și Alexandru Vakulovski), Andreï Makine, Raymond Queneau sau ale unor eseuri de Ernesto Sábato și Octavio Paz. Prin această deschidere spre alte orizonturi, dar și prin grija de a oglindi multiplele fațete ale culturii proprii, locale și naționale, <span class="CharOverride-2">B.l.</span> a izbutit să împlinească treptat ceea ce și-a propus de la bun început: să devină o publicație completă, care depășește regionalismul cultural fără a-l trăda. &#9;<span class="Semnatura">I.M.</span></p>
			<div class="_idGenObjectLayout-1">
				<div id="_idContainer002">
					<div id="_idContainer000" class="Basic-Text-Frame">
						<p class="Titlu-Nume-H">BUCŞA, Petre </p>
						<p class="Titlu-mic-DATE">(11.III.1919, Deleni, j. Cluj – 9.V.2006, Cluj-Napoca), poet, prozator. </p>
					</div>
					<div id="_idContainer001" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="11B_1077-1166_Buciu-Buzura-web-resources/image/BUCSA_PETREs.png" alt="" />
					</div>
				</div>
			</div>
			<p class="Heuristica-PRIMUL">Este fiul Mariei (n. Belu) şi al lui Petru Bucşa, ţărani. A frecventat cursul gimnazial al Liceului „Regele Ferdinand” din Turda, apoi Şcoala Normală la Abrud, Cluj şi Deva, până în 1941. Combatant în cel de-al Doilea Război Mondial (în 1944 era sublocotenent de rezervă în Batalionul 12 Vânători de Munte din Câmpina), rănit la Banská Bistrica, se afla, la sfârşitul conflagraţiei, în Spitalul Militar de la Făgăraş. Se stabileşte la Cluj şi se înscrie la Facultatea de Drept. În 1954, după licenţă, este numit inspector-şef al Secţiei regionale de învăţământ şi cultură. Trecut la catedră în 1960, din 1962 este director de liceu şi apoi, timp de opt ani (1972–1980), director al Teatrului Naţional din Cluj-Napoca. A debutat cu versuri în 1938 la „Luceafărul” (revista elevilor Liceului „G. Bariţiu” din Cluj), iar editorial în 1943 cu volumul de poezii <span class="CharOverride-1">Cetini mohorâte</span>. A elaborat manuale şcolare (în colaborare) şi a publicat versuri, reportaje, însemnări în „Universul literar”, „Pagini literare”, „Ardealul”, „Gazeta de la Turda pentru tineret” şi, după o lungă întrerupere, în „Tribuna”, „Steaua”, „Contem&#173;poranul”, „România literară”, „Luceafărul”, „Ori&#173;zont”, „Vatra”, „Pagini bucovinene” ş.a. După pensionare (1980) s-a dedicat în exclusivitate scrisului. A mai semnat Petre Bucşia, Barbu Petreanu.</p>
			<p class="Heuristica-BASE">Alcătuit din poeme scrise în proximitatea unui moment tragic din istoria naţională (Dictatul de la Viena), volumul <span class="CharOverride-1">Cetini mohorâte</span> îl situează pe <span class="CharOverride-2">B.</span> în familia poeţilor răzvrătiţi şi profetici, precum Octavian Goga (căruia îi închină o elegie în 1938), Aron Cotruş, Mihai Beniuc (din etapa debutului). Generate de „jalea Transilvaniei sfâşiate”, cântecele, baladele şi elegiile din această carte reiau „cântarea pătimirii noastre” într-o formulă căreia nu-i lipsesc notele individualizante. Versurile vorbesc de „drumuri oprite să treacă Feleacu…”, de o „jale mare, fără leac,/ de când e hatul la Feleac”, de inima care „bate a-nceput de furtună…”. Tonul de lamentaţie aspră alternează cu acela de revoltă vehementă, în reprezentări evocând un tărâm predestinat durerii şi suferinţei: „Eu vin din ţara ce-a rămas în leat/ prin răzmeriţe frânte-n Bălgărat /[…] În ţara mea de aur şi de piatră/ nevoile şi caznele te latră;/ zicalele de râs şi voie bună/ au înlemnit, ca un gheţar pe strună…” (<span class="CharOverride-1">Eu sunt din ţara…</span>). Pastelurile circumscriu peisaje ale ţinutului natal (Ţara Moţilor), într-o stilizare austeră, specificările de natură geografică fiind intensificate de prezenţa elementelor de lexic ardelenesc. Unele poeme (<span class="CharOverride-1">Când zarea</span>) prefigurează altă faţetă a liricii lui <span class="CharOverride-2">B.</span>, desfăşurată odată cu revenirea autorului în circuitul editorial, după un sfert de veac de tăcere, cu volumul <span class="CharOverride-1">De n-ar veni noaptea…</span> (1969). Poetul se fixează în ipostaza unui „bard ostenit”, elegiac, meditativ şi melancolic. Versurile păstrează solemnitatea dicţiunii, însă într-un registru preponderent confesiv, interiorizat, uneori cu inflexiuni psalmice, atitudinea fiind aceea, productivă liric, de resemnare senină, ca în poemul <span class="CharOverride-1">Din când în când</span>: „Din când în când mă adumbreşte,/ aşa din senin,/ câte o pală de nor./ Din când în când bătăile ornicului/ îmi par mai moi/ decât blana de cârtiţă./ Din când în când din dealul cu pruni/ cineva îmi măsoară prin binoclu/ statura./ Eu îi zâmbesc/ şi-mi potrivesc pe-ndelete/ cravata…”. Chiar şi celebrarea erosului, ca în volumul <span class="CharOverride-1">Mereu iubirea</span> (1988), stă sub premoniţia „marii treceri”, a „nopţii” care va veni. Solitudinea, angoasa, criza de timp sunt convertite fie în interogaţii austere, formulate în stil folcloric (<span class="CharOverride-1">Dialog nocturn</span>), fie în melosuri elegiace (<span class="CharOverride-1">Mult prea devreme</span>), iar drama omului e văzută uneori ca dramă a creaţiei. Tonul, imagistica trimit frecvent la Lucian Blaga (invocat explicit în <span class="CharOverride-1">Poetul</span>) sau la Tudor Arghezi (îndeosebi în erotică), modele tutelare ale vârstei mature a poetului, care a evoluat de la „tradiţionalism” către un „modernism figurativ” moderat (Petru Poantă). Proza lui <span class="CharOverride-2">B.</span>, adunată în volumele <span class="CharOverride-1">Dincolo de uitare</span> (1984) şi <span class="CharOverride-1">Când cocoşii uitară să mai cânte</span> (1998), este una rememorativă, nutrită dintr-un climat afectiv şi existenţial similar aceluia din poezie.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Cetini mohorâte</span>, Zlatna, 1943; <span class="CharOverride-1">De n-ar veni noaptea…</span>, Bucureşti, 1969; <span class="CharOverride-1">Ceremonii</span>, Cluj-Napoca, 1978; <span class="CharOverride-1">Cutremurul cuvintelor</span>, Cluj-Napoca, 1982; ed. 2, Cluj-Napoca, 2010; <span class="CharOverride-1">Dincolo de uitare</span>, Cluj-Napoca, 1984; <span class="CharOverride-1">Mereu iubirea</span>, Bucureşti, 1988; <span class="CharOverride-1">Însoritele izvoare</span>, Bucureşti, 1989; <span class="CharOverride-1">Inscripţii pentru mileniul trei</span>, Cluj-Napoca, 1989 (în colaborare); <span class="CharOverride-1">Trecând prin anotimpuri</span>, pref. Petru Poantă, Bucureşti, 1990; <span class="CharOverride-1">Transparenţe</span>, Galaţi, 1993; <span class="CharOverride-1">Melancolii policrome</span>, Cluj-Napoca, 1994; <span class="CharOverride-1">Când cocoşii uitară să mai cânte</span>, Cluj-Napoca, 1998; <span class="CharOverride-1">Cad negurile</span>, Cluj-Napoca, 1999. </p>
			<p class="Heuristica___m_RPR"><span class="CharOverride-2">Repere bibliografice:</span> Dumitru Micu, <span class="CharOverride-1">„De n-ar veni noaptea…”</span>, RL, 1969, 39; Victor Felea,<span class="CharOverride-1"> „Ceremonii”</span>, TR, 1978, 17; Virgil Nistor, <span class="CharOverride-1">Luciditatea confesiunii</span>, ST, 1982, 11; Horia Stanca,<span class="CharOverride-1"> „Cutremurul cuvintelor”</span>, ST, 1984, 3; Taşcu, <span class="CharOverride-1">Poezia, 84–88</span>; Victor Felea, <span class="CharOverride-1">Între patetism şi nelinişte</span>, TR, 1989, 11; Valentin Taşcu, <span class="CharOverride-1">Timpul şi tăria</span>, ST, 1989, 3; Ion Buzaşi, <span class="CharOverride-1">„Melancolii policrome”</span>, ST, 1994, 12; <span class="CharOverride-1">Dicţ. scriit. rom., </span>I,<span class="CharOverride-1"> 385–386; </span>Micu, <span class="CharOverride-1">Scurtă ist.</span>, II, <span class="CharOverride-1">309–310</span>; Poantă, <span class="CharOverride-1">Dicţ. poeţi, 42–43</span>; Negoiţă Irimie, <span class="CharOverride-1">Cuvinte înstelate</span>, ST, 1999, 3–4; Lucian Chișu, <span class="CharOverride-1">Accente, </span>București, 2003, <span class="CharOverride-1">38–40</span>. &#9;<span class="Semnatura">C.H.</span></p>
			<p class="Heuristica-PRIMUL"><span class="titlu-12">BUCUR, Cornelia</span> (21.XI.1958, București – 7.II.2013, București), traducătoare. Este fiica Mariei și a lui Gheorghe Bucur. Urmează Facultatea de Limbi și Literaturi Străine, secția engleză–română, a Universității din București (licența în 1984). Repartizată profesoară la Slobozia, își susține definitivatul în 1987. Lucrează apoi la secția de stampe a Bibliotecii Academiei Române (1987–1994), este redactor la editurile All, Elit Comentator și Curtea Veche și colaborator extern la alte edituri (Univers, Polirom, Nemira). În ultimii ani ai vieții e liber-profesionistă, dedicându-se traducerilor și activității de interpretariat. Publică traduceri în „România literară”, „Lettre internationale”, „Secolul 21”. Se numără printre fondatorii Asociației Române a Interpreților de Conferință. </p>
			<p class="Heuristica-BASE">Bună cunoscătoare a prozei contemporane de expresie engleză, <span class="CharOverride-2">B.</span> a abordat, cu mare disponibilitate, genuri romanești variate. Reușește să reconstituie, în echivalarea sa, traume psihologice ale unor personaje aflate în situații-limită, tribulații ale eului la granița dintre normalitate și dezechilibru sufletesc, răvășitoare taine ale inimii (Ian McEwan, <span class="CharOverride-1">Durabila iubire</span>, Philip Roth, <span class="CharOverride-1">Pata umană</span> sau Jonathan Franzen, <span class="CharOverride-1">Corecții</span>), pe fundalul radiografierii societății postbelice, surprinsă adesea într-o viziune tragicomică și satirică la nivelul neconvențional al familiei în destrămare (Julian Barnes), ca în romanul postmodernist. Traduce cu dexteritate romane clasice (Lawrence Durrell, <span class="CharOverride-1">Quinx</span>), thrillere cu tramă polițistă infuzate de reflecție filosofică și confesivă (John Banville, <span class="CharOverride-1">Onorată instanță</span>), alegorii ale unor civilizații apuse (William Golding, <span class="CharOverride-1">Zeul scorpion</span>), povești de iubire pe fondul interogațiilor intelectualului asupra descoperirilor științifice ale lumii de azi (Nicholas Mosley), clasici ai <span class="CharOverride-1">policier</span>-ului (Raymond Chandler, Ian Fleming), proză umoristică (Christopher Buckley, printre alții) și chiar alte genuri la modă (SF, horror). În acest fel, contribuie la pătrunderea bogatei literaturi anglo-saxone din ultimele decenii pe piața românească de carte, facilitând, într-un fel, sincronizarea cu noi modalități narative, cu o altă viziune asupra epocii contemporane, creatoare de noi provocări expresive. A mai tradus cărți de istorie universală și de civilizație engleză.</p>
			<p class="Heuristica___mici"><span class="CharOverride-2">Traduceri:</span> Arthur C. Clarke, <span class="CharOverride-1">2010.</span> <span class="CharOverride-1">A doua odisee spațială</span>, postfață Mihai Bădescu, București, 1994; Gore Vidal, <span class="CharOverride-1">Orașul și stâlpul</span>, București, 1996; Andrei Codrescu, <span class="CharOverride-1">Contesa sângeroasă</span>, București, 1997; Lawrence Durrell, <span class="CharOverride-1">Quinx sau Povestea gâdelui</span>, București, 1998, <span class="CharOverride-1">Lămâii amari ai Ciprului</span>, București, 1999; Ian Fleming<span class="CharOverride-1">, Din Rusia, cu dragoste</span>, București, 1999; Ian McEwan, <span class="CharOverride-1">Durabila iubire</span>, București, 2000; Salman Rushdie, <span class="CharOverride-1">Rușinea</span>, postfața Sabina Draga, București, 2001; Julian Barnes, <span class="CharOverride-1">Anglia, Anglia</span>, Iași, 2002, <span class="CharOverride-1">Trois</span>, București, 2006, <span class="CharOverride-1">Iubire etc.</span>, București, 2008; Philip Roth, <span class="CharOverride-1">Pata umană</span>, Iași, 2003; William Golding, <span class="CharOverride-1">Zeul scorpion</span>, București, 2004; Jonathan Franzen, <span class="CharOverride-1">Corecții</span>, Iași, 2004; David Malouf, <span class="CharOverride-1">Amintirea Babilonului</span>, București, 2005; <span class="CharOverride-1">Antologia Granta. Cei mai buni tineri romancieri britanici</span>, București, 2006 (în colaborare); David Lodge, <span class="CharOverride-1">Autorul, la rampă!,</span> Iași, 2006; Paul Auster, <span class="CharOverride-1">Nebunii în Brooklyn</span>, Iași, 2007; Benjamin Black [John Banville], <span class="CharOverride-1">Onorată instanță</span>, București, 2007, <span class="CharOverride-1">Christine Falls,</span> București, 2008; Nicholas Mosley, <span class="CharOverride-1">Monștri plini de speranță</span>, București, 2008; Martin Amis, <span class="CharOverride-1">London Fields</span>, Iași, 2009; <span class="CharOverride-1">Antologia Granta. Cei mai buni tineri romancieri americani</span>, București, 2009 (în colaborare); Joshua Ferris, <span class="CharOverride-1">Și atunci ne-au</span> <span class="CharOverride-1">terminat</span>, București, 2010; Raymond Chandler, <span class="CharOverride-1">Povestiri polițiste</span>, I–II, București, 2012 (în colaborare). </p>
			<p class="Heuristica___m_RPR"><span class="CharOverride-2">Repere bibliografice:</span> Dana Crăciun, <span class="CharOverride-1">Dragostea în vremea noastră</span>, O, 2000, 9; Dan Popescu, <span class="CharOverride-1">Salman Rushdie sau Istoria între grotesc și arabesc</span>, F, 2002, 4; Vasile, <span class="CharOverride-1">Lumea, 217–221</span>; Codrin Liviu Cuțitaru, <span class="CharOverride-1">Ce este un autor?</span>, RL, 2006, 25; Virgil Stanciu, <span class="CharOverride-1">Dicționar de angliști și</span> <span class="CharOverride-1">americaniști români</span>, Cluj-Napoca, 2008, <span class="CharOverride-1">28–29</span>; Marius Chivu, <span class="CharOverride-1">Tinerii prozatori americani</span>, ALA, 2010, 1009; Rodica Grigore, <span class="CharOverride-1">Compania viselor spulberate</span>, OC, 2010, 280. &#9;<span class="Semnatura">G.Dn</span><span class="CharOverride-1">.</span></p>
			<p class="Heuristica-PRIMUL"><span class="titlu-12">BUCUR, Doina</span> (pseudonim al Floricăi Ionescu; 15.VIII.1896, Bucureşti – 24.VI.1940, Bucureşti), poetă, prozatoare. Este fiica Elvirei Pursch (n. Stamatopol) şi a lui Oscar Pursch. Mama, profesoară, preda limbile română şi latină; tatăl, concertmaistru, ocupase un răstimp în Capitală postul de dirijor secund la Teatrul Liric. Din 1905 familia se va stabili la Fălticeni. Însuşindu-şi precoce primele noţiuni de vioară, <span class="CharOverride-2">B. </span>se afirmă cântând în orchestra de copii îndrumată de părintele său; se distinge, apoi, cu ocazia unui concert la Peleş patronat de Carmen Sylva. Absolvind gimnaziul, e admisă prin concurs, la doar paisprezece ani, la Königliches Konservatorium din Leipzig, unde are şansa de a studia cu Hans Sitt, Max Reger, Fritz Kreisler. Anii petrecuţi în străinătate o aşază, norocos, sub protecţia lui Paul Zarifopol (rezident la acea dată în Germania), în a cărui casă tânăra muziciană îi va întâlni uneori pe I.L. Caragiale, Alexandru Vlahuţă, Panait Cerna, Barbu Delavrancea. Încheia Conservatorul în 1913, răsplătită cu un premiu „Mendelsohn”, i se prevedea un viitor ca violonistă, carieră brusc zădărnicită de război. Revenind în ţară şi numită profesoară la Galaţi, va mai concerta sporadic. După încetarea primei conflagraţii mondiale, îşi urmează soţul, magistrat, într-un sat din Romanaţi, iar apoi la Caracal, devotându-se carierei didactice.</p>
			<p class="Heuristica-BASE">Numele Floricăi Pursch apărea în 1915 consemnat în „Şezătoarea” lui Artur Gorovei, la rubrica „Folclor cules”. Ca poetă, începea să publice discret, sub pseudonim, în revista bârlădeană „Graiul nostru” (1927) ; continua, semnând până spre sfârşitul următorului deceniu în „Revista scriitoarelor şi scriitorilor români”, „Adevărul literar şi artistic”, „Arhivele Olteniei”, „Provincia literară”, „Înmuguriri”, „Poezia”, „Gând şi slovă oltenească”, „Domnul de rouă” (unde, alături de Coca Farago, figurează în redacţie), „Graiul femeii”, „Presa Olteniei”, „Pământul”, „Vatra”, „Revista femeilor române” ş.a. Cu <span class="CharOverride-1">Poeme pentru adormit durerea</span> (1937), este remarcată de G. Călinescu. Avatarul liric al poetei stă sub semnul iniţierilor argheziene, duhul interogativ şi cadenţa <span class="CharOverride-1">Psalmilor </span>îndeosebi urmărind-o cu ecoul lor o vreme; sunt vizibile interferenţele (notele livreşti, cenzurarea gestului retoric) exprimând tendinţa de „sincronizare” cu modalităţile lirismului şi cu vocile afine ale propriei generaţii (Paul Constant, Sorana Ţopa). Diversificarea prozodiei şi refuzul stilului decorativ marcau trecerea de la simbolismul muzical, intimist, către expresionismul revigorant pe spaţii restrânse. Altă plachetă rămâne doar ca proiect: <span class="CharOverride-1">Descântece – poeme olteneşti</span>. Spontană, comprehensivă, cu stil alert, <span class="CharOverride-2">B.</span> convinge şi ca prozatoare, în schiţe şi povestiri (pe care şi le-ar fi dorit antologate cândva) persiflând ori şarjând acalmia, lipsa de ţel, vanităţile, tabieturile, ticurile provinciale; ispitindu-se a scruta, alteori, dincolo de existenţele banale şi de locul comun aparent, coloritul „faptului divers”, pulsul agitaţiei balcanice. Umorul benign, acul delicat al ironiei, iscodirea sufletului feminin şi a universului fragil lasă să se întrevadă, pe alocuri, note comune cu scrisul de mai târziu al Ştefanei Velisar Teodoreanu. Accesibile parţial, în secvenţe înseriate în periodice între 1935 și 1940, <span class="CharOverride-1">Un menaj ca multe altele</span>, <span class="CharOverride-1">Prăpastia</span>, <span class="CharOverride-1">Din pământul ţării mele</span> sunt încercări de „roman” incerte, contând ca simplu exerciţiu narativ. Poeta susţine, în „Adevărul literar şi artistic” ( în anii 1935–1936), şi o „cronică feminină” plină de miez.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Poeme pentru adormit durerea</span>, Craiova, 1937.</p>
			<p class="Heuristica___m_RPR"><span class="CharOverride-2">Repere bibliografice:</span> C. D. Fortunescu, <span class="CharOverride-1">„Poeme pentru adormit durerea”</span>, AO, 1937, 92–94; I. Schintee, „<span class="CharOverride-1">Poeme pentru adormit durerea</span>”, R, 1937, 9–10; Aida Vrioni, <span class="CharOverride-1">„Poeme pentru adormit durerea”</span>, RVS, 1938, 1–2; Călinescu, Opere, III, <span class="CharOverride-1">1115–1116, 1129</span>, <span class="CharOverride-1">1135</span>, <span class="CharOverride-1">1687</span>; Aida Vrioni, <span class="CharOverride-1">Doina Bucur</span>, RVS, 1940, 7–12; M. D. Havriş, <span class="CharOverride-1">Doina Bucur – Florica Eug</span> [<span class="CharOverride-1">eniu</span>] <span class="CharOverride-1">Ionescu</span>, „Înmuguriri”, 1940, 9–10; C. D. Fortunescu, <span class="CharOverride-1">Două harfe sfărâmate</span>, R, 1940, 9–12; Călinescu, <span class="CharOverride-1">Ist. lit.</span> (1941), <span class="CharOverride-1">881</span>, <span class="CharOverride-1">928</span>,<span class="CharOverride-1"> Ist. lit.</span> (1982), <span class="CharOverride-1">968</span>,<span class="CharOverride-1"> 1031</span>; Straje, <span class="CharOverride-1">Dicţ. pseud., 104</span>; Profira Sadoveanu, <span class="CharOverride-1">Planeta părăsită</span>, Bucureşti, 1987, <span class="CharOverride-1">14–15</span>; [<span class="CharOverride-1">Doina Bucur</span>], ADLTR, 1–59; Cătălin Ciolca, <span class="CharOverride-1">Cartea Fălticenilor</span>, ed.2, pref. Grigore Ilisei, Iaşi, 2010, <span class="CharOverride-1">44</span>. &#9;<span class="Semnatura">R.Ş</span><span class="CharOverride-1">. </span></p>
			<div class="_idGenObjectLayout-1">
				<div id="_idContainer005">
					<div id="_idContainer003" class="Basic-Text-Frame">
						<p class="Titlu-Nume-H">BUCUR, Marin </p>
						<p class="Titlu-mic-DATE">(12.XII.1929, Podu Rizii, j. Dâmboviţa – 5.II.1994, Bucureşti), critic și istoric literar, editor, prozator. </p>
					</div>
					<div id="_idContainer004" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="11B_1077-1166_Buciu-Buzura-web-resources/image/Bucur_Marin.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Stanei (n. Eftimie) şi al lui Florea Bucur, ţărani. A urmat cursurile şcolii primare în comuna natală, apoi la Găeşti (un an, în timpul războiului) şi la Liceul „Ienăchiţă Văcărescu” din Târgovişte, iar din 1949 Facultatea de Filologie a Universităţii din Bucureşti. Încă din anul universitar 1952–1953 (la sfârşitul căruia a susţinut examenul de absolvire), a fost numit asistent la Catedra de literatură română. De asemenea, e angajat de G. Călinescu cercetător la Institutul de Istorie Literară şi Folclor (devenit Institutul de Istorie şi Teorie Literară „G. Călinescu”), unde a activat până la săvârşirea din viaţă. În paralel, între 1962 şi 1966 a fost redactor la revista „Luceafărul”, unde ţine cronica literară. Este doctor în filologie din 1969 cu o teză despre C.A. Rosetti. Din 1990 a condus ca editor suplimentul săptămânal „Arhiva” al ziarului „Cotidianul”. A efectuat stagii didactice, de specializare şi documentare la Moscova, Paris (1966, 1968–1969, 1973), Bochum (1977–1978) şi a participat la congrese şi colocvii ştiinţifice naţionale şi internaţionale. A iniţiat şi coordonat elaborarea unor lucrări colective (culegeri de studii literare, bibliografii, ediţii de documente), între 1972 şi 1985 asigurând editarea seriei <span class="CharOverride-1">Caietele Mihai Eminescu</span> (şase volume). Debutează cu recenzii şi articole în revista „Viaţa românească” (1950), iar editorial cu romanul <span class="CharOverride-1">Zi de vară până-n seară </span>(1966). Prima sa lucrare de critică şi istorie literară publicată este monografia <span class="CharOverride-1">Ovid Densusianu</span> (1967). A mai colaborat la „Tâ&#173;nărul scriitor”, „Gazeta literară”, „Tribuna”, „Steaua”, „Argeş” (cronică literară), „Astra”, „România li&#173;terară”, „Contemporanul”, „Scânteia”, „Familia”, „Convorbiri literare”, „Cronica”, „Revista de istorie şi teorie literară”, „Synthesis”, „Revue roumaine de sciences sociales”, „Europe”, „Secolul 20”, „Revista monumentelor şi muzeelor” ş.a. </p>
			<p class="Heuristica-BASE"> Timp de peste patruzeci de ani, <span class="CharOverride-2">B.</span> s-a ilustrat cu lucrări de dimensiuni şi valori diferite, în registre variate ale scrisului şi ale cercetării literare. Bibliografia sa înregistrează, pentru anii de început, în primul rând rezultatele muncii de editor: i se datorează câteva ediţii postbelice de popularizare a unor corpusuri de literatură populară (de la sfârşitul secolului al XIX-lea şi începutul secolului al XX-lea) alcătuite de Grigore G. Tocilescu (<span class="CharOverride-1">Balade şi doine</span>), Artur Gorovei (<span class="CharOverride-1">Cimiliturile românilor</span>), George Cătană (<span class="CharOverride-1">Poveşti poporale din Banat</span>) şi ediţia studiilor de folcloristică ale lui Ovid Densusianu (<span class="CharOverride-1">Viaţa păstorească în poezia noastră populară. Folclorul, cum trebuie înţeles. Graiul din Ţara Haţegului</span>). În paralel, a pregătit sau a prefaţat ediţii şi antologii din publicistica lui Camil Petrescu, din poezia Magdei Isanos (cu numeroase inedite), din proza lui Dinicu Golescu, Ion Ghica, Anton Bacalbaşa, Liviu Rebreanu. De asemenea, s-a lansat în vaste investigaţii în arhive şi biblioteci româneşti şi de peste hotare şi a valorificat acumulările documentare în studii de istorie literară sau în monografii – <span class="CharOverride-1">Ovid Densusianu</span> şi <span class="CharOverride-1">C.A. Rosetti. Mesianism şi donquijotism revoluţionar</span> (1970) şi în culegeri de documente – <span class="CharOverride-1">Documente inedite din arhivele franceze privitoare la români în secolul al XIX-lea</span> (I, 1969). Concomitent, elaborează şi o lucrare de sinteză, <span class="CharOverride-1">Istoriografia literară românească de la origini până la G. Călinescu</span> (1973), cultivă eseul critic – <span class="CharOverride-1">Lucian Blaga. Dor şi eternitate</span> (1971), studiul de tip teoretic şi comparatist. A scris şi a publicat proză. După romanul de factură realistă <span class="CharOverride-1">Zi de vară până-n seară</span>, dă un nou roman, <span class="CharOverride-1">La apa Vavilonului</span> (1971), într-o formulă diferită faţă de precedentul şi totodată puţin frecventată în literatura română, deşi tradiţia temei („plângerea” de la „apa Vavilonului”) poate fi urmărită de la Dosoftei, prin Tudor Arghezi şi Lucian Blaga, până la poeţii contemporani. Proză, cum s-a observat, „cu ample fragmente parenetice”, „încărcată cu miresme poetice” (Nicolae Balotă), <span class="CharOverride-1">La apa Vavilonului</span> are o dimensiune poematică şi un etos care sublimează sentimentul pustiului existenţei. Activitatea lui <span class="CharOverride-2">B.</span> poartă (prin varietate, mod de abordare a temelor) amprenta modelatoare a lui G. Călinescu, maestrul câtorva generaţii de cercetători (critici şi istorici literari) cărora le-a stimulat, cultivat şi îndrumat gustul pentru investigaţia documentară exhaustivă şi explorarea eseistică din unghiuri surprinzătoare, pentru studiul monografic aplicat şi lucrarea de sinteză. În timp, lucrările lui <span class="CharOverride-2">B.</span> se ordonează pe câteva dominante. Monografia <span class="CharOverride-1">C.A. Rosetti</span> este urmată de restituirea jurnalului, într-o ediţie din 1974 (<span class="CharOverride-1">Jurnalul meu</span>), şi de aceea a corespondenţei zgomotosului „Berlicoco” (<span class="CharOverride-1">C.A. Rosetti către Maria Rosetti</span>, I–II, 1988–1998, al doilea volum apărut postum). O vastă monografie dedicată lui I.L. Caragiale are următoarea structură: <span class="CharOverride-1">Opera vieţii. O biografie a lui I.L. Caragiale</span> (volumul I, 1989; Premiul Academiei Române; volumul II, postum, 1994) şi <span class="CharOverride-1">I.L. Caragiale. Lumea operei </span>(2001). Redactată în deceniul ’80–’90, lucrarea are doar în primele două tomuri aparatul de trimiteri bibliografice, note, comentarii şi indici. <span class="CharOverride-2">B.</span> parcurge şi revede documentaţia istorico-literară, procedând la o reconstituire meticuloasă, organizată cronologic, a existenţei scriitorului, considerată o altă operă a celui care a trăit-o. <span class="CharOverride-1">Opera vieţii </span>rămâne un instrument de referinţă în caragialeologie, aducând numeroase completări, nuanţări şi rectificări în domeniu. Anunţată la sfârşitul biografiei, partea de exegeză consacrată operei a fost editată după o dactilogramă din care lipsesc notele autorului, „ceea ce trădează – cum afirmă îngrijitorul ediţiei – o etapă de lucru intermediară înaintea definitivării volumul pentru tipar”. <span class="CharOverride-1">I.L. Caragiale. Lumea operei </span>este alcătuită din 53 de secvenţe, grupate în patru secţiuni relativ distincte ca obiective. Deşi nefinisată, cartea indică un traiect critic menit să valorifice o recitire la pas a operei lui Caragiale, a bibliografiei de referinţe critice şi istorico-literare. Câteva titluri de fragmente pot da o idee despre linia generală a lucrării: <span class="CharOverride-1">Lume, lume, lume</span>, <span class="CharOverride-1">Bucureştiul real şi imaginar</span>, <span class="CharOverride-1">Prietenul şi metamorfoza sa:</span> <span class="CharOverride-1">amicul</span>, <span class="CharOverride-1">Amica între amici: Miţa</span>,<span class="CharOverride-1"> Mitul infailibilei gazete</span>, <span class="CharOverride-1">Alienarea sentimentală</span>, <span class="CharOverride-1">Magic şi real</span>, <span class="CharOverride-1">Păcatul desacralizării. Învierea eroului Ion, cavalerul sacrului</span>, <span class="CharOverride-1">Creaţia – o povestire. Simulaţiunile în naraţiune</span>, <span class="CharOverride-1">Scrisul – o perpetuă „Judecată de Apoi”</span>. Din documentaţia aferentă monografiei se desprinde şi un corpus intitulat <span class="CharOverride-1">Restituiri</span> (1986), cuprinzând texte atribuite (câteva cu certitudine) lui Caragiale. De asemenea, în seria eseurilor, <span class="CharOverride-1">Lucian Blaga. Dor şi eternitate</span> nu rămâne singular. Criticul abordează în aceeaşi formulă (comentariu argumentat printr-o veritabilă antologie din opera scriitorului) creaţia lui B. Fundoianu (<span class="CharOverride-1">Priveliştile poeziei</span>, 1985), vădind o percepţie sigură a valorilor care specifică lirismul acestuia în panorama poeziei româneşti. <span class="CharOverride-1">Poezie–destin–dramă</span> (1982) este, în context, o panoramă esenţială a poeziei româneşti de la M. Eminescu şi Al. Macedonski la Ştefan Aug. Doinaş şi Leonid Dimov. Convingătoare la nivelul ipotezei de lectură, cartea e scrisă febril, în spiritul criticii de identificare, vizând un tematism existenţial. Cercetătorul continuă seria ediţiilor de documente cu <span class="CharOverride-1">Jules Michelet şi revoluţionarii români în documente şi scrisori de epocă (1846–1876)</span> (1982), volum „de o valoare eminentă” (Al. Zub), rezultat din studierea Fondului Monod de la Bibliothèque Historique de la Ville de Paris. Textele, adunate din arhive (în special scrisori), din presă, din lucrări diverse, privesc legăturile lui Michelet cu spaţiul românesc. Adnotate şi comentate, ele reprezintă, împreună cu iconografia şi indicele de nume, o sursă substanţială şi un instrument de lucru pe baza cărora cunoaşterea paşoptismului românesc se nuanţează şi se îmbogăţeşte. Prevalentă în activitatea lui <span class="CharOverride-2">B.</span> se vădeşte orientarea către lucrările de erudiţie istorico-literară. Numele lui rămâne legat îndeosebi de „un prim panoramic al istoriei literare româneşti”, realizat în <span class="CharOverride-1">Istoriografia literară românească de la origini până la G. Călinescu</span>. Excurs istoric şi bibliografie a fenomenului de cultură reprezentat de istoria literară, încercare de identificare a configuraţiilor şi de determinare a valorilor în câmpul disciplinei, cartea vizează, totodată, „centrele de germinaţiune a ideilor de istorie literară”, „formele de desfăşurare a iniţiativelor”, „familiile de spirite”, evoluţia pe axa autonomizării şi personalităţile emblematice ale disciplinei. Coautor al multor volume colective şi coordonator al unor lucrări precum <span class="CharOverride-1">Istoria şi teoria comparatismului în România</span> (1972), <span class="CharOverride-1">Literatura română contemporană</span> (I, 1980), <span class="CharOverride-1">Bibliografia I.L. Caragiale în periodice (1852–1912)</span> (I–II, 1997), <span class="CharOverride-2">B.</span> s-a ilustrat şi prin contribuţiile la istoria presei româneşti şi în eminescologie.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Zi de vară până-n seară</span>, Bucureşti, 1966; <span class="CharOverride-1">Ovid Densusianu</span>, Bucureşti, 1967; <span class="CharOverride-1">C.A. Rosetti. Mesianism şi donquijotism revoluţionar</span>, Bucureşti, 1970; <span class="CharOverride-1">Lucian Blaga. Dor şi eternitate</span>, Bucureşti, 1971; <span class="CharOverride-1">La apa Vavilonului</span>, Bucureşti, 1971; <span class="CharOverride-1">Istoriografia literară românească de la origini până la G. Călinescu</span>, Bucureşti, 1973; <span class="CharOverride-1">Poezie–destin–dramă</span>, Bucureşti, 1982; <span class="CharOverride-1">B. Fundoianu (Benjamin Fondane). Priveliştile poeziei</span>, Bucureşti, 1985; <span class="CharOverride-1">Opera vieţii. O biografie a lui I.L. Caragiale</span>, vol. I–II, Bucureşti, 1989–1994, vol. III: <span class="CharOverride-1">I.L. Caragiale. Lumea operei</span>, îngr. Ştefan Ion Ghilimescu, Piteşti, 2001. <span class="CharOverride-2">Ediţii, antologii: </span>George Cătană,<span class="CharOverride-2"> </span><span class="CharOverride-1">Poveşti poporale din Banat</span>, pref. edit., Bucureşti, 1956; Grigore G. Tocilescu, <span class="CharOverride-1">Balade şi doine,</span> pref. edit., Bucureşti, 1958; Artur Gorovei, <span class="CharOverride-1">Cimiliturile românilor</span>, Bucureşti, 1959; Tudor Vianu, <span class="CharOverride-1">Despre stil şi artă literară</span>, Bucureşti, 1965; Ovid Densusianu, <span class="CharOverride-1">Viaţa păstorească în poezia noastră populară. Folclorul, cum trebuie înţeles. Graiul din Ţara Haţegului</span>, pref. edit., Bucureşti, 1966; <span class="CharOverride-1">Documente inedite din arhivele franceze privitoare la români în secolul al XIX-lea</span>, I, Bucureşti, 1969; <span class="CharOverride-1">Caietele</span> <span class="CharOverride-1">Mihai Eminescu</span>, I–VI, Bucureşti, 1972–1985; C.A. Rosetti, <span class="CharOverride-1">Jurnalul meu</span>, pref. edit., Cluj-Napoca, 1974; Mihai Eminescu, <span class="CharOverride-1">Dicţionar de rime</span>,<span class="CharOverride-1"> </span>pref. edit., Bucureşti, 1976 (în colaborare cu Victoria Ana Tăuşan); <span class="CharOverride-1">Jules Michelet şi revoluţionarii români în documente şi scrisori de epocă (1846–1876)</span>, introd. edit., Cluj-Napoca, 1982; I.L. Caragiale, <span class="CharOverride-1">Restituiri</span>, pref. edit., Cluj-Napoca, 1986; <span class="CharOverride-1">C.A. Rosetti către Maria Rosetti</span>, I–II, pref. edit., Bucureşti, 1988–1998 (în colaborare cu Neonila Onofrei); <span class="CharOverride-1">Dosarul berlinez al dramei „Anca” </span>[<span class="CharOverride-1">„Năpasta”</span>]<span class="CharOverride-1"> de I.L. Caragiale</span>, Bucureşti, 1992; <span class="CharOverride-1">De te voi uita, Ierusalime (Ţara Sfântă şi cărţile sacre în literatura română)</span>, pref. edit., postfaţă Victor Bârlădeanu, Bucureşti, 1996 (în colaborare cu Victoria Ana Tăuşan); <span class="CharOverride-1">Bibliografia I.L. Caragiale în periodice (1852–1912)</span>, I–II,<span class="CharOverride-1"> </span>pref. Eugen Simion, Bucureşti, 1997 (în colaborare).</p>
			<p class="Heuristica___m_RPR"><span class="CharOverride-2">Repere bibliografice: </span>Mihai Ungheanu, <span class="CharOverride-1">Campanii</span>, Bucureşti, 1970, <span class="CharOverride-1">173–179</span>; Nicolae Balotă, <span class="CharOverride-1">„La apa Vavilonului”</span>, RL, 1971, 33; Al. Dobrescu, <span class="CharOverride-1">„Istoriografia literară românească”</span>, CL, 1973, 13; Ovidiu Papadima, <span class="CharOverride-1">„Caietele Mihai Eminescu”</span>, SPM, 1975, 213; Zaciu, <span class="CharOverride-1">Alte lecturi</span>,<span class="CharOverride-1"> 213–218</span>; Dan C. Mihăilescu, <span class="CharOverride-1">Temperamentul eseului</span>, T, 1983, 3; Mircea Scarlat, <span class="CharOverride-1">De la document la interpretarea operei</span>, CNT, 1984, 6; Cioculescu, <span class="CharOverride-1">Itinerar</span>, IV, <span class="CharOverride-1">71–76</span>; Anghelescu, <span class="CharOverride-1">Lectura</span>,<span class="CharOverride-1"> 38–42</span>; Corin Braga, <span class="CharOverride-1">Complexul Fundoianu</span>, ST, 1986, 7; Al. Zub, <span class="CharOverride-1">Cunoaştere de sine şi integrare</span>, Iaşi, 1986, <span class="CharOverride-1">219–221</span>; Dan C. Mihăilescu, <span class="CharOverride-1">Virtuţi şi patimi de secol XIX</span>, ST, 1989, 1; Nicolae Manolescu<span class="CharOverride-1">, Documentul şi interpretarea</span>, RL, 1989, 22; Steinhardt, <span class="CharOverride-1">Monologul</span>,<span class="CharOverride-1"> 291–298</span>; Grigurcu, <span class="CharOverride-1">Peisaj</span>, I, <span class="CharOverride-1">252–255</span>; Dorina Grăsoiu, <span class="CharOverride-1">In memoriam. Marin Bucur (1929–1994)</span>, RITL, 1994, 2; Constantin Hârlav, <span class="CharOverride-1">„Opera vieţii. O biografie a lui I.L. Caragiale”</span>, RITL, 1995, 1; Cornea, <span class="CharOverride-1">Semnele</span>,<span class="CharOverride-1"> 160–168</span>; <span class="CharOverride-1">Dicţ. scriit. rom.</span>, I, <span class="CharOverride-1">386–388</span>; Scurtu, <span class="CharOverride-1">Cercetări</span>,<span class="CharOverride-1"> </span>I, <span class="CharOverride-1">151–152</span>,<span class="CharOverride-1"> 157–178</span>; Victor Petrescu, <span class="CharOverride-1">Marin Bucur – un erudit al literelor</span>, „Litere”, 2009, 3; Scurtu, <span class="CharOverride-1">Contribuții</span>, I, <span class="CharOverride-1">93–109</span>,<span class="CharOverride-1"> 144–156</span>. <span class="CharOverride-1">&#9;</span><span class="Semnatura">C.H.</span></p>
			<p class="Heuristica-PRIMUL"><span class="titlu-12">BUCUR, Romulus</span> (11.V.1956, Arad), poet, eseist. Este fiul Sariei Bucur (n. Izsák) şi al lui Constantin Bucur, funcţionari. Absolvent al Liceului „Ioan Slavici” din Arad (1975) și apoi al Facultății de Limba și Literatura Română a Universității din București, secția română–engleză (1980), devine profesor la Arad, iar din 1997 este lector la Catedra de limba și literatura română a Universității Transilvania din Brașov. Își ia doctoratul în filologie în 2003. După 1990 este redactor, apoi redactor-șef adjunct și redactor-șef al revistei „Arca” din Arad. Frecventează cenaclul Junimea și Cenaclul de Luni din București, debutând publicistic în 1978 la „România literară”, iar editorial în 1982 în volumul colectiv <span class="CharOverride-1">Cinci</span>, alături de Bogdan Ghiu, Ion Bogdan Lefter, Mariana Marin și Alexandru Muşina, prefaţat de Nicolae Manolescu. Debutul editorial individual e reprezentat de volumul <span class="CharOverride-1">Greutatea cernelii pe hârtie</span>, distins cu Premiul Uniunii Scriitorilor (1984). I se mai acordă Premiul Filialei Arad a Uniunii Scriitorilor (1995, 1998, 2000, 2009) și Premiul ASPRO (1998, 2003). Mai colaborează la revistele „Apostrof”, „Echinox”, „Familia”, „Orizont”, „Vatra”, „Steaua”, „România literară” ș.a.</p>
			<p class="Heuristica-BASE"> Autenticism, recuperarea realului prin intermediul unui prozaism denotativ și biografism minimalist au fost etichetele puse de critică unei poezii revendicate de la filosofia optzecistă a apropierii de postmodernismul american, dar și de la unii poeți români angajați în ruperea de modernism. „Scriitura mică, fără ifose” a lui <span class="CharOverride-2">B.</span>,<span class="CharOverride-2"> </span>deschizând, „după Mircea Ivănescu și mulți alții […] seria grefierilor ataraxici ai biografiilor dezeroizate și plate” (Al. Cistelecan), se manifestă încă de la debutul din <span class="CharOverride-1">Cinci </span>și se confirmă ulterior. „Intrarea” lui în poezie se face, după cum observa Nicolae Manolescu, retractil, ca și intrarea în viață, poetului-narator trebuind, la naștere, să i se dea palme – „să țip să se vadă/ că sunt viu”. Postul de observație al acestui eu minimal își mișcă radarul dincoace de marele univers ori de „marele oraș” al modernilor, în sferele unei realități infantil și infinit modelabile: „văzut de sus văzut de departe/ omul părea că n-are moarte/ văzut de departe văzut de sus/ omul părea că e în plus// în mica lume de plastilină/ când ironia era regină […]!” (<span class="CharOverride-1">omul cu chitara</span>). O realitate din care poetul respinge – mimând etosul postbelicilor americani – moștenirea metafizicii moderniste („ne luăm de mâini și/ renunțăm la metafizică/ și la simboluri/ și ne bucurăm/ că trăim”), dar și mitologia cetățeanului perpetuu, epuizat de „responsabilitatea față de societate” și de ideea unei „Munci Folositoare”, greu compatibilă cu poezia, chiar și cu aceea coborâtă în stradă. Soluția acestei abordări retractil-critice a realității înseamnă, ca și la ceilalți optzeciști români, a face naveta între micul cotidian românesc al anilor ’80 și reciclarea prin citat a clasicilor, până la confuzia ori la fuziunea completă de planuri, de ontologii și de „responsabilități” locutoare. O ambiguitate ludic-subversivă tipică pentru felul în care optzeciștii români au înțeles să adecveze filosofia postmodernă a intertextului la condițiile unei realități pe care numai văzul o poate mărturisi, neputând fi numită direct. De unde, o poetică minuțios senzorială și minim conceptualizantă, dar elocventă prin selecția și prin focalizarea detaliilor, în descendența poeților imagiști: „Sunetul strident/ al lăzilor cu sticle de lapte/ bufnițe pe caldarâm […] Mă duc la bucătărie/ și – conștient de avantajele/ vieții raționale –/ beau o cană cu lapte/ îndulcit cu o linguriță de miere. Îmi văd poza/ într-un ziar/ care servise la împachetarea/ a cinci felii de pâine/ și doi pești, alături/ de imagini de demonstranți/ cu pancarte uriașe/ JOB NEEDED” (<span class="CharOverride-1">Iov </span>’<span class="CharOverride-1">81</span>). Un tip de subversivitate sau de reactivitate semiconștientă ori doar pe jumătate asumată (<span class="CharOverride-2">B. </span>a revenit, de altfel, după 1989, cu versiuni revăzute și adăugite ale unor poeme), rezultată mai degrabă din dezordinea lucrurilor. „Mezinul stângaci” – poetul în fața unei societăți formalizate și utilitariste sau doar în fața unei „autonomii estetice” egal de tiranice, care pretinde „să ții o justă cumpănă/ între existență și creație” – are, încă din anii debutului, o seamă de reverii vindicative adunate sub un titlu solar whitmanian („dar lasă romulus bucur lasă/ va veni o vreme când/ ai să primești șuturi/ cu o cizmă nou-nouță/ și vei avea și tu o pereche/ pentru atari treburi/ sub masă” – <span class="CharOverride-1">Song of myself</span> ), urmate de lucidități precoce asupra condiției de „bard județean”. Trăitorul în „obsedantul deceniu” este însă trăitor și în „obsedantul veac”; ca atare, <span class="CharOverride-2">B</span>. își conservă mârâitul (auto)ironic și dincolo de 1989: „oricum nu contează generația asta/ abrutizată ce-și zice rockeri heaviști/ punkiști – ei n-au treabă nici cu/ pronunția nici cu ortografia”, însă „până la urmă ei au dreptate/ ce bob dylan ce flower power ce woodstock/ voi revoltați voi ați fost tineri/ niște mic burghezi cu burtică eventual/ chelie blugii ăia țin de maimuțăreală” (<span class="CharOverride-1">scrisoare</span>). Dincolo de ceea ce ar putea denota o lirică a condiției individului într-o Românie ante- și post-1989, poezia lui <span class="CharOverride-2">B.</span> ilustrează, în câteva dintre segmentele ei de forță, latura eminamente localistă și microbiografistă a postmodernismului, în care chestionarea miturilor survine în mica narațiune a unui ins perpetuu „nedesprins din adolescență”, dar cu nodul nostalgiei în gât, ca în <span class="CharOverride-1">Adio. La Axiopolis</span>. <span class="CharOverride-2">B. </span>este și un poet erotic, preponderent neangajat și <span class="CharOverride-1">cool</span>-postmodern. El atinge uneori o gravitate apropiată de lirica neoexpresioniștilor de după 1989 – „(dorința îți iese prin pori/ și se târăște pe tine/ ca niște limacși)” (<span class="CharOverride-1">frumos-tristă</span>). Volumul <span class="CharOverride-1">Cărticică pentru pisică</span> (2003) oferă, cu o vorbă a autorului, o abordare „pisicanalitică a poeziei”, iar <span class="CharOverride-1">O seamă de personaje secundare</span> (2009) continuă odiseea optzecistă a basculării între livresc și cotidianul promiscuu-erotic („îți zici, vorba filosofului/ domle livresc mai e cotidianu’ ăsta”), cu accentuarea libertăților grafice și lexicale. Soluțiilor grafice amintind de Guillaume Apollinaire, cu versuri care se pot citi și pe verticală și pe orizontală, dând impresia unui sens care vine (sau se dispersează) din toate părțile,<span class="CharOverride-2"> </span>le vor fi adăugate inovațiile scrisului pe computer, cu jocuri de fonturi și inserții grafice care fac imposibilă citarea într-un format tipografic standard. <span class="CharOverride-2">B. </span>a mai publicat un volum de cronici literare intitulat <span class="CharOverride-1">Poeţi optzecişti (şi nu numai) în anii ’90</span> (2000), o micromonografie consacrată lui Mihail Sebastian (2007) și a tradus (în colaborare) din Claude Royet-Journoud, Laureano Silveira, John Le Carré şi Raymond Queneau.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Cinci</span> (în colaborare cu Bogdan Ghiu, Ion Bogdan lefter, Mariana Marin şi Alexandru Muşina)), pref. Nicolae Manolescu, Bucureşti, 1982; <span class="CharOverride-1">Greutatea cernelii pe hârtie</span>, Bucureşti, 1984; <span class="CharOverride-1">Literatură, viaţă</span>, Bucureşti, 1989; <span class="CharOverride-1">Dragoste &amp; bravură</span>, Timișoara, 1995; <span class="CharOverride-1">Cântecel(e): fast-food poems</span>, Piteşti, 1998; <span class="CharOverride-1">Poeţi optzecişti (şi nu numai) în anii ’90</span>, Piteşti, 2000; <span class="CharOverride-1">Cărticică pentru pisică</span>, Brașov, 2003; <span class="CharOverride-1">Mihail Sebastian sau Despre inconvenientul de a te fi născut evreu</span>, Brașov, 2007; <span class="CharOverride-1">Poeme alese. 1975–2005</span>, pref. Al. Cistelecan, Brașov, 2008; <span class="CharOverride-1">O seamă de personaje secundare</span>, București, 2009.</p>
			<p class="Heuristica___m_RPR"><span class="CharOverride-2">Repere bibliografice:</span> N. Steinhardt, <span class="CharOverride-1">Vârsta poeţilor</span>, O, 1983, 6; Simion, <span class="CharOverride-1">Scriitori</span>, IV, <span class="CharOverride-1">551–554</span>; Al. Călinescu, <span class="CharOverride-1">Desene pe hârtie</span>, CRC, 1985, 8; Simona Popescu, <span class="CharOverride-1">Fragilitate şi forţă</span>, „Dialog”, 1985, 110–111; Ioana Pârvulescu, <span class="CharOverride-1">Dragoste nouă, bravură veche</span>,<span class="CharOverride-1"> </span>RL, 1995, 29; Alex. Ştefănescu, „<span class="CharOverride-1">Cântecel(e): fast food poems”</span>,<span class="CharOverride-1"> </span>RL, 1998, 47; Cărtărescu, <span class="CharOverride-1">Postmodernismul, 394–395</span>; Cistelecan, <span class="CharOverride-1">Top ten</span>,<span class="CharOverride-1"> 27–29</span>,<span class="CharOverride-1"> 132–134</span>; Mincu, <span class="CharOverride-1">Cântecele îndrăgostite</span>, CNT, 1999, 45; Grigurcu, <span class="CharOverride-1">Poezie</span>, I, <span class="CharOverride-1">151–154</span>; Manolescu, <span class="CharOverride-1">Lista</span>, I, <span class="CharOverride-1">390–391</span>; Pop, <span class="CharOverride-1">Viaţă</span>, <span class="CharOverride-1">239–244</span>; Caius Dobrescu, <span class="CharOverride-1">Inamicul impersonal</span>, Pitești, 2001, <span class="CharOverride-1">67–72</span>; Diaconu, <span class="CharOverride-1">Poezia, 93–104</span>; Lefter, <span class="CharOverride-1">Flashback</span>, <span class="CharOverride-1">172–179</span>; Gabriela Gheorghișor,<span class="CharOverride-1"> „O seamă de personaje secundare”</span>, RL, 2010, 12; Soviany, <span class="CharOverride-1">Cinci decenii</span>, I, <span class="CharOverride-1">208–211</span>; Cistelecan, <span class="CharOverride-1">Diacritice</span>, II, <span class="CharOverride-1">41–46. &#9;</span><span class="Semnatura">T.D</span><span class="CharOverride-1">.</span></p>
			<p class="Heuristica-PRIMUL"><span class="titlu-12">BUCUR, Septimiu</span> (28.III.1915, Gâmbuţ, j. Mureş – 7.V.1964, Târgu Mureş), gazetar, critic literar. Fiu al Veturiei (n. Lazăr) şi al lui Iuliu Bucur, profesor, <span class="CharOverride-2">B.</span> era elev la liceul din Târgu Mureş când, la şaptesprezece ani, obţinea locul întâi pe ţară la un concurs literar şcolar. A urmat apoi cursurile Facultăţii de Litere şi Filosofie din Bucureşti, încheiate în 1938, şi a lucrat o vreme în redacţiile unor reviste şi ziare din Capitală. În 1941 a fost numit consilier de presă la Legaţia Română din Budapesta. Deportat în 1944, ajunge în Germania și în Elveția, iar după întoarcerea acasă se vede destituit, în 1946, din Ministerul de Externe. După război este un timp șomer, apoi se stabileşte la Târgu Mureş, unde reuşeşte să reziste cu ajutorul unor ocupaţii ocazionale; câțiva ani, între 1954 și 1962, lucrează ca muncitor pe un șantier din Copșa Mică. În tot acest timp are interdicție de semnătură.</p>
			<p class="Heuristica-BASE">Începând din 1934, <span class="CharOverride-2">B.</span> a publicat diverse comentarii la cărţi de literatură sau de teorie culturală şi filosofie, româneşti sau străine, în „Vitrina literară”, „Gând românesc”, „Naţionalul nou”, „Progres şi cultură”, „Viaţa literară”, „Azi”, „Vremea”, „Gândirea”, „Eu şi Europa”, „Cuvânt nou”, „România literară”. Este greu de spus dacă angajarea sa la revista „Sfarmă-Piatră” (1935–1938), apoi la „Porunca vremii” a fost efectul sau cauza orientării spre ideologia extremei drepte. Exprimându-se furibund, în numele unui „naţionalism integral”, „sănătos”, el crede că vehemenţa limbajului şi negarea generală pot fundamenta o nouă ordine socială. Desfiinţează dintr-un condei pe cei patru „titani ai cugetării iudaice: Marx, Freud, Bergson, Einstein” şi se arată profund scârbit de „patrupedele” de la „Sburătorul”, de „nulităţile” de la „Viaţa românească” sau de lipsa totală de vocaţie pe care ar vădi-o Tudor Arghezi, G. Călinescu ş.a., pe care îi ameninţă în bloc. Rezumând, el proclamă „inexistenţa criticii româneşti” şi „caducitatea” literaturii autohtone. Multe cronici, recenzii şi note scrise până în 1941 sunt totuşi în afara acestor excese. Făcând critica prozei, discută valabilitatea subiectului şi a temelor, calitatea observaţiei şi a analizei, intenţiile autorului, respingând romanele lui Damian Stănoiu, Carol Ardeleanu, Ionel Teodoreanu, I. Peltz, dar apreciind (uneori cu entuziasm) scrierile semnate de Em. Bucuţa, Henriette Yvonne Stahl, Mircea Eliade, Victor Papilian. După 1955 continuă să elaboreze studii ample despre unii dintre cei mai importanţi scriitori, editate parţial în volumul postum <span class="CharOverride-1">Banchetul lui Lucullus</span> (1978), împreună cu o selecţie din cronicile literare antebelice.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Banchetul lui Lucullus</span>, îngr. şi pref. Serafim Duicu, Cluj-Napoca, 1978.</p>
			<p class="Heuristica___m_RPR"><span class="CharOverride-2">Repere bibliografice: </span>Şerban Cioculescu, <span class="CharOverride-1">„Banchetul lui Lucullus”</span>, FLC, 1978, 30; Silvia Urdea, <span class="CharOverride-1">Septimiu Bucur – restituit</span>, VTRA, 1979, 2; <span class="CharOverride-1">Dicţ. scriit. rom.</span>, I, <span class="CharOverride-1">388–389</span>.&#9;<span class="Semnatura">C.T.</span></p>
			<p class="Heuristica_PRIMUL_Semnat"><span class="titlu-12">BUCUREŞTI</span>, cotidian de informații apărut la Bucureşti între 25 martie şi 13 mai 1941. Director: Ion Minulescu; prim-redactor: Mircea Damian. În intenţia de-a fi „un ziar liber în cea mai largă înţelegere a cuvântului”, <span class="CharOverride-2">B.</span> și-a propus reabilitarea rolului presei, o „tribună curajoasă, demnă şi onestă, în slujba opiniei publice” (Mircea Damian, <span class="CharOverride-1">Bună ziua</span>), dar a dispărut intempestiv, suprimat la indicația imperativă a Ministerului Propagandei, prin semnătura ministrului Nichifor Crainic, din cauza tonului considerat prea radical al redactorului-șef. Printre rubricile mai importante se numără „9 + 1 muze”, „Bucureştii în 24 de ore”, „Bursa – Finanţe – Economie”, „Telegrame”, „Ultimele ştiri”, „Provincia”. Publicaţia oferă îndeosebi informaţii despre actualitatea politică, economică şi socială din Capitală şi din provincie, ca şi despre viaţa culturală, prin cronici, reportaje, scrieri în proză şi semnalări de apariţii editoriale. Ion Minulescu ține rubrica „Cronici bucureştene”, devenită „Săptămâna Bucureştilor”. Proza poartă semnăturile lui Radu D. Rosetti (<span class="CharOverride-1">Debutul meu</span>), Ion Munteanu (<span class="CharOverride-1">Milionarul</span>), Anton Celaru (<span class="CharOverride-1">Itinerar provincial</span> – schiță de moravuri), Al. Cazaban (<span class="CharOverride-1">Camuflaj – </span>schiță), Const. Ştefan Voiculescu. Rubrica „Negru pe alb”, concurată de efemera „Curierul artelor”, conţine scurte cronici literare, informații din actualitatea culturală, prezentări de reviste literare sosite la redacție, articole critice cu caracter polemic. Ziarul publică recenzii de N. Carandino, N. Moraru, Mircea Scripcă. Surprinzătoare în ansamblul sumarelor, apar studiile – bine informate, aplicate – <span class="CharOverride-1">Traducerile din poeziile lui Taras Sevcenco</span>, sub semnătură C. Krakalie, și <span class="CharOverride-1">Literatura Basarabiei între anii 1918–940</span>, pus sub inițialele G.C. Alături de Mircea Damian, semnatar al editorialului zilnic, mai colaborează Sebastian Bornemisa, Ion Panait, C. Papacostea ş.a. Numărul de Paște reunește poeziile <span class="CharOverride-1">Aleluia</span> de Claudia Milian, <span class="CharOverride-1">Pascale </span>de Teodor Plop și <span class="CharOverride-1">Apariție nocturnă (</span>o reluare după „Dimineața” din 1936) de Ion Minulescu. Cotidianul cuprinde şi o cronică dramatică semnată de Claudia Millian, alta „feminină”, a Emiliei Șt. Milicescu, o cronică şcolară şi una juridică, documente oficiale, anunţuri, ştiri sportive, epigrame rimate de actorul N. Gărdescu, ilustraţii, caricaturi și grafică. Alţi colaboratori: Vlaicu Bârna, Dan Petrașincu, Ștefania Zottoviceanu-Rusu, Cosma Damian, Paul Bărbulescu, Ștefan Ivanovici Terențiu, Titi Dumitrescu, Ion Totu, Elisabetha Mănescu. &#9;<span class="Semnatura">M.W.</span></p>
			<p class="Heuristica_PRIMUL_Semnat"><span class="CharOverride-2">BUCUREŞTI</span>,<span class="CharOverride-2"> </span>publicaţie apărută la Bucureşti, trimestrial, din martie până în mai 1947, sub redacţia lui Horia Oprescu. Revista, cu subtitul „Organ de informaţie şi artă”, este editată la iniţiativa Societăţii Scriitorilor, sub supravegherea Mişcării Culturale a Municipiului Bucureşti, urmând să dezbată probleme de urbanism. <span class="CharOverride-1">Cuvântul lămuritor</span> e semnat de Horia Oprescu, iar în cuprins se întâlnesc semnăturile lui Petru Comarnescu, Radu D. Rosetti (<span class="CharOverride-1">Casa lui Titu Maiorescu</span>), Ovidiu Papadima (<span class="CharOverride-1">Folclorul Capitalei</span>), H. Oprescu (<span class="CharOverride-1">Bucureştiul în plastica actuală</span>), V. Voiculescu (<span class="CharOverride-1">Veche mahala bucureşteană</span>). Versurile aparțin lui Radu Boureanu şi Cicerone Theodorescu, iar proza lui Ludovic Dauş (<span class="CharOverride-1">File de roman</span>). &#9;<span class="Semnatura">MPp.</span></p>
			<p class="Heuristica-PRIMUL"><span class="titlu-12">BUCUROIU, Valeriu</span> (17.VI.1934, Cărpiniştea, j. Buzău – 31.I.1980, Bucureşti), poet, traducător. Este fiul Elenei şi al lui Filip Bucuroiu, ţărani. După absolvirea Facultăţii de Filologie–Pedagogie a Universităţii din Bucureşti (1957), rămâne în Capitală ca profesor de liceu. Între 1968 şi 1971 este vicepreşedinte al Comitetului pentru Cultură şi Artă al Municipiului Bucureşti, iar între 1971 şi 1980 activist la Comitetul Central al Partidului Comunist Român. Debutează ca poet în 1969 la „România literară”. A mai colaborat la „Steaua”, „Luceafărul”, „Orizont”, „Viaţa românească”, „Familia”, „Săptămâna”. Debutul editorial are loc cu volumul de epigrame <span class="CharOverride-1">Floreta de argint</span>, apărut în 1973.</p>
			<p class="Heuristica-BASE">Dacă primele volume, <span class="CharOverride-1">Floreta de argint</span> şi <span class="CharOverride-1">Ascensor pentru cuvinte</span> (1975), îl recomandă pe <span class="CharOverride-2">B.</span> drept un poet epigramatic din categoria ironiştilor de rafinată tradiţie (Cincinat Pavelescu şi Al. O. Teodoreanu), alte apariţii editoriale, ca <span class="CharOverride-1">Dimineaţa apelor </span>(1976), <span class="CharOverride-1">O fiinţă</span> (1977) şi <span class="CharOverride-1">Centurile de siguranţă</span> (1979), adaugă o dimensiune nouă versurilor lui, transcriind o gamă mai largă de trăiri. Linia ironică nu e nicăieri abandonată, afirmându-se ca o constantă, iar lirica se grupează în jurul câtorva linii de forţă tematice şi stilistice. Autorul cultivă structura clară, limpede, adoptând adesea o exprimare voit prozaică. Crezul său, enunţat în volumul <span class="CharOverride-1">Dimineaţa apelor</span>, afirmă că esenţa poeziei constă în conştiinţa definitivului: „Îmi place culoarea definitivă, mă doare tot ce-i străveziu/ Nu ştiu să-mi acopăr ochii şi nici nu vreau să ştiu”. Refuzând poetica vagului şi a imprecisului, <span class="CharOverride-2">B.</span> ezită între o lirică gnomică, grea de sensuri, şi căutarea unei „mitologii” a naturalului, în măsura în care natura înseamnă un îndemn la existenţă. Deschiderea spre lume, spre claritatea şi rigoarea minţii reprezintă „imperativele unui lirism care nu-şi mai caută fiinţa în introspecţie şi mister, ci în sentimentul exultant al existenţei” (Petru Poantă). Spirit cumpătat şi reflexiv („iar gândul drept nu zboară, el se cerne”), poetul exaltă aforistic energiile puse în slujba omului. Liricii senine, echilibrate şi optimiste din primele volume, <span class="CharOverride-1">Centurile de siguranţă</span> îi adaugă zona mai gravă a reflexivităţii. Neliniştita căutare a unor certitudini duce spre o mai puţin senină viaţă lăuntrică: „Mă doare ora ce se-arată/ Şi timpul ce aleargă-n mine,/ Mă doare-a trupului/ erată/ Când cerul se roteşte/ Pe galbenele-i şine”. O tonalitate nouă îşi face loc aici; versul limpede, aforistic adesea, capătă pe alocuri accente melancolice, dând seamă că poetul dobândeşte altă percepţie a profunzimii. <span class="CharOverride-1">Zidit în fereastră</span> (1984), carte postumă, învederează registre multiple. Tonul sobru, justiţiar se întreţese cu ironia amară. <span class="CharOverride-2">B.</span> tratează în răspăr teme consacrate ale poeticii tradiţionale: „Crizantema îşi susţine teza de doctorat./ Subiectul: zăpada clorofilei./ Soarele – prezent în comisie./ Exigent./ Încordat./ Aici nu există sentimentul/ coborâtor/ al/ milei./ Aleargă printre nori/ catapeteasma zilei”. Alte poezii surprind expansiuni ale eului, în dorinţa de autodefinire. Câteva transpuneri, îndeosebi din lirica de limbă rusă, cu o preferinţă accentuată pentru Osip Mandelştam, pun la contribuţie talentul de poet al tălmăcitorului.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Floreta de argint</span>, pref. Nichita Stănescu, Bucureşti, 1973; <span class="CharOverride-1">Ascensor pentru cuvinte</span>, Bucureşti, 1975; <span class="CharOverride-1">Dimineaţa apelor</span>, Bucureşti, 1976; <span class="CharOverride-1">O fiinţă</span>, Bucureşti, 1977; <span class="CharOverride-1">Centurile de siguranţă</span>, Bucureşti, 1979; <span class="CharOverride-1">Zidit în fereastră</span>, Bucureşti, 1984. <span class="CharOverride-2">Traduceri: </span>V. A. Slepţov<span class="CharOverride-1">, Vremuri grele</span>, Bucureşti, 1974 (în colaborare cu Puiu Brăileanu); R.I. Rojdestvenski, <span class="CharOverride-1">Poeme</span>, pref. Mircea Iorgulescu, Bucureşti, 1976 (în colaborare cu Gheorghe Tomozei); Osip Mandelştam, <span class="CharOverride-1">Silentium</span>, pref. Romul Munteanu, Bucureşti, 1980 (în colaborare cu Puiu Brăileanu), <span class="CharOverride-1">Versuri</span>, pref. Puiu Brăileanu, Bucureşti, 1984 (în colaborare cu Puiu Brăileanu), <span class="CharOverride-1">Tristia</span>, pref. Puiu Brăileanu, Bucureşti, 1994 (în colaborare cu Puiu Brăileanu).</p>
			<p class="Heuristica___m_RPR"><span class="CharOverride-2">Repere bibliografice:</span> Mircea Iorgulescu, <span class="CharOverride-1">„Floreta de argint”</span>, LCF, 1973, 16; Daniel Dimitriu, <span class="CharOverride-1">„Floreta de argint”</span>, CL, 1973, 14; Poantă, <span class="CharOverride-1">Radiografii</span>, I, <span class="CharOverride-1">195–197</span>; Al. Condeescu, <span class="CharOverride-1">Neliniştea şi speranţa poetului</span>, LCF, 1979, 29; <span class="CharOverride-1">Lit. rom. cont.</span>, I, <span class="CharOverride-1">542</span>,<span class="CharOverride-1"> 721–722</span>; Liviu Papadima, <span class="CharOverride-1">„Zidit în fereastră”</span>, TBR, 1985, 284; <span class="CharOverride-1">Dicţ. scriit. rom.</span>,<span class="CharOverride-1"> </span>I, <span class="CharOverride-1">389</span>; Popa, <span class="CharOverride-1">Ist. lit.</span>, II, <span class="CharOverride-1">416</span>. &#9;<span class="Semnatura">N.Mc.</span></p>
			<div class="_idGenObjectLayout-1">
				<div id="_idContainer008">
					<div id="_idContainer006" class="Basic-Text-Frame">
						<p class="Titlu-Nume-H">BUCUŢA, Emanoil </p>
						<p class="Titlu-mic-DATE">(27.VI.1887, Bolintin Deal, j. Giurgiu – 7.X.1946, Bucureşti), prozator, eseist, poet. </p>
					</div>
					<div id="_idContainer007" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="11B_1077-1166_Buciu-Buzura-web-resources/image/01_BucutaEdmanoil.png" alt="" />
					</div>
				</div>
			</div>
			<p class="Heuristica-PRIMUL"><span class="CharOverride-2"> </span>Este fiul Rebecăi-Elena (Reveica), care se trăgea din satul sibian Dăişoara, şi al lui Ioniţă Popescu, originar din părţile Iaşilor. Bucuţa, numele de familie al mamei înainte de căsătorie, va fi adoptat de scriitor în 1915 ca semnătură literară şi din 1927 ca nume oficial. <span class="CharOverride-2">B.</span> învaţă la Bucureşti, unde urmează şcoala primară (1894–1898), liceul (1898–1907, la „Sf. Sava”, printre profesori fiind şi Ion D. Suchianu), precum şi Facultatea de Litere şi Filosofie, secţia limba şi literatura germană (1907–1911). Studiază doar un an la Berlin (1912–1913). Întors în ţară, va parcurge o îndelungată carieră de funcţionar în zona educaţiei şi managementului social şi cultural: ajutor de redactor, apoi redactor-şef la „Monitorul asigurărilor muncitoreşti”, şef de birou la Casa Centrală a Meseriilor, şef de studii şi publicaţii la Casa Centrală a Asigurărilor Muncitoreşti, redactor, în cadrul Institutului Social Român, al „Arhivei pentru ştiinţă şi reformă socială” (condusă de D. Gusti), director în Ministerul Muncii, director al publicaţiilor la Fundaţia Culturală „Principele Carol”, director la departamentul Educaţia Poporului din Ministerul Muncii, Sănătăţii şi Ocrotirilor Sociale, director la Casa Şcoalelor, secretar în Ministerul Cultelor şi Artelor, profesor la Şcoala Superioară de Asistenţă Socială şi Publicitate, la Universitatea Muncitorească ş.a.m.d. Susţinute cu entuziasm şi competenţă crescândă, dignităţile îl desemnează ca mesager ori tehnician cultural dincolo de hotare (începând din 1914, expoziţii la Leipzig, Londra, Geneva, Florenţa, Brno, Barcelona, Bruxelles, Paris). În calitatea sa de secretar al secţiei româneşti, participă, între 1927 şi 1933, la congresele PEN-Clubului. Din 1928 este membru al Societăţii Scriitorilor Români. Devine în 1941 membru corespondent al Academiei Române. Cu un debut adolescentin insignifiant, <span class="CharOverride-2">B. </span>publică prima poezie, <span class="CharOverride-1">Târziu</span>,<span class="CharOverride-1"> </span>în 1913 la „Viața româneacă”, într-o primă perioadă semnând mai cu seamă versuri şi proză. Ulterior se manifestă şi în formula ubicuă a foiletonului sau în cea a eseului scris ori rostit, ca în cazul nenumăratelor conferinţe şi intervenţii la Radio România, încă de la înfiinţarea, în 1928, a postului. Om dăruit ideii de cultură şi educaţie socială, redactează în 1910 publicaţia „Antialcoolul”, din 1919 scrie asiduu la „Ideea europeană”, din 1921 la „Gândirea”, unde devine redactor-prim, iar din 1924 la „Buletinul cărţii”, unde figurează ca director alături de Perpessicius; este redactor-şef la „Graiul românesc” (1927–1929), redactor la „Căminul cultural” şi editează, în condiţii grafice exemplare, revista enciclopedică „Boabe de grâu”(1930–1935). Concomitent, colaborează cu versuri, proză, articole, eseuri, traduceri la „Viaţa românească”, „Drum drept”, „Con&#173;vorbiri literare”, „Luceafărul”, „Lamura”, „Cugetul românesc”, „Ramuri”, „Universul”, „Rampa”, „Vremea”, „Adevărul”, „Timocul”, „Gând românesc”, „România”, „Revista Fundaţiilor Regale”, „Universul literar”, „Transilvania”, „Preocupări literare”, „Săptă&#173;mâna CFR”, „Analele Academiei Române” ş.a. Semnează şi Emanoil Popescu, Ion Ordeanu, Ion Ordean ori cu iniţiale. Cu toate că nu a încetat vreodată să fie poet, volumul de debut, <span class="CharOverride-1">Florile inimii,</span> apărut în 1920, este şi unica lui carte de versuri. Urmează povestirile din <span class="CharOverride-1">Legătura roşie </span>(1925), romanele <span class="CharOverride-1">Fuga lui Şefki</span> (1927; Premiul Societăţii Scriitorilor Români), <span class="CharOverride-1">Maica Domnului de la mare </span>(1930), C<span class="CharOverride-1">apra neagră </span>(1938), studiile, eseurile şi însemnările din <span class="CharOverride-1">Românii dintre Vidin şi Timoc </span>(1923), <span class="CharOverride-1">Crescătorul de şoimi </span>(1928), <span class="CharOverride-1">Pietre de vad </span>(I–IV, 1937–1944), multe alte tipărituri, printre care şi traduceri: Okakura Kakuzo, <span class="CharOverride-1">Cartea ceaiului </span>(1926), versuri în antologia Goethe, V<span class="CharOverride-1">ersuri în româneşte </span>(1932). Natura (şi mulţimea) rosturilor publice ale scriitorului ar trimite la un personaj extravertit, necomplicat<span class="CharOverride-1"> </span>sufleteşte, egal cu sine însuşi în orice împrejurare. Dar omul are o fire ciudată, este când aspru, închis, taciturn, când sociabil, candid, locvace. De obicei îşi ascunde prea via şi vulnerabila sensibilitate sub o platoşă de om ironic, maliţios. Îşi destăinuie felul de a fi doar trecut prin distileria cuvântului generos şi plin de fervoare, în care se întrevăd însă luciri reci, metalice. Apelând la operă, G. Călinescu găsea calea cea mai potrivită pentru a-l portretiza: „Omul însuşi seamănă operei: cu palori pergamentice şi maliţie asiatică, cu gura slavă, mustăţi mongole”.</p>
			<p class="Heuristica-BASE">Trubadur cultivat, modern, <span class="CharOverride-2">B. </span>ţinteşte spre un tip de poezie care să agreseze dulceagul stil romantic („Umblu după fraza aritmică şi după disonanţă ca o răzbunare…”). Chiar titlul volumului, <span class="CharOverride-1">Florile inimii</span>, cu totul banal, conţine o antifrază cu adresă. Sonuri mai puţin obişnuite, deşi nu întotdeauna inspirate, străbat lirismul madrigalesc din ciclurile <span class="CharOverride-1">Miniaturi </span>şi <span class="CharOverride-1">Oglinzi</span>, un „jurnal” al stării de iubire, caracterizată prin evanescenţă şi în acelaşi timp de o plasticitate violentă. Senzaţii, crâmpeie, străfulgerări de vis interferează impresionist într-o puzderie de notaţii lirice ingenioase. Cum autorul se defineşte în mod esenţial ca virtuoz, va exersa posibilităţile metaforei, contururile căutate, preţioase ale desenului, tiparele dificile ale liedului şi sonetului. Toate sunt convocate să stabilizeze fluxul capricios al intimismului, să-i dea consistenţă („dantele de sticlă belgiană, cristaline şi reci”, sună caracterizarea lui Emil Isac). Veşmântul râvnit pentru aceste „miniaturi” şi „oglinzi” duce gândul la o medievalitate uneori graţioasă, alteori semeaţă. Mai spontan, enunţul liric din ciclul complementar <span class="CharOverride-1">Cântece de leagăn</span>, „vers de laude plecate”, este dedicat copilului, văzut, cu o ironie jucată, ca o făptură uneori grotescă ori aproape prozaică, dar şi ca o făptură dumnezeiască, în stare, asemenea Pruncului Sfânt, să polarizeze miracolul lumii. Înainte de Tudor Arghezi, <span class="CharOverride-2">B.</span> „întâiul intimist în sensul propriu al cuvântului” (G. Călinescu), a ştiut să perceapă şi să transcrie în lirică, tandru şi viguros, bucuriile domesticităţii. Prozatorul, dar şi eseistul urmează, fără abateri semnificative, tot o chemare poetică. Izvorât din intuiţii, din viziuni poetice, epicul, ca şi ideea, este descarcerat, lăsat să fiinţeze într-un spaţiu deschis, subiectiv. Autorul pare să se afle mereu în căutarea şi întâmpinarea metaforei, a simbolului. Proza lui artistică se structurează vizionar şi liric, cu înţelesuri care comunică permanent cu realul dens, precumpănitor senzorial. Critica vremii a definit aceste virtuţi, spunând că odinioară <span class="CharOverride-2">B. </span>„ar fi fost pictor florentin sau giuvaergiu olandez” (F. Aderca), ori privindu-l ca pe un „bijutier medieval” (Pompiliu Constantinescu). G. Călinescu se oprea la voluptatea muzeală a scriitorului, apreciind că pretutindeni „gustul colecţionarului e desăvârşit”. Numai E. Lovinescu îl fixa restrictiv sub semnul neosămănătorismului ardelean. În povestirile din <span class="CharOverride-1">Legătura roşie</span> se încheagă, în orizontul rustic, o lume fantasmatică, aproape ca de umbră, bântuită de un blestem al pământului de care, cu sau fără voie, oamenii se înstrăinaseră. Timpul, supus unei noime străvechi, fiinţele împietrite în nenoroc, retezate de un trai „apăsat şi fără zâmbet”, cu văzul imobil şi neputincios, „fără pleoapă”, sunt contemplate şi nu evocate de autorul-narator, care ştie să se folosească şi de câteva tehnici expresioniste. Textul, cu o frazare sincopată, răsucită, se concentrează asupra ritmului generic de viaţă, iar descripţiile în cascadă, configurând un pitoresc etnografic minuţios, accentuează atmosfera de nemişcare ritualică, în care tâlcurile persistă indistinct şi necruţător. Dar abia în întâlnirea cu Orientul <span class="CharOverride-2">B.</span><span class="CharOverride-1"> </span>află o fericită coincidenţă cu sine însuşi. Romanul <span class="CharOverride-1">Fuga lui Şefki</span> rămâne astfel o scriere-efigie. Dintr-o intuiţie fundamentală, situată sub aripa unei originale meditaţii, decurge contemplarea fascinată a unui mozaic omenesc, etnic, unde transpar intens, ireversibil, semne crepusculare. O parte a acestei lumi sud-dunărene, cea care declină, alcătuită din descendenţi ai glorioşilor osmanlâi, concentrează interesul epic al autorului, în vreme ce altă parte, comunitatea românească, e în carte doar o paradigmă morală şi o ipoteză sociologică. În Dii (Vidin), cetate veche de sute de ani, străjuită şi erodată de apele Dunării, senzaţia de băltire, de pustiire şi încremenire a vieţii este întreruptă rar de câte „un fulger al sufletului”. Chemarea nedesluşită spre trăire, nostalgia mişcării libere duc invariabil dincolo de zidurile Cetăţii, în orizontul deschis al apei. Dar plecările sunt fatal imposibile, drumurile scurte, în cerc, de parcă nici nu s-ar fi petrecut. Ajunşi cu timpul doar nişte martori, privitori orbi („cu ochii mici, fără vedere, de privirea înăuntru”), turcii trăiesc în acea „slavă stătătoare” suficientă sieşi, ca în Isarlâkul lui Ion Barbu. E un fel aparte de existenţă, în care oboseala vechimii, stingerea lentă se manifestă vătuit şi fastuos. Nimeni nu poate trăi nemijlocit, între viaţă şi om se interpun proiecţii regresive în lanţ, coduri cu cifrul pierdut, hieroglife („Stăm pustii pe-aici, pustii şi pe ducă. Şi când e vorba să trăim, nu ne mai pricepem”). Toate ca forme de evitare, de ecranare a clipei, a prezentului, căci „la marginile împărăţiei”, aceşti turci „de poveste şi de lână colorată”, cu reflexe coclite, stau în nemişcare stearpă, fiecare arătând ca „un om mutat în somn pe alte tărâmuri”. Şefki, tânărul cu iubirea lui născândă pentru Umurli, rudă de sânge şi tovarăşă de joacă, fuge din Cetate fără să-şi lămurească prea bine de ce, împins ca de o spaimă. Spaimă de sacrilegiu, regret după castitatea copilăriei, îndârjire de a se arunca în viaţă, de a se sustrage întemniţării, morţii. Moarte a cărei chemare se numeşte Umurli, fiinţă purtând în ea taina crepusculară a neamului. Dar Şefki se întoarce, nu ca să fie însoţit cu Umurli, ci să răscumpere cu viaţa proprie o altă viaţă, pe care o curmase fără să vrea. Întoarcere între ai săi şi în moarte, închizând cercul. Cu această tramă epică, scrierea, nu tocmai realizată ca roman, se organizează parabolic, cu motive care structurează, într-un paralelism tensionat, câteodată ostentativ şi insistent explicitat, un spaţiu al trăirii şi un spaţiu al pieirii. Ambele sunt incluse în cele din urmă în ceremonialul existenţei, perfidul mesager al extincţiei, al golului. Mai întâi, Cetatea şi Dunărea, realităţi interferente, puncte de reper în peisaj (exterior şi interior), apar disputate de viaţă şi de fantasmaticul ei dublu. Şi în nebuniile de-o clipă ale lui Şefki, în învălmăşeala gândurilor, în visele sale treze, reverberează deopotrivă impulsul spre viaţă şi simţământul zădărniciei. Cea mai rezonantă şi somptuoasă imagine a întâlnirii vieţii cu nemişcarea o răsfrânge un personaj, Vicie, neguţătoare de aur şi nestemate. Din bocceaua ei, des-tăinuită cu gesturi încetinite, după anume reguli şi dichisuri, ies la iveală nepreţuite veşminte de mireasă pentru Umurli. Găteli, sulimanuri, măşti, figuraţie îngheţată, magie bine strunită compun un joc artist în care înscenarea nunţii intensifică tristeţea. E o ceremonie bizară a vieţii fără de viaţă. Scriitorul ştie să folosească mijloace adecvate, care îi susţin viziunea asupra acestei lumi hieratice: perifraza imaginativă, traseul sinuos, reveria şi povestea, arabescurile, vorba dantelată. Miza estetizantă se regăseşte în romanul <span class="CharOverride-1">Maica Domnului de la mare</span>. La Balcic, într-un mediu cosmopolit, policrom, cu lume subţire, aristocratică şi extravagantă, se pregăteşte un spectacol de teatru, programat ca „un joc sfânt medieval”, ca un miracol creştin. Astfel, fiecare încearcă să fugă din faţa lui însuşi, să se retragă din real ori să evadeze din amintire în legendă. Dar pe scenă nu se joacă o singură piesă, ci, concomitent, câteva suprapuse. Travestiul, înscenarea misterului nu au atâta putere cât să biruie nefericirea şi singurătatea de generaţii. Şi, din nou, predilecţia barocă pentru poeticitate, simbolistică şi culoare (marea este, la <span class="CharOverride-2">B.</span>, un personaj şi o metonimie recurentă). Chiar dacă în al treilea roman, <span class="CharOverride-1">Capra neagră, </span>scriitorul părăseşte ambianţa orientală, alegând cu totul alte spaţii (Berlin, Sibiu, Mediaş), voluptatea poetizării picturale se păstrează intactă. Acum stampele graţioase, lucrate meticulos şi pasionat, portretele în palimpsest (cele feminine, de pildă), scenele caligrafiate bogat, trimiterile istorice şi autobiografice întreţesute în pânza lirico-nostalgică a textului participă la individualizarea acestei scrieri, definită ca „o pastorală citadină” (Ion Vartic). În sfârşit, în publicistică şi în eseuri,<span class="CharOverride-2"> </span>vademecumuri erudite şi imaginative, <span class="CharOverride-2">B. </span>practică o stilistică imnică, exaltată, care provoacă şi difuzează eficient emoţia. El ştie să descopere şi să apropie de cititor, cu gesturi de iubire aproape mistică, istorie, oameni, comunităţi, locuri („sufletul de la graniţe”, mai cu seamă), obiceiuri, datini, scriitori, cărţi, obiecte de artă. Ca într-o dioramă încăpătoare, rod al unui nomadism neistovit, în <span class="CharOverride-1">Crescătorul de şoimi, </span>în cele patru volume intitulate <span class="CharOverride-1">Pietre de vad, </span>apar nenumărate chipuri ale culturii. Mereu în căutarea acelui <span class="CharOverride-1">genius loci </span>care pecetluieşte şi conferă unicitate, <span class="CharOverride-2">B. </span>pledează cu fervoare pentru cunoaşterea şi preţuirea avuţiei culturale româneşti, pentru solidarizarea românilor, aşa cum face şi în studiile din <span class="CharOverride-1">Românii dintre Vidin şi Timoc. </span>Spiritul său nu este însă prizonier al localismului şi reacţionează întotdeauna mişcat în întâlnirile cu alte culturi.</p>
			<p class="Heuristica_CITAT">Întortocheata construcţie a unor opere ca <span class="CharOverride-3">Fuga lui Şefki</span> (1927) şi <span class="CharOverride-3">Maica Domnului de la mare </span>nu le păgubeşte interesul: rămurişul frust şi lâncezeala osmotică exprimă tehnica de explorare a zonelor sufleteşti mărginaşe, în cadrul etnografic enigmatic datorită tocmai încâlcelilor sale surprinzătoare. Piatra şi apa spiritualizate la Balcic, apa şi vegetaţia ei spirituală de la Vidin, amestecul de moale şi aspru, de întuneric şi iluminare, de naturist şi artificial se subsumează, în această proză cu silnicie întreţinută, viziunilor spectral efulgurante; pentru închipuirile din zori şi pentru închipuirile din amurg deopotrivă, ca intermedii împărăteşti, dintr-o curgere a vieţii comune, pururi aptă să se lase meşteşugită. </p>
			<p class="Heuristica_CITAT_semnat">I. NEGOIŢESCU</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Florile inimii</span>,<span class="CharOverride-1"> </span>Bucureşti, 1920; <span class="CharOverride-1">Românii dintre Vidin şi Timoc</span>,<span class="CharOverride-1"> </span>Bucureşti, 1923; <span class="CharOverride-1">Legătura roşie</span>,<span class="CharOverride-1"> </span>Bucureşti, 1925; <span class="CharOverride-1">Biblioteci şi publicaţii muncitoreşti</span>,<span class="CharOverride-1"> </span>Bucureşti, 1926; <span class="CharOverride-1">Fuga lui Şefki</span>, Bucureşti, 1927; <span class="CharOverride-1">Crescătorul de şoimi</span>,<span class="CharOverride-1"> </span>Bucureşti, 1928; <span class="CharOverride-1">Maica Domnului de la mare</span>,<span class="CharOverride-1"> </span>Bucureşti, 1930; <span class="CharOverride-1">Balcic, </span>Craiova, 1931; ed. Bucureşti, 2003; <span class="CharOverride-1">Biblioteca satului</span>,<span class="CharOverride-1"> </span>Bucureşti, 1936; <span class="CharOverride-1">Pietre de vad, </span>I–IV, Bucureşti, 1937–1944; <span class="CharOverride-1">Capra neagră</span>,<span class="CharOverride-1"> </span>cu desene de Mac Constantinescu, Bucureşti, 1938; <span class="CharOverride-1">Populaţia românească de apă</span>,<span class="CharOverride-1"> </span>Bucureşti, 1938; <span class="CharOverride-1">Sufletul de la graniţe, </span>Bucureşti, 1940; <span class="CharOverride-1">Il Danubio romeno</span>,<span class="CharOverride-1"> </span>tr. Alfredo Mantero, Bucureşti, 1941; <span class="CharOverride-1">Basmele Crivăţului</span>,<span class="CharOverride-1"> </span>cu desene de G. Löwendal şi Lena Constante, Bucureşti, 1943;<span class="CharOverride-1"> Muzeul Brukenthal din Sibiu</span>,<span class="CharOverride-1"> </span>Sibiu, 1943; <span class="CharOverride-1">George Vâlsan, după zece ani, </span>Bucureşti, 1945; <span class="CharOverride-1">Scrieri, </span>I–II, îngr. Lucia Borş-Bucuţa şi Violeta Mihăilă, introd. Perpessicius, Bucureşti, 1971–1977; <span class="CharOverride-1">Capra neagră</span>,<span class="CharOverride-1"> </span>îngr. şi pref. Ion Vartic, Cluj-Napoca, 1977; <span class="CharOverride-1">Mozaic, </span>București, [2004]. <span class="CharOverride-2">Ediţii: </span><span class="CharOverride-1">Duiliu Zamfirescu şi Titu Maiorescu în scrisori</span> <span class="CharOverride-1">(1884–1913)</span>, pref. edit., Bucureşti, 1937. </p>
			<p class="Heuristica___m_RPR"><span class="CharOverride-2">Repere bibliografice: </span>Aderca, <span class="CharOverride-1">Contribuţii</span>, I, <span class="CharOverride-1">23</span>,<span class="CharOverride-1"> 377</span>,<span class="CharOverride-1"> 391–394</span>,<span class="CharOverride-1"> 446</span>,<span class="CharOverride-1"> 448</span>,<span class="CharOverride-1"> 704–706</span>; Emil Isac, <span class="CharOverride-1">Emanoil Bucuța</span>,<span class="CharOverride-1"> </span>CLI, 1921, 1; Lovinescu, <span class="CharOverride-1">Scrieri</span>, IV, <span class="CharOverride-1">526–529</span>, V, <span class="CharOverride-1">149–153</span>,<span class="CharOverride-1"> 269</span>, VI, <span class="CharOverride-1">126–127</span>,<span class="CharOverride-1"> 257–258</span>, IX, <span class="CharOverride-1">17–22</span>,<span class="CharOverride-1"> 37–41</span>,<span class="CharOverride-1"> 43–55</span>; Perpessicius, <span class="CharOverride-1">Opere</span>, II, <span class="CharOverride-1">307–310</span>,<span class="CharOverride-1"> 360–368</span>, III, <span class="CharOverride-1">172–176</span>,<span class="CharOverride-1"> 264–265</span>, IV, <span class="CharOverride-1">219–222</span>, V, <span class="CharOverride-1">230–231</span>, VIII, <span class="CharOverride-1">201–206</span>, X, <span class="CharOverride-1">8–10</span>,<span class="CharOverride-1"> 244–246</span>, IX, <span class="CharOverride-1">164</span>,<span class="CharOverride-1"> 231–250</span>, X, <span class="CharOverride-1">8–10</span>,<span class="CharOverride-1"> 244–246</span>, XI, <span class="CharOverride-1">344–348</span>, XII, <span class="CharOverride-1">92–100</span>,<span class="CharOverride-1"> 259–260</span>,<span class="CharOverride-1"> 269</span>,<span class="CharOverride-1"> 333</span>,<span class="CharOverride-1"> 488</span>,<span class="CharOverride-1"> 575</span>; Ralea, <span class="CharOverride-1">Scrieri</span>, II, <span class="CharOverride-1">430–431</span>,<span class="CharOverride-1"> 480–481</span>; Lucian Blaga, <span class="CharOverride-1">Ceasornicul de nisip</span>, Cluj, 1973, <span class="CharOverride-1">134–135</span>, <span class="CharOverride-1">137–141</span>; Constantinescu, <span class="CharOverride-1">Mişcarea</span>,<span class="CharOverride-1"> 138–141</span>; Mircea Eliade, <span class="CharOverride-1">Emanoil Bucuţa</span>, CU, 1927, 699; Călinescu, <span class="CharOverride-1">Opere</span>, I, <span class="CharOverride-1">367–382, </span>III, <span class="CharOverride-1">630–636</span>; Constantinescu, <span class="CharOverride-1">Scrieri</span>, I, <span class="CharOverride-1">383–385</span>, VI, <span class="CharOverride-1">202</span>; Streinu, <span class="CharOverride-1">Pagini</span>, IV, <span class="CharOverride-1">141–144</span>; Mihail Sebastian, [<span class="CharOverride-1">Emanoil Bucuţa</span>], RFR, 1939, 8; Vianu, <span class="CharOverride-1">Opere</span>, V, <span class="CharOverride-1">312–313</span>; Călinescu, <span class="CharOverride-1">Ist. lit.</span> (1941), <span class="CharOverride-1">764–766</span>,<span class="CharOverride-1"> Ist. lit.</span> (1982), <span class="CharOverride-1">848–850</span>; Cioculescu, <span class="CharOverride-1">Aspecte</span>,<span class="CharOverride-1"> 482–484</span>; Camil Petrescu, <span class="CharOverride-1">Em. Bucuţa</span>, RFR, 1946, 10; Sasu<span class="CharOverride-1">, Progresii</span>,<span class="CharOverride-1"> 94–107</span>; Crohmălniceanu, <span class="CharOverride-1">Literatura</span>, I (1972), <span class="CharOverride-1">539–543</span>; Cioculescu, <span class="CharOverride-1">Itinerar</span>, II, <span class="CharOverride-1">301–304</span>, III, <span class="CharOverride-1">193–197</span>; Micu, <span class="CharOverride-1">„Gândirea”</span>,<span class="CharOverride-1"> 761–770</span>,<span class="CharOverride-1"> 938–945</span>,<span class="CharOverride-1"> passim</span>; Muthu, <span class="CharOverride-1">Lit. rom.</span>,<span class="CharOverride-1"> 199–209</span>,<span class="CharOverride-1"> passim</span>; Vartic, <span class="CharOverride-1">Spectacol</span>,<span class="CharOverride-1"> 75–91</span>; Micu, <span class="CharOverride-1">Scriitori</span>,<span class="CharOverride-1"> 149–165</span>;<span class="CharOverride-1"> </span>Negoiţescu, <span class="CharOverride-1">Ist. lit.</span>,<span class="CharOverride-1"> </span>I, <span class="CharOverride-1">224–225</span>; <span class="CharOverride-1">Dicţ. scriit. rom.</span>, I, <span class="CharOverride-1">390–393</span>; Mircea Muthu, <span class="CharOverride-1">Călcâiul lui Delacroix</span>, Bucureşti, 1996, <span class="CharOverride-1">70–75</span>,<span class="CharOverride-1"> 153</span>;<span class="CharOverride-1"> Dicţ. analitic</span>, II, <span class="CharOverride-1">96–98</span>, III, <span class="CharOverride-1">12–13; </span>Mihăilă,<span class="CharOverride-1"> Scriitori, 241–273</span>; Nicolae Scurtu, <span class="CharOverride-1">Emanoil Bucuța și contemporanii săi</span>, RL, 2012, 27.&#9;<span class="Semnatura">G.D.</span></p>
			<p class="Heuristica-PRIMUL"><span class="titlu-12">BUD, Florica</span> (21.III.1957, Ulmeni, j. Maramureş), prozatoare, poetă. Fiică a Corneliei şi a lui Ioan Trif, ţărani, <span class="CharOverride-2">B. </span>a absolvit școala generală la Ulmeni, liceul la Baia Mare și Facultatea de Mine din Petroşani (1981), lucrând după aceea ca inginer-manager la diverse societăți comerciale. A debutat direct în volum, cu <span class="CharOverride-1">Iubire, sunt un obiect nezburător</span>, apărut în 1992. A colaborat la „Graiul Maramureşului”, „Nord literar” şi „Clipa zilei” din Baia Mare, „ArtPanorama”, „Luceafărul”, „Ramuri” ș.a. A fost distinsă cu Premiul Asociației Scriitorilor din București (2005).</p>
			<p class="Heuristica-BASE">Prozele scurte din prima carte publicată de <span class="CharOverride-2">B.</span>, dar cu precădere acea „sumă de proze” din <span class="CharOverride-1">Alergând prin sine</span> (1995) surprind prin supunerea unui moralism sceptic, maliţios, descins din Teodor Mazilu, la bizarele „rigori” ale unei arhitecturi epice sui-generis, voit haotică, ostilă oricăror reguli de perspectivă şi de construcţie. Teme şi motive dintre cele mai diverse, chiar şi din domeniul politicii româneşti „la zi”, fac obiectul unor nesfârşite alambicări, inclusiv sub raport stilistic. Impresia dominantă este aceea de vraişte existenţială. Cărţile pentru copii („poveşti pentru adulţi şi alţi copii”) urmează aceeaşi schemă, fiind nişte basme cu aspect de film de desene animate science–fiction, caligrafiate într-un limbaj uneori urmuzian; brodate cu umor, pe canavaua basmelor populare, ele întrepătrund lumea împăraţilor şi zmeilor cu „tărâmul celălalt”, al calculatoarelor şi pagerelor. Trecând la roman, <span class="CharOverride-2">B</span>. nu îşi schimbă esenţial formula decât în măsura în care secvenţele narative cer o înlănţuire cât de relativă spre a forma un întreg. Episoadele sunt anticipate de scurte notaţii eliptice, fulguraţii lirice şi reflecţii-blitz. Abordată după experienţele prozastice şi profitând de ele, lirica pe care o scrie <span class="CharOverride-2">B</span>. este una erotică, aflată „pe muchie de cuţit între senzualitate şi conştiinţă morală” (cum o recomandă în 2010, pe ultima copertă a unui volum, Nicolae Manolescu), într-o expresie colorată, barocă şi sincopată, în care „ornamentul bogat se aliază cu tentaţia fantastă, iar răsfăţul lasciv tatonează absurdul” (Gheorghe Grigurcu): „te iubesc!/ <span class="CharOverride-1">rose des vents</span> –/ mi-a strigat pantoful bonbon/ din sidef dantelat/ sunt uneori/ domnişoara de onoare/ a bătrânelor doamne nerâvnite/ nici măcar de <span class="CharOverride-1">muerte rosa</span> ce asemenea mie/ stivuieşte coafată ace de brad/ care să ne ridice condiţionat în ceruri”. Pamfletele din culegerea <span class="CharOverride-1">Secol de vânzare</span> (2012) reprezintă varianta publicistică a observaţiei sociomorale din cele două romane, după cum evocările gastronomice şi potatorice din <span class="CharOverride-1">Mi-e dor de-o pohtă bună </span>(2011) le dezvoltă componenta neaoşă, într-un „tradiţionalism” în care plăcerea întoarcerii la vârsta de aur a copilăriei rustice se conjugă cu voluptatea resuscitării unei dispărute terminologii ispitind „pohta”.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Iubire, sunt un obiect nezburător</span>, pref. Neagu Udroiu, Baia Mare, 1992; <span class="CharOverride-1">Aventurile lui Nu-Motanul la curtea Zmeului Ca-Fe-Mini</span>, Bucureşti, 1994;<span class="CharOverride-1"> Nu-Motanul şi Zmeul Pager</span>, Bucureşti, 1995; <span class="CharOverride-1">Alergând prin sine</span>, Bucureşti, 1995; <span class="CharOverride-1">Cui îi place şcoala?</span>, postfață Ioan Romeo Roșiianu, Bucureşti, 1997; <span class="CharOverride-1">Nu-Motanul și Zmeul-Semafor-Roșu-Galben-Verde, </span>Cluj-Napoca, 1998; <span class="CharOverride-1">Billclintonienii</span>, postfaţă Dan-Silviu Boerescu, Bucureşti, 1999; <span class="CharOverride-1">Bărbatul care mi-a ucis sufletul într-o joi.</span> <span class="CharOverride-1">Cartea Monicelor</span>, pref. Horia Gârbea, Cluj-Napoca, 2005; <span class="CharOverride-1">Mariatereza sunt eu</span>, pref. Alex. Ștefănescu, Bucureşti, 2007; <span class="CharOverride-1">Nu-Motanul și fiul</span>, București, 2007; <span class="CharOverride-1">Reparăm onoare şi clondire</span>, Cluj-Napoca, 2009; <span class="CharOverride-1">Stindardul dorinţelor</span>, Bucureşti, 2010; <span class="CharOverride-1">Mi-e dor de-o pohtă bună</span>, Bucureşti, 2011; <span class="CharOverride-1">Secol de vânzare</span>, Bucureşti, 2012.</p>
			<p class="Heuristica___m_RPR"><span class="CharOverride-2">Repere bibliografice:</span> Pamfil Bâlţiu, <span class="CharOverride-1">„Iubire, sunt un obiect nezburător”</span>, ATN, 1993, 9; Ion N. Mihai, <span class="CharOverride-1">Florica Bud şi obsesia matriarhatului</span>, TR, 1997, 5; Alex. Ştefănescu, „<span class="CharOverride-1">Mariatereza sunt eu</span>”, RL, 2007, 46; Gheorghe Grigurcu, <span class="CharOverride-1">Cochetăria cu absurdul</span>, RL, 2008, 28; Ioan Es. Pop, <span class="CharOverride-1">Trei doamne...,</span> „Ziarul de duminică”, 2008, 28; Ana Maria Brezovski, Ana Grigor, Florina Vanciu, <span class="CharOverride-1">Florica Bud</span>, Baia Mare, 2008; Horia Gârbea, <span class="CharOverride-1">Politichie şi amor</span>, LCF, 2009, 41; Paul Aretzu, <span class="CharOverride-1">Între avangardism şi postmodernism</span>, R, 2010, 7. &#9;<span class="Semnatura">A.N.</span></p>
			<p class="Heuristica-PRIMUL"><span class="titlu-12">BUD, Tit</span> (24.XII.1846, Sat-Şugatag, j. Maramureş – 19.VIII.1917, Sighet, azi Sighetu Marmaţiei), folclorist. Provine dintr-o familie de clerici de origine nobilă: tatăl, Ioan Bud, era preot, iar mama, Tecla (n. Perger), era sora episcopului de Košice. <span class="CharOverride-2">B.</span> îmbrăţişează, la rându-i, cariera preoţească, după studii la Sighet, Ungvár, Beiuş şi la Gherla, unde urmează teologia greco-catolică. Patru ani este capelan în Ieud, apoi avansat la Episcopia din Gherla, unde i se încredinţează diverse funcţii administrative. La cerere, se întoarce în satul natal, consacrându-se unei activităţi prodigioase de ridicare a stării economice şi culturale a ţăranilor. Din 1899 se mută la Sighet, unde va rămâne până la sfârşitul vieţii. Ca revizor diecezan, preşedinte al Reuniunii Docenţilor Români din Maramureş, vicepreşedinte al Astrei, despărţământul Maramureş, a contribuit la dezvoltarea învăţământului, a întreprins studii de istorie bisericească, a tradus literatură universală şi a impulsionat cercetările de folclor în ţinut. De un interes mai larg sunt cărţile lui despre istoria parohiilor şi mănăstirilor din Maramureş: <span class="CharOverride-1">Însămnări şi date despre înfiinţarea parohiei gr.-cat. române din Sighetul Maramureşului</span> (1905), <span class="CharOverride-1">Date istorice despre protopopiatele, parohiile şi mănăstirile române din Maramureş, din timpurile vechi până în anul 1911 </span>(1911), precum şi <span class="CharOverride-1">Viaţa sânţilor</span> (1897). Din literatura universală, traduce un roman al lui Adrien Gabrielly, <span class="CharOverride-1">De unde nu este reîntoarcere</span> (1872), în pagini de revistă rămânând o povestire de Alphonse Daudet şi alte câteva povestiri ale căror autori nu sunt indicaţi. Periodicele la care<span class="CharOverride-2"> </span>a publicat consecvent sunt „Familia” şi „Gutinul”.</p>
			<p class="Heuristica-BASE">După ce tipăreşte primele texte folclorice în „Familia” (1872) şi răspunde la chestionarul lui Nicolae Densuşianu privind „tradiţiunile istorice”, <span class="CharOverride-2">B.</span> se situează în fruntea unei largi acţiuni de adunare a folclorului, iniţiată de corpul didactic din Maramureş. Întocmeşte şi un apel în acest sens, în „Gutinul” (1889), reprodus apoi în „Familia” şi în „Amicul familiei”. Colecţia de folclor <span class="CharOverride-1">Poezii populare din Maramureş</span> (balade, doine, chiuituri şi colinde), recomandată de Al. Ţiplea lui Ioan Bianu, a apărut în 1908, în seria <span class="CharOverride-1">Din viaţa poporului român</span>, editată de Academia Română. Ca în majoritatea culegerilor efectuate prin intermediari, textele, peste 360 la număr, nu sunt însoţite de date privind provenienţa lor şi nici nu sunt consemnate particularităţile fonetice. Colecţia lui <span class="CharOverride-2">B.</span>, împreună cu aceea a lui Al. Ţiplea (1906) sunt primele care au avut în vedere repertoriul folcloric maramureşan din a doua jumătate a secolului al XIX-lea.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Viaţa preacuratei vergure Maria</span>, Gherla, 1879; <span class="CharOverride-1">Disertaţiune despre episcopii şi vicarii români din Maramureş</span>, Gherla, 1891; <span class="CharOverride-1">Viaţa sânţilor</span>, Gherla, 1897; <span class="CharOverride-1">Însămnări şi date despre înfiinţarea parohiei gr.-cat. române din Sighetul Maramureşului</span>, Gherla, 1905; <span class="CharOverride-1">Date istorice despre protopopiatele, parohiile şi mănăstirile române din Maramureş, din timpurile vechi până în anul 1911</span>, Gherla, 1911. <span class="CharOverride-2">Culegeri:</span> <span class="CharOverride-1">Poezii populare din Maramureş</span>, Bucureşti, 1908.</p>
			<p class="Heuristica___m_RPR"><span class="CharOverride-2">Repere bibliografice:</span> Ioan Bianu, <span class="CharOverride-1">Culegerea de poezii poporale din Maramureş de vicarul Tit Bud</span>, AAR, partea administrativă şi dezbaterile, t. XXX, 1907–1908, fasc. 1; Dumitru Pop, <span class="CharOverride-1">Folcloristica Maramureşului,</span> Bucureşti, 1971, <span class="CharOverride-1">71–84, 287–292</span>; Bârlea, <span class="CharOverride-1">Ist. folc.</span>, <span class="CharOverride-1">421–422</span>; <span class="CharOverride-1">Dicţ. lit. 1900, 127</span>; Mihai Marina, <span class="CharOverride-1">Maramureşeni. Portrete şi medalioane</span>, Cluj-Napoca, 1998, <span class="CharOverride-1">178–185</span>; Viorel Thira, <span class="CharOverride-1">Tit Bud la 75 de ani de la moarte</span>, „Memoria ethnologica”, 2002, 2–3;<span class="CharOverride-1"> </span>Dorin Ştef, <span class="CharOverride-1">Istoria folcloristicii maramureşene</span>, Baia Mare, 2006, <span class="CharOverride-1">26–28</span>; Datcu, <span class="CharOverride-1">Dicţ. etnolog.</span>, <span class="CharOverride-1">162–163</span>. &#9;<span class="Semnatura">L.Cş. </span></p>
			<p class="Heuristica-PRIMUL"><span class="CharOverride-2">BUDAI-DELEANU, Ion </span>(6.I.1760, Cigmău, j. Hunedoara – 24.VIII.1820, Lvov), poet, filolog. S-a născut în familia foarte numeroasă a lui Solomon Budai, paroh în Cigmăul Hunedoarei. Îşi începe instruirea şcolară în satul natal şi o continuă la gimnaziul din Blaj, între 1773 şi 1777. Audiază cursuri de sintaxă, retorică, teologie, istorie, poetică, învaţă sistematic latina şi citeşte din scrierile cronicarilor, ca şi din opera istorică a lui Dimitrie Cantemir. I-a fost apropiat gimnazistul Petru Maior, interlocutor preferat, pentru tot restul carierei, în chestiuni filologice. În anul absolvirii, fiind încă la Blaj, ar fi contribuit la redactarea piesei de carnaval, <span class="CharOverride-1">Occisio Gregorii in Moldavia Vodae tragedice expressa. </span>Din primăvara lui 1778 frecventează, ca alumn, cursurile colegiului multinaţional Barbareum din Viena, unde se înscrisese în toamna anului precedent. Studiile de filosofie, drept şi teologie, împărţite între colegiu şi Universitate, le încheie în 1783. Atmosfera Universităţii vieneze era pătrunsă de spiritul italian, ceea ce explică influenţa acestei culturi în literatura viitorului scriitor. Studiile teologice nu l-au atras, iar după absolvire nu a intrat în cinul clerical. A rămas un laic, având un spirit critic şi polemic accentuat faţă cu problemele de ordin spiritual, social, politic şi naţional. În 1786, la Viena fiind, traduce din germană şi publică <span class="CharOverride-1">Manual pentru directori şi învăţători</span>, solicitat şi difuzat în Bucovina de guvernatorul Vasile Balş. Legăturile cu acesta îl pun şi în contact cu societăţi secrete masonice din care făceau parte şi alţi transilvăneni. Totodată începe să lucreze la un lexicon german–român. Gândirea îi era marcată de filosofia antică şi foarte mult de ideile enciclopedismului francez. Specializarea în drept civil îi facilitează ocuparea unui post de consilier juridic la Lemberg (Lvov), un <span class="CharOverride-1">cosmopolis</span> din Galiţia Imperiului Habsburgic. Părăsise definitiv Blajul în 1787, nemulţumit de felul cum era tratată, de autorităţile maghiare, populaţia românească majoritară din Transilvania. Legătura cu cei trei corifei ai Şcolii Ardelene, Samuil Micu, Gheorghe Şincai şi Petru Maior, rămâne însă neîntreruptă. Iubea muzica şi pictura. În ceasurile de răgaz cânta la vioară. În 1815 mitropolitul Veniamin Costachi îl invită să vină, ca profesor, la Iaşi, la Seminarul de la Socola, spre a preda orice obiect ar dori el. <span class="CharOverride-2">B.-D.</span> nu a acceptat, pretextând motive de sănătate. Bănuit ca spirit insurgent, complice la conspiraţiile iacobine, antimonarhice, ale patrioţilor poloni, este ţinut sub observaţie de poliţia secretă imperială. Speranţe de libertate naţională explică limbajul criptic, curajos sub acoperirea simbolurilor, din <span class="CharOverride-1">Sibylla de anno 1795.</span> Prezicea o <span class="CharOverride-1">lex nova</span> ce va produce seisme istorice, „căderea trântorilor” şi „distrugerea Cezarului”. <span class="CharOverride-1">Sibylla... </span>are legături subtile cu opera literară de mai târziu. La Lemberg se ocupă de procesele românilor din Bucovina, face cercetări de importanţă juridică şi scrie studiul <span class="CharOverride-1">Kurzgefasste Bemerkungen über Bukowina</span>, unde critica severă a administraţiei imperiale este a unui veritabil <span class="CharOverride-1">Aufklärer</span>. Se întoarce în Transilvania şi participă la redactarea documentului intitulat <span class="CharOverride-1">Supplex Libellus Valachorum Transsylvaniae</span>, prezentat Dietei din Viena în 1791. Ca jurist şi ideolog al Luminilor, <span class="CharOverride-2">B.-D.</span> este o personalitate distinctă în societatea cosmopolită a Lembergului. După moartea lui, fiica mai mare a fost păstrătoarea operei ştiinţifice şi literare a tatălui, lăsată integral în formă manuscrisă. În 1868 „Gheorghe Cavalier de Asaky” cumpăra, de la nepoţii scriitorului, toate manuscrisele pentru suma de patru sute de galbeni. Nu s-a păstrat un portret al cărturarului ardelean, însă figura spiritului său nobil se înalţă din operă. </p>
			<p class="Heuristica-BASE">Orientarea culturală şi politică a lui <span class="CharOverride-2">B.-D.</span> e o sinteză între ideologia radicală a Luminilor franceze şi reformismul <span class="CharOverride-1">Aufklärung</span>-ului vienez. Poliglot – învăţase latina, greaca, germana, italiana, franceza –, a frecventat cu uşurinţă literaturile europene contemporane lui şi Antichitatea clasică, remarcându-se printr-un orizont larg, de polihistor. Opera lui, împărţită între filologie, istorie şi literatură, conţine un vast program de luminare a conştiinţei românilor. Se simţea obligat să scrie „cum să cade într-un veac aşa de luminat ca al nostru”. Titlurile opusculelor indică preocupări pentru gramatica limbii române, cu temeiurile ei latine, şi pentru elaborarea unor lexicoane. Cum scrie pe foaia de titlu, <span class="CharOverride-1">Fun&#173;damenta grammatices linguae romaenicae seu ita dictae valachicae usui tam domesticorum quam extraeneorum accomodata </span>este redactată la Lemberg în 1812, cu variantă de autor în limba română,<span class="CharOverride-1"> Temeiurile gramaticii româneşti</span>. Spre consolidare, redactează, între 1815 şi 1820, <span class="CharOverride-1">Dascălul </span><span class="CharOverride-1">românesc pentru temeiurile gramaticii româneşti</span>,<span class="CharOverride-1"> </span>un dialog între dascăl şi învăţăcel pe teme de gramatică, de ortografie şi cu deschideri de filologie comparată a limbilor romanice. Cărţile lui de gramatică sunt o completare erudită la lucrările din acelaşi domeniu ale lui Şincai, Micu şi Maior. Din vastul său proiect lexicografic, schiţat în 1783 şi conceput ca o serie de zece volume: lexicon latin – român şi invers, elin – român şi invers, italian – român şi invers, francez – român şi invers, german – român şi invers, nu a fost finalizat decât ultimul, foarte util românilor trăitori în imperiul austriac. Deşi lucrat după principii riguroase, <span class="CharOverride-1">Lexiconul românesc – nemţesc</span>, definitivat în 1818, nu i-a fost publicat pentru că era escortat de o introducere polemică unde se corectau erorile, în plan istoric, comise de Franz Sulzer. În plus, autorul era suspectat că ar avea o activitate politică subversivă. Şi în domeniul istoriei, viziunea, proiectele şi realizarea în bruion sunt, de asemenea, dominate de intenţia luminării neamului, a conştiinţei de popor daco-roman, prioritar în Transilvania în raport cu popoarele venite ulterior. Nervul polemic e raţional întemeiat pe argumente documentare. <span class="CharOverride-1">De originibus populorum Transsylvaniae commen&#173;ta&#173;tiuncula, cum observationibus </span><span class="CharOverride-1">historico-criticis</span> este scrisă în latină spre a corecta, la nivelul istoriei europene, deformările interesate ale unor cărturari austrieci şi maghiari. În principal, <span class="CharOverride-2">B.-D.</span> urmăreşte desfiinţarea afirmaţiilor lui Iosif Carol Eder. Tot astfel scrie <span class="CharOverride-1">Wiederlegung der zu Klausenburg über die Vorstellung der Walachischen Nation herausgekommenen Noten</span>,<span class="CharOverride-1"> </span>împotriva afirmaţiilor de sofist ale lui Eder pe marginea <span class="CharOverride-1">Supplex-</span>ului românilor şi care debutează ciceronian, cu vehemenţa logică a unei catilinare.  Opera care îl consacră pe <span class="CharOverride-2">B.-D.</span> ca scriitor, prin excelenţă al iluminismului transilvan, este <span class="CharOverride-1">Ţiganiada sau Tabăra ţiganilor. Poemation eroi-comico-satiric</span>, semnată cu numele anagramat Leonachi Dianeu şi păstrată în două variante, din anii 1800 şi 1812. În formă aproape bruionară s-a transmis poemul<span class="CharOverride-1"> Trei viteji</span>, gândit ca aventură picarescă – o variantă parţială la <span class="CharOverride-1">Ţiganiada</span>. Anterior autorul se exersase şi în traduceri literare din limba italiană. El este al doilea scriitor român, după Dimitrie Cantemir, care îşi scrie opera în cod alegoric, parodiind moravurile lumii contemporane, nu numai româneşti. Proiectele de eman&#173;cipare ale ideologilor Luminilor „ameţiseră” mai toate popoarele europene. <span class="CharOverride-1">Ţiganiada </span>figurează falimentul acestor<span class="CharOverride-1"> </span>proiecte, fapt dramatizat în registru parodic prin peripeţiile unor ţigani, căutători ai promisei fericiri egalitare: „Toată povestea ni se pare că-i numa o alegorie în multe locuri, unde prin ţigani să înţeleg ş-alţii cari tocma aşa au făcut şi fac [...] Cel înţelept va înţelege !”. A fost aleasă drept mască alegorică această comunitate văzută de <span class="CharOverride-2">B.-D.</span> ca fiind anarhică, parazitară, purtătoare în sine a datelor caricaturizării. O etnie instinctuală, laşă, ineficace în acţiune, „vorbareţă” şi neînvăţată, himerică în felul ei, total opusă paradigmei eroice, reprezentată în poem de Vlad Ţepeş, figură de monarh civilizator. Totuşi, el este doar un element de referinţă şi nu protagonist. Personajele principale se ridică dintre ţigani, în text scena este a lor, şi nu a lumii medievale eroice. Eroicomicul ţiganilor se realizează prin comparaţie, de cele mai multe ori subînţeleasă, cu eroismul domnitorului. Cele două registre paralele ale operei, eroic şi comic, se reflectă şi la nivelul limbajului. La început încrezător în posibilitatea mulţimii de a acţiona, voievodul visează la schimbări radicale. Personaj necesar construcţiei epice, el provoacă declanşarea acţiunii. Numai lupta – perorează Vlad – face posibilă emanciparea, câştigarea identităţii şi a ordinii statale. Parada zgomotoasă a breslelor ţigăneşti în faţa domnitorului nu promite însă prea mult. Urmează dezordinea, fuga în faţa pericolului şi tot soiul de „rezolvări” ilare. Este satirizată astfel o lume ce pretinde binele dat de altcineva de-a gata şi nu obţinut prin strădanie. Finalmente, după mai multe încercări cu rezultate ridicole, Vlad se retrage sceptic, acceptând destinul. Drumul cetelor de nomazi, marcat ironic (de la Flămânda şi Bărbăteşti spre Inimoasa), se sfârşeşte nu cu aflarea fericirii căutate, ci printr-o teribilă luptă internă. Eşecul spectaculos al aventurii e de interpretat din perspectiva filosofiei istoriei: totul trebuie luat de la început, sub alte auspicii. Apare astfel posibilitatea de a citi poema lui <span class="CharOverride-2">B.-D.</span> în cheia antiutopiei umoristice europene cu substrat politic şi social. Satira face din <span class="CharOverride-1">Ţiganiada</span> o scriere subversivă faţă de optimismul adesea factice al perioadei Luminilor. Referenţialitatea e una istorică, dar şi transistorică, de vreme ce nu şi-a pierdut actualitatea. De altfel, s-a spus că „istoria omenirii este povestea speranţei înfrânte”. Autorul îşi numeşte <span class="CharOverride-1">Ţiganiada</span> poemă şi nu epopee pentru că cel puţin una din „forţele” intrate în conflict nu este eroică, în registru grav, aşa cum o cere epopeea clasică, ci eroicomică, tratată ironic. <span class="CharOverride-1">Prologul</span> şi <span class="CharOverride-1">Epistolia închinătoare către Mitru Perea</span> (aici e anagrama numelui lui Petru Maior) sunt elemente de paratext ce glosează asupra genului adoptat şi asupra poetului ca ales al muzelor, capabil să introducă „un gust nou de poezie”, alta decât cea folclorică. Înclinaţia ludică a poetului educat de literatura europeană se deduce din preferinţa pentru anume modele de parodie alegorică: una antică, <span class="CharOverride-1">Batrachomiomachia</span>, atribuită<span class="CharOverride-1"> </span>lui Homer, alta renascentistă, <span class="CharOverride-1">La secchia rapita</span> de Alessandro Tassoni, şi alta mai recentă,<span class="CharOverride-1"> Gli animali parlanti</span> a lui Giambattista Casti.<span class="CharOverride-1"> </span>Urmele lecturii capodoperei lui Cervantes, <span class="CharOverride-1">Don Quijote </span>(parcursă în traducere franceză), se pot identifica mai curând în <span class="CharOverride-1">Trei viteji</span> decât în <span class="CharOverride-1">Ţiganiada</span>. La finele perioadei Luminilor – sugerează <span class="CharOverride-2">B.-D.</span> – era nevoie de o satiră, fie ea şi comică, asupra eşecurilor acestui timp. În <span class="CharOverride-1">Ţiganiada</span> se parodiază genul eroic în ansamblu, şi nu o operă anume, cum s-a întâmplat în literaturile europene. Ca „negativitate mimetică”, parodia vizează aici umanitatea incapabilă de eroism şi care nu mai poate inspira epicul grav, numit de antici <span class="CharOverride-1">heroica species.</span> Spiritul ludic al textului se relevă atunci când autorul îşi ia ca pretext o cronică, inventată şi ea, pe care pretinde că a transcris-o, neasumându-şi, chipurile, demitizarea ironică a eroismului, în esenţă de factură voltairiană. Este un truc des adoptat ulterior în romantism. Numai structurarea poemei în douăsprezece „cântece” şi prima sextină, care rezumă anticipativ conţinutul fiecărui „cântec”, urmează modelul clasic epopeic. Fiecare cântec e compus din aproximativ o sută de sextine scrise în endecasilab, cu rimă încrucişată şi împerecheată. Celelalte artificii: invocarea muzei, imnurile, intervenţia forţelor supramundane (<span class="CharOverride-1">deus ex machina</span>), sunt adaptate şi intră în dinamica scriiturii parodice, caracteristică întregului text. La fel şi comentariile în proză din infrapagina textului versificat. Poema este animată de patru serii de personaje: istorice, ţiganii, sfinţii şi diavolii, comentatorii nominalizaţi în infratext, toate diferenţiate prin rol, comportament, nume şi expresie verbală. Voievodul muntean şi câţiva din anturajul lui, ca şi armata turcilor, împotriva cărora trebuie să lupte şi ţiganii, sunt entităţi individuale şi colective simbolice. Prezenţa lor e numai o provocare. Funcţie activă, pe toată întinderea poemei, au ţiganii. Stârniţi de Vlad cu ideea câştigării unor drepturi şi a teritoriului propriu, ei îşi încep aventura promiţând că vor lupta, dar totul cade în derizoriu din cauza firii lor. Ca să plece la luptă vor mâncare, ca să lupte vor să fie păziţi, altfel dau bir cu fugiţii. Rămâne antologică imaginea raiului culinar pe care îl visează, ca şi spectacolul grotesc al războiului dintre ei. Arta alegerii numelor le colorează profilul: Parpanghel, şef de breaslă, mare cântăreţ şi povestaş, îndrăgostit de Romica, Goleman, Cucavel, Baroşmândru, Guladel, Drăghici, Baroreu, Slobozan, Janalău, Tandaler ş.a. Limbajul lor se distinge prin fonetisme caracteristice, atunci când <span class="CharOverride-2">B.-D.</span> foloseşte stilul direct. Figurile supramundane, cu nume creştine de sfinţi şi diavoli, introduse în acţiune în spiritul parodic al miraculosului folcloric, sunt autohtonizări ale intervenţiei zeilor în conflictele dintre muritori din epopeile clasice. Chiar de la început apare un personaj malefic, Urgia, cu rol de a semăna vrajba între tabere. În poemă forţele contrastante, maniheice ar reprezenta marile puteri politice care hotărăsc soarta popoarelor mici. Nici ele nu sunt iertate de spiritul caustic al autorului. Parodia şi satira domină până şi viziunea raiului şi a iadului, aşa cum sunt imaginate de ţigani. Soluţie originală, personajele din subsolul paginilor poartă nume semnificative: Erudiţian, Musofilos, Onochefalos, Simpliţian, Idiotisean, Alitofilos, Evlaviosu, Dubitantius, Cocon Politicos, Popa Mustru, Popa Nătăroi etc., ce sugerează nivelul mental al fiecăruia în postura de critic, nu o dată umoristic, al textului. Este o formulă auctorială menită să judece conţinutul şi stilul epic din diverse perspective, întărind caracterul de spectacol al ficţiunii. Lectura completă nu poate ignora această lume secundă din infrapagină, statică şi insolită, care ascultă ori citeşte şi simultan explică din punct de vedere istoric şi filologic sau critică întâmplările desfăşurate în suprapagină. Glosatorii fiind o nouă serie de personaje gândite ironic de autor, ei aparţin ficţiunii şi nu ies din cadrele stilistice generale ale operei. Este o manieră ingenioasă de autoreceptare literaturizată. Pe de altă parte, <span class="CharOverride-2">B.-D.</span> nu a fost mai puţin maliţios cu posteritatea, atunci când a voit să o deruteze, oferindu-i o operă gata interpretată în fel şi chip. Exegetul de astăzi se poate simţi urmărit de umbra inteligentă a autorului, care veghează, gata să îi dea un nume şi să îl adauge la lista comentatorilor încrezători în puterea lor de a pătrunde ironia suverană a acestei construcţii baroce. Specii şi motive folclorice contribuie la originalitatea poemei. Este cântat în versuri basmul lui „Arghir şi al frumoasei Elena”, se produc metamorfoze ca în basm, se spun descântece, anecdote, oraţii. Spiritul anecdotelor despre ţigani contaminează în multe locuri tonalitatea istorisirii. Satira acestei lumi iraţionale, care contribuie la degradarea ideilor iluministe, dă o substanţă particulară discursului. Şi pledoariile politice cu privire la formele de stat, fie propuse de Baroreu (monarhia), de Slobozan (republica), sau de Janalău (care le critică pe amândouă), sunt trivializate din cauza inculturii oratorilor. În răspăr, autorul aduce în atenţie o formă amestecată, absurdă: „republica demoaristomonarhicească”. <span class="CharOverride-1">Trei viteji</span>, poemă nefinisată, a fost inclusă parţial în prima versiune a <span class="CharOverride-1">Ţiganiadei.</span> Se compune din trei cânturi ce au ca personaje, destul de bine reliefate, cu nume sonore, inşi ridicoli prin ceea ce sunt, spun şi fac. Fiecare râvneşte la fapte măreţe, care să îl facă demn de mâna unei frumoase. Becicherec Iştoc de Uram Haza, ţigan din Transilvania însoţit de un „scutier”, o caută pe Anghelina; grecoteiul muntean Kir Kalos de Cucureaza vrea să fie demn de prinţesa Smaranda; Născocor de Cârlibaba pleacă după frumoasa Chirana. Lăudăroşi, laşi, cu o conduită de farseuri, ei nu realizează decât caricatura aventurii cavalereşti. Şi aici <span class="CharOverride-2">B.-D.</span> foloseşte mai toate mijloacele burlescului, ceea ce îndreptăţeşte să fie socotit întemeietorul genului în literatură română. Dar scriitorul nu a cunoscut succesul în contemporaneitate decât într-un restrâns cerc de cărturari afini. Cariera lui va fi postumă şi va începe târziu, cu tipărirea operei literare în 1876-1877, când Teodor Codrescu include în „Buciumul român” prima variantă din <span class="CharOverride-1">Ţiganiada</span>, a doua fiind publicată abia în 1925 de Gh. Cardaş. Numai absenţa unor studii speciale traduse în limbi străine a făcut ca poema să nu intre în sintezele europene asupra genului. Operă deschisă, cu o densă reţea de idei ce ţin de filosofia repetabilului în istorie, <span class="CharOverride-1">Ţiganiada </span>e adesea tulburător de actuală.</p>
			<p class="Heuristica_CITAT">Budai-Deleanu este un om cu desăvârşire occidental, fără a pierde nimic din spiritul ţăranului ardelean.<span class="CharOverride-3">[...]</span> Numai Eminescu mai târziu a siluit limba sau a scociorât forme cu atâta sistemă, şi Budai îi este un mare înaintaş. De aceea opera lui Budai-Deleanu pare azi aşa de modernă şi, hrănită cum e din tradiţia sătească, deşi începută înainte de 1800, lasă în urmă ca învechite atâtea lucruri dintre 1830 şi 1850. </p>
			<p class="Heuristica_CITAT_semnat">G. Călinescu</p>
			<p class="Heuristica_CITAT">Autorul <span class="CharOverride-3">Ţiganiadei</span> vede poetul ca pe un creator de mituri. Dar afirmaţia conţine, pentru Budai-Deleanu, un dublu sens: spiritul militant, constructiv, romantic aplaudă puterea de idealizare a poeziei, visează marea epopee naţională şi creează mitul pilduitor; spiritul filosofic, observatorul realist percepe cu scepticism distanţa dintre ideal şi realitate şi reacţionează prin demitizare, opunând eroicului livresc umanitatea antieroică simbolizată de ţigani sau tratând în spirit iluminist imaginile consacrate ale eroismului.</p>
			<p class="Heuristica_CITAT_semnat">IOANA EM. PETRESCU</p>
			<p class="Heuristica_CITAT">Erudiţia extraordinară a lui Budai-Deleanu, care stăpânea cultura clasică, citise marile epopei antice şi medievale, este dublată de o fantezie în stare să rupă orice zăgazuri, totuşi bine strunită, şi de darul creaţiei, pe măsura erudiţiei şi a fanteziei. În fond, acestui dar, căruia i se mai spune şi talent, îi datorăm minunata jerbă de versuri eroi-comico-satirice, şi el ar trebui analizat în primul rând. Puţini poeţi în literatura română au trăit bucuria creaţiei cu o intensitate atât de mare ca Ion Budai-Deleanu. Patos, ironie, fantezie, dramatism, tendinţa parodică – iată hlamida pe care şi-o pune pe umăr poetul, în mijlocul unei cete de bâlci, cu un gust al farsei inegalabil şi cu autentică înfiorare lirică.</p>
			<p class="Heuristica_CITAT_semnat">MARIN SORESCU</p>
			<p class="Heuristica_CITAT">Prin amplitudine  şi capacitate de reflecţie morală şi istorică, spiritul lui Budai-Deleanu face parte, negreşit, din familia lui Cantemir şi Hasdeu, cu observaţia că teologul ardelean îşi risipeşte ştiinţa (remarcabilă, încă o dată, pentru vremea lui) în mai toate disciplinele umanioare, iar geniul imaginaţiei sale îl pune într-o alegorie vastă şi  seducătoare, redactată în versuri şi însoţită de comentarii ba erudite, ba umoristice. Ele alcătuiesc o veritabilă <span class="CharOverride-3">metaliteratură</span> timpurie într-o cultură care se pregăteşte să-<span lang="ar-SA">şi învingă inerţiile (şi întârzierile) ei răsăritene. </span><span class="CharOverride-3" lang="ar-SA">Ţiganiada</span> este, în fond, o savuroasă comedie a modelelor literare ilustre, înainte de a fi o epopee a moravurilor şi a nestatorniciilor omeneşti. După <span class="CharOverride-3">Istoria hieroglifică</span> este a doua mare operă de ficţiune în cultura română.</p>
			<p class="Heuristica_CITAT_semnat">EUGEN SIMION</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Ţiganiada</span>, îngr. și introd. Gh. Cardaş, Bucureşti, 1925; ed. 2, Bucureşti, 1928; ed. îngr. J. Byck, introd. Ion Oană, Bucureşti, 1953; ed., I–II, îngr. Florea Fugariu, introd. Romul Munteanu, Bucureşti, 1969; ed. îngr. Florea Fugariu şi Andrei Rusu, Bucureşti, 1981; ed. îngr. şi introd. Ioana Em. Petrescu, Cluj-Napoca, 1984; <span class="CharOverride-1">Tsiganiada ou Le Campement des Tsiganes</span>, ed. bilingvă, tr. Romaniţa, Aurelia şi Valeriu Rusu, adaptare Françoise Mingot-Tauran, pref. Françoise Mingot-Tauran, Valeriu Rusu, Port-de-Bouc (Franţa), Bucureşti, 2003; <span class="CharOverride-1">Trei viteji</span>, îngr. Gh. Cardaş, Bucureşti, 1927; ed. îngr. J. Byck, pref. Ion Oană, Bucureşti, 1956; <span class="CharOverride-1">Scrieri lingvistice</span>, îngr. Mirela Teodorescu, introd. I. Gheţie, Bucureşti, 1970; <span class="CharOverride-1">Scrieri inedite</span>, îngr. şi introd. Iosif Pervain, Cluj, 1970; <span class="CharOverride-1">Opere</span>, I–II, îngr. Florea Fugariu, introd. Al. Piru, Bucureşti, 1974–1975; <span class="CharOverride-1">De originibus populorum Transsylvaniae – Despre originile popoarelor din Transilvania</span>, I–II, ed. bilingvă, tr. Ed. Ladislau Gyémant, introd. Ştefan Pascu şi Ed. Ladislau Gyémant, Bucureşti, 1991; <span class="CharOverride-1">Opere</span>, îngr. şi pref. Gheorghe Chivu şi Eugen Pavel, Bucureşti, 2011;<span class="CharOverride-1"> Ioan Budai-Deleanu în mărturii antologice</span>, îngr. și introd. Ioan Chindriş şi Niculina Iacob, Cluj-Napoca, 2012.</p>
			<p class="Heuristica___m_RPR"><span class="CharOverride-2">Repere bibliografice:</span> Aron Densuşianu, <span class="CharOverride-1">Cercetări literare</span>,<span class="CharOverride-1"> </span>Iaşi, 1887, <span class="CharOverride-1">245–288</span>;<span class="CharOverride-1"> </span>Densusianu, <span class="CharOverride-1">Lit. rom.</span>, I, <span class="CharOverride-1">118–136</span>;<span class="CharOverride-1"> </span>Iorga, <span class="CharOverride-1">Ist. lit.</span>, III, <span class="CharOverride-1">267–268</span>, <span class="CharOverride-1">302–307</span>; Al. Ciorănescu, <span class="CharOverride-1">Opera istorică a lui Budai-Deleanu</span>, Bucureşti, 1936; Călinescu, <span class="CharOverride-1">Ist. lit.</span> (1941), <span class="CharOverride-1">81–85</span>,<span class="CharOverride-1"> Ist. lit. </span>(1982), <span class="CharOverride-1">75–79</span>;<span class="CharOverride-1"> </span>Popovici, <span class="CharOverride-1">Studii</span>, I, <span class="CharOverride-1">114–120</span>,<span class="CharOverride-1"> 463–486</span>; Cornea, <span class="CharOverride-1">Studii</span>,<span class="CharOverride-1"> 5–78</span>;<span class="CharOverride-1"> </span>I. Gheţie, <span class="CharOverride-1">Opera lingvistică a lui Ion Budai-Deleanu</span>, Bucureşti, 1966; Lucia Protopopescu, <span class="CharOverride-1">Noi contribuţii la biografia lui Ion Budai-Deleanu</span>, Bucureşti, 1967; Piru, <span class="CharOverride-1">Ist. lit.</span>, II, <span class="CharOverride-1">87–125</span>; Pervain, <span class="CharOverride-1">Studii</span>, <span class="CharOverride-1">129–192</span>; Protopopescu, <span class="CharOverride-1">Volumul</span>,<span class="CharOverride-1"> 237–322</span>; Ioana Em. Petrescu, <span class="CharOverride-1">Ion-Budai-Deleanu şi eposul comic</span>, Cluj-Napoca, 1974; Papadima, <span class="CharOverride-1">Ipostaze</span>, <span class="CharOverride-1">163–189</span>; Mircea Vaida, <span class="CharOverride-1">Ion Budai-Deleanu</span>, Bucureşti, 1977; Negrici, <span class="CharOverride-1">Figura</span>,<span class="CharOverride-1"> 93–105</span>;<span class="CharOverride-1"> Dicţ. lit. 1900</span>,<span class="CharOverride-1"> 127–131</span>; <span class="CharOverride-1">Ion Budai-Deleanu interpretat de…</span>, îngr. şi introd. Rodica Chiriacescu, Bucureşti, 1980; Petrescu, <span class="CharOverride-1">Configuraţii</span>,<span class="CharOverride-1"> 101–111</span>; Scarlat, <span class="CharOverride-1">Ist. poeziei</span>, I, <span class="CharOverride-1">192–197</span>,<span class="CharOverride-1"> 216–223</span>; Elvira Sorohan, <span class="CharOverride-1">Introducere în opera lui Ion Budai-Deleanu</span>, Bucureşti, 1984; Indrieş, <span class="CharOverride-1">Polifonia</span>,<span class="CharOverride-1"> 108–124</span>;<span class="CharOverride-1"> </span>Manolescu, <span class="CharOverride-1">Istoria</span>,<span class="CharOverride-1"> </span>I, <span class="CharOverride-1">135–147</span>; Sorescu, <span class="CharOverride-1">Bibliotecă</span>,<span class="CharOverride-1"> 83–94</span>; <span class="CharOverride-1">Dicţ. esenţial</span>,<span class="CharOverride-1"> 118–121</span>; G. I. Tohăneanu, <span class="CharOverride-1">Neajungerea limbii. Comentarii la „Ţiganiada” de I. Budai-Deleanu</span>, Timişoara, 2001; Ursu, <span class="CharOverride-1">Contribuții ist. culturii, 324–331; Dicţ. analitic</span>, IV, <span class="CharOverride-1">248–249</span>,<span class="CharOverride-1"> 270–273</span>; Adriana Senatore, <span class="CharOverride-1">Ion Budai-Deleanu. Interessi linguistici e impegno letterario</span>, Bari, 2006; Bogdan Creţu, <span class="CharOverride-1">Utopia negativă în literatura română, </span>Bucureşti, 2008, <span class="CharOverride-1">69–77</span>;<span class="CharOverride-1"> Ion Budai-Deleanu 250. Ţiganada azi</span>, coordonator Irina Petraș, Cluj-Napoca, 2010; Ion Urcan, <span class="CharOverride-1">Contexte ale „Ţiganiadei”</span>, ed. 2, Piteşti, 2010; Dumitru Vlăduţ, <span class="CharOverride-1">Noi ipostaze ale literaturii lui Ion Budai-Deleanu</span>, Cluj-Napoca, 2010; Ioana Em. Petrescu, <span class="CharOverride-1">Studii despre Ion Budai-Deleanu</span>, Cluj-Napoca, 2011; Constantin Pricop, <span class="CharOverride-1">Începuturile literaturii române</span>, Iaşi, 2011, <span class="CharOverride-1">106-125</span>; Zamfir, <span class="CharOverride-1">Panorama, </span>I<span class="CharOverride-1">, 39–54. &#9;</span><span class="Semnatura">El.Sr. </span></p>
			<p class="Heuristica-PRIMUL"><span class="titlu-12">BUDESCU, Ion</span> (5.III.1939, Dalboşeţ, j. Caraş-Severin), poet. Este fiul Anei (n. Jarcu) şi al lui Iosif Budescu, ţărani. Urmează liceul la Oraviţa, apoi Institutul Pedagogic din Timişoara (1958–1960) şi Facultatea de Limba şi Literatura Română a Universităţii din Bucureşti (1960–1965). Lucrează ca redactor la Radiodifuziunea Română, redacţia culturală (1966–1970), secţie al cărei redactor-şef adjunct devine în 1970–1971, apoi ca redactor-şef adjunct la redacţia culturală a Televiziunii Române (1971–1973) şi tot aici ca secretar de redacţie (1973–1989), redactor-şef (1990–1993), consilier cultural al preşedintelui Televiziunii (1993–1996) şi şef al secţiei Import-Film (1996–1999), iar din martie 1999 ca expert al Fundaţiei Culturale Române. A debutat în 1960 la „Scrisul bănăţean”, dar debutul semnificativ îl constituie un ciclu de poezii publicat în „România literară”, în 1981. În volum debutează în 1982 cu <span class="CharOverride-1">Viaţa cu mine</span>, <span class="CharOverride-1">viaţa fără de mine</span>. Mai publică studii şi articole, dar şi versuri în „Luceafărul”, apoi în „Orizont”, „Tribuna”, „Vatra” ş.a. </p>
			<p class="Heuristica-BASE">„Răzleţit de generaţia lui” (Eugen Simion), <span class="CharOverride-2">B.</span> a debutat mai târziu, nu însă şi mai puţin convingător. Sintagme ca „poet matur”, „experimentat”, „format şi stăpân pe uneltele sale” sunt frecvent întâlnite în cronicile de întâmpinare la primul volum. Şi celelalte se vor bucura de o bună primire, judecăţile subliniind originalitatea poetului atât în cadrul generaţiei sale (’70), cât şi în raport cu postmodernismul optzeciştilor. Totuşi, poetul a rămas cunoscut doar în cercuri restrânse. <span class="CharOverride-1">Viaţa cu mine, viaţa fără de mine </span>exprima, încă din titlu, ambivalenţa proprie întregii literaturi scrise de autor: implicarea detaşată, cu mutări de accent când pe un termen, când pe altul. Tipologic, poetul e un romantic trecut prin experienţa expresionistă. Spectrul cataclismului final bântuie versurile, agresive coşmaruri aherontice, ierni polare şi toamne bacoviene ameninţând viaţa şi spiritul: pădurile „se bejenesc”, „cad ploi de păcură ropotitoare”, marea e un paradis în derivă spre care migrează „nămolul” şi „înecaţii”. Compensator, intervine întoarcerea către începuturi: „pădurile primordiale”, dealul copilăriei, căldura şi inocenţa căminului, unde cântăreţul iubirii înalţă encomionuri sau aşteaptă ca iubita să-l împuşte cu „tija unui crin” ori, amândoi, să părăsească „amarul Megalopolis” spre a acosta în „Golful Serenităţii”. <span class="CharOverride-1">Omul interior</span> (1985) potenţează temele primei cărţi. Figura centrală de aici, sufocând ca un capac de plumb orice tentativă de evadare, este „grămada de năvoade”, metaforă a claustrării absolute. Un succedaneu al acestei perspective apocaliptice e „oraşul de beton”, cu al său institut de „reumatologia betonului”. Poetul trece prin urbea astfel definită ca o „gheată desperecheată”, zgomotele străzii sunt de-a dreptul obiecte agresive, palpabile: „sfredele, tirbuşoane, spirale de sârmă, burghie/ aţintite spre tine”, liftul ia chipul unui „bătrân castor” ce umple clădirile cu roboţii diurni, încât „stăm demult clădiţi pe etaje, tronsoane/ amuţiţi, sortaţi oscior cu oscior, după specii/ familii întregi de şobolani, paianjeni/ tihnă peste tihnă suprapuse/ în hăul unui bloc”. Deşi versurile acestea au fost eliminate de cenzură, întregul volum apărut în 1985 poartă o încărcătură subversivă. În <span class="CharOverride-1">Ucroniile</span> (1988) spaţiul „Recluziunii” împrumută chipul Saharei, prin care umblă fantoma poetului, numit aici „Prin-burg-Înecatul”. Cartea <span class="CharOverride-1">Cuţitele, torţele, măştile</span> (1990) aşază în prim-plan tema poetului. Imaginile baroce şi expresioniste sunt concurate de expresia esenţializată, memorabilă: viaţa e „un vers la care ţii/ dar care pur şi simplu nu-ţi iese”, singurătatea e „crima pe care nimeni nu a făptuit-o/ dar pe care o ispăşim rând pe rând”, melancolia – „această orgie a mea de unul singur”, iar poemul – „melancolia mea pe termen lung”. Apărută în 1995, <span class="CharOverride-1">Arta fericirii</span>, carte cu un titlu ironic, aproape ca o definiţie, reuneşte versuri din volumele anterioare, precum şi altele nepublicate.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Viaţa cu mine, viaţa fără de mine</span>, Bucureşti, 1982; <span class="CharOverride-1">Omul interior</span>, Bucureşti, 1985; <span class="CharOverride-1">Ucroniile</span>, Bucureşti, 1988; <span class="CharOverride-1">Cuţitele, torţele, măştile</span>, Bucureşti, 1990; <span class="CharOverride-1">Arta fericirii</span>, Timişoara, 1995.</p>
			<p class="Heuristica___m_RPR"><span class="CharOverride-2">Repere bibliografice:</span> Eugen Simion, <span class="CharOverride-1">Faptele şi „mitofaptele” poeziei</span>, RL, 1983, 11; Cornel Ungureanu, <span class="CharOverride-1">Viaţa în Megalopolis</span>, O, 1983, 3; Petru Poantă, <span class="CharOverride-1">„Viaţa cu mine, viaţa fără de mine”</span>, ST, 1983, 11; Nicolae Manolescu, <span class="CharOverride-1">Doi poeţi</span>, RL, 1985, 46, 1988, 11; Al. Călinescu, <span class="CharOverride-1">Contraste</span>, CRC, 1986, 27; Cornel Ungureanu, <span class="CharOverride-1">Miturile oraşului</span>, O, 1988, 13; Ioan Holban, <span class="CharOverride-1">Ipostaze lirice</span>, CRC, 1989, 18; Eugen Simion, <span class="CharOverride-1">Melancolicul april</span>, RL, 1990, 44; Ioan Holban, <span class="CharOverride-1">Viaţa la sfârşit de veac, la sfârşit de mileniu</span>, CRC, 1991, 5; Ion Cristofor, <span class="CharOverride-1">Viaţa ca un vers</span>, TR, 1991, 10; Ulici, <span class="CharOverride-1">Lit. rom</span>., I, <span class="CharOverride-1">179–180</span>; Felicia Giurgiu, <span class="CharOverride-1">Arta fericirii</span>, „Rostirea românească” (Sibiu), 1996, 5–6. &#9;<span class="Semnatura">N.M., A.N.</span></p>
			<p class="Heuristica-PRIMUL"><span class="titlu-12">BUDUCA, Ioan</span> (3.VI.1952, Socodor, j. Arad), eseist. Este fiul Floarei şi al lui Vasile Buduca, ţărani. A absolvit în 1971 Liceul „Ioan Slavici” din Arad. Ca licean, colaborează la revista şcolară „Laboremus”. Urmează cursurile secţiei română–franceză de la Facultatea de Filologie a Universităţii „Babeş–Bolyai” din Cluj. În timpul studenţiei este redactor la revistele „Echinox” (1973) şi „Napoca universitară” (1974–1975). După licenţă (1975) devine profesor la Chişinău-Criş (1975–1978), redactor la „Viaţa studenţească” şi „Amfiteatru” (1978–1989), redactor-şef şi ulterior director editorial la „Cuvântul” (1990–2004), apoi şeful departamentului Cultură–Monden la ziarul „Cotidianul”. Din 2005 a fost redactor la platforma online „România culturală” a Institutului Cultural Român. Debutează cu critică literară la „Echinox” în 1973. Publică mai întâi ştiri, reportaje, recenzii, apoi eseuri şi articole de critică literară în aproape toate revistele culturale şi literare din ţară, iar după 1989 abordează şi publicistica politică. Debutează editorial în 1988 cu volumul de eseuri <span class="CharOverride-1">După Socrate</span>. A colaborat la <span class="CharOverride-1">Dicţionarul scriitorilor români </span>(I–IV, 1995–2002). </p>
			<p class="Heuristica-BASE">Concepute ca o suită de note (glose) şi „subnote” ale unui text de bază (care însă „lipseşte” din carte), „eseurile despre spiritul ironic în literatură” din volumul <span class="CharOverride-1">După Socrate</span> stau sub semnul unei strategii (auto)ironice. <span class="CharOverride-2">B.</span> a adoptat atitudinea şi stilul de gândire deduse din modelul, considerat paradigmatic, al paradoxului ironic: socraticul <span class="CharOverride-1">ştiu că nu ştiu</span> (care era, de fapt, titlul cărţii în varianta ei iniţială). În această perspectivă, într-o formulă colocvială şi speculativă, fragmentară şi divagantă, dar nu lipsită de rigoare, eseistul propune un scurt istoric al conceptului şi al problematicii; reperează, după modelul lui Constantin Noica, stilurile şi maladiile ironiei; imaginează şi argumentează o tipologie; disociază între spiritul ironic şi spiritul dogmatic, între ironie şi umor, între ironie şi paradox; exersează câteva „palimpseste de citire ironică”. Asocierea, adversitatea şi disjuncţia sunt considerate (şi practicate) ca operaţii tipic ironice ale gândirii, ironia fiind nu numai o figură de retorică, ci „şi o figură a spiritului”, dialectic opusă dogmatismului. În bibliografia românească a ironiei <span class="CharOverride-1">După Socrate</span> este prima lucrare care „atacă frontal” acest „concept literar fundamental” (Adrian Marino). În altă carte, <span class="CharOverride-1">Războiul nevăzut</span> (1994; Premiul Uniunii Scriitorilor), <span class="CharOverride-2">B.</span> propune o interpretare la <span class="CharOverride-1">Apocalipsa</span> <span class="CharOverride-1">lui Ioan</span>. Raportată la <span class="CharOverride-1">După Socrate,</span> eseu despre libertatea gândirii, cartea reprezintă momentul complementar, dogmatic, în dialectica experienţei intelectuale/spirituale a autorului. Cum în prima eseistul îşi mărturisea (auto)ironic „perplexitatea” şi „ignoranţa”, în cea de-a doua îşi mărturiseşte „smerenia” în faţa textului sacru, urmărind nu atât originalitatea interpretării, cât autenticitatea trăirii, înscrisă în acesta. Următoarele două cărţi, <span class="CharOverride-1">Şi a fost seară, şi a fost dimineaţă. Eseuri de spionaj cosmologic</span> (1997) şi <span class="CharOverride-1">Ce caută, Doamne, Dumnezeule, Ceauşescu ăsta în rai? (</span>1997), fac din <span class="CharOverride-2">B.</span> un personaj controversat, care recunoaşte senin un „plagiat involuntar” în faţa acuzaţiilor serioase aduse în presă. În orice caz, eseistica din aceste culegeri abia mai aminteşte de autorul din <span class="CharOverride-1">După Socrate</span>. Volumele de după 2000, de la incalificabilul volum „ştiinţific” <span class="CharOverride-1">Noua Atlantidă </span>(2002) la „romanul koantic” <span class="CharOverride-1">Matricea G/C </span>(2007) şi la eseurile de „antroposofie” din <span class="CharOverride-1">Doctrina secretă</span> (2008) şi din <span class="CharOverride-1">Principiul antropic</span> (2012) sunt texte-hibrid în care sunt prezentate şi amestecate teorii pseudoştiinţifice şi senzaţionaliste, spiritualiste, new-agiste etc., o combinaţie de „literatură” paranormală/ezoterică şi eseistică teosofică, greu de luat în serios.  <span class="CharOverride-1"> </span></p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">După Socrate (Eseuri despre spiritul ironic în literatură</span>), Bucureşti, 1988; <span class="CharOverride-1">Războiul nevăzut. Cartea Apocalipsei, pentru copii</span>, Bucureşti, 1994; <span class="CharOverride-1">Şi a fost seară, şi a fost dimineaţă. Eseuri de spionaj cosmologic,</span> Iaşi, 1997; <span class="CharOverride-1">Ce caută, Doamne, Dumnezeule, Ceauşescu ăsta în rai?,</span> Timişoara, 1997; <span class="CharOverride-1">Noua Atlantidă</span>, Bucureşti, 2002; <span class="CharOverride-1">Matricea G/</span>C, Bucureşti, 2007; <span class="CharOverride-1">Dialoguri desecretizate (anamorfoze)</span>, Bistriţa, 2007; <span class="CharOverride-1">România e un thriller</span>, Bucureşti, 2007; <span class="CharOverride-1">Doctrina secretă</span>, Bucureşti, 2008; <span class="CharOverride-1">Eseuri</span>, Bucureşti, 2008; <span class="CharOverride-1">Principiul antropic</span>, Bucureşti, 2012. </p>
			<p class="Heuristica___m_RPR"><span class="CharOverride-2">Repere bibliografice:</span> Mircea Mihăieş, [<span class="CharOverride-1">Ioan Buduca</span>], O, 1988, 30, CU, 1995, 4;<span class="CharOverride-1"> </span>Eugen Simion, <span class="CharOverride-1">Notaţii despre spiritul ironic, </span>RL, 1988,<span class="CharOverride-1"> </span>39; Adrian Marino, <span class="CharOverride-1">Lectura ironică a ironiei</span>, TR, 1988, 39; Ţeposu, <span class="CharOverride-1">Istoria, 176–178</span>; Al. Cistelecan, [<span class="CharOverride-1">Ioan Buduca</span>], ECH, 1994, 1–3, VTRA, 1995, 10, CLT, 2008, 49, F, 2010, 11–12; Adriana Babeţi, <span class="CharOverride-1">Războiul nevăzut</span>, O, 1995, 4; Octavian Soviany, <span class="CharOverride-1">Apocalipsa unui postmodernist</span>, CNT, 1996, 6; Cornel Ungureanu, <span class="CharOverride-1">Haiducirea lui Ioan Buduca</span>, O, 1997, 8; Grigurcu, <span class="CharOverride-1">Peisaj</span>, II, <span class="CharOverride-1">344–348</span>; Daniel Cristea-Enache, <span class="CharOverride-1">Plagiatorul vioi</span>, ALA, 2000, 58; Lefter, <span class="CharOverride-1">Critica</span>, <span class="CharOverride-1">381–383</span>; Andrei Terian, <span class="CharOverride-1">Romanul viitorului</span>, CLT, 2007, 42; Alex. Ştefănescu, <span class="CharOverride-1">Buduca versus Einstein</span>, RL, 2007, 39. &#9;<span class="Semnatura">C.H.</span></p>
			<p class="Heuristica-PRIMUL"><span class="titlu-12">BUDURESCU, Nicolae M.</span> (28.VI.1888, Râmnicu Vâlcea – 6.IV.1974, Bucureşti), poet. Este fiul Mariei (n. Fotino) şi al lui Marin S. Budurescu, inginer. <span class="CharOverride-2">B.</span>, care după o scurtă şi discretă febră simbolistă, se sustrage definitiv chemării muzelor, a făcut la Bucureşti cursuri liceale, la Colegiul „Sf. Sava”, apoi studii de litere şi drept. Pe lângă o carieră de avocat (intră în Baroul de Ilfov în 1912), nutreşte ambiţii politice, fiind deputat în 1919–1920, 1931–1932 şi în 1934–1937. Deţine, un timp, funcţii de o anume însemnătate: secretar general în Ministerul Muncii, în Ministerul de Interne, subsecretar de stat pe lângă Preşedinţia Consiliului de Miniştri (în cabinetul I.G. Duca) ş.a. Debutul se leagă de revista „Sămănătorul”, unde va publica în 1909 şi 1910, semnând mai întâi N. Budu, traduceri din Paul Verlaine, Théophile Gautier, dar şi câteva poezii care, asemenea celor apărute tot atunci în „Junimea” din Râmnicu Vâlcea, nu vor fi selectate în unicul lui volum, <span class="CharOverride-1">Poema navelor plecate, </span>subintitulat <span class="CharOverride-1">Crepusculare – Poema toamnei</span> (1912). Poate invitat, poate recomandat de prietenul Tudor Vianu, ia contact cu cenaclul lui Al. Macedonski, mult mai semnificativă vădindu-se totuși apropierea de gruparea simbolistă de la „Vieaţa nouă”, revistă unde a publicat, între 1910 şi 1913 şi între 1918 şi 1919, poezie, proză, traduceri. Numele îi mai poate fi întâlnit în „Versuri şi proză”, „Rampa”, „Flacăra”, „Insula”, „La Revue roumaine”, „Ilustraţiunea naţională”, „Dreptatea”, „Actualitatea”, „Cugetul românesc” ş.a. În 1912 devenise membru al Societăţii Scriitorilor Români, iar în 1914 i se acorda Bene Merenti clasa I.</p>
			<p class="Heuristica-BASE">Semnalând decalajul dintre o sensibilitate minoră şi noutatea unui tip de discurs liric, critica vremii îl plasa pe <span class="CharOverride-2">B.</span> la „remorca simbolistă” a lui Ion Minulescu. În ritmul indecis al unui temperament elegiac, versul învăţăcelului urmează când cadenţele discursive ale micului romantism, alegoric şi romanţios, când mişcările mai subtile ale simbolismului. Poetul se vede asemenea unui „fluture ce moare-n crisalidă”, starea de suferinţă fiind aproape calmă, egală cu ea însăşi. Evadarea într-un spaţiu imaginar trece prin mai fiecare topos simbolist: plecări, nave, mare, orizonturi, parcuri, toamne, copaci goi, flori palide, saloane, instrumente muzicale, cripte, castele, vagi medievalităţi. Câteva obsesii coloristice, congenere, filtrează şi fixează imaginile. Dar mai cu seamă sonorităţile fastuoase, exotice duc către elemente de decor şi atmosferă specifice orientării („cartaginezele carene”, „pragul de agată”, „laur corintian”, „cârje de cedru din Liban”, „unghii de camee florentine”, „vase de Gallé” ş.a.). Cât stă sub semnul sugestiei, melancolia transpare surdinizată, graţios muzicală. Mai frecvent însă ea se comunică declamativ, în scenarii epice simetric articulate, de o reflexivitate înduioşată. Cu unele excepţii, proza lui <span class="CharOverride-2">B.</span> se aşază în prelungirea poeziei (nostalgii, deziluzii, rătăciri, recuzită medievală, corbi etc.), dar cu o şi mai apăsată notă de manierism.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Poema navelor plecate. Crepusculare–Poema toamnei, </span>Bucureşti, 1912<span class="CharOverride-1">; I.G. Duca </span>(în colaborare cu I. Nicolescu), Râmnicu Vâlcea, 1934. </p>
			<p class="Heuristica___m_RPR"><span class="CharOverride-2">Repere bibliografice:</span> Trivale, <span class="CharOverride-1">Cronici, 150–154, 246;</span> Lovinescu, <span class="CharOverride-1">Scrieri, </span>IV, <span class="CharOverride-1">567–568, </span>VI, <span class="CharOverride-1">141</span>; Călinescu<span class="CharOverride-1">, Ist. lit. </span>(1941),<span class="CharOverride-1"> 626</span>,<span class="CharOverride-1"> Ist. lit.</span> (1982), <span class="CharOverride-1">705</span>;<span class="CharOverride-1"> </span>Micu, <span class="CharOverride-1">Scriitori</span>,<span class="CharOverride-1"> 105–109; </span>Scarlat<span class="CharOverride-1">, Ist. poeziei</span>, II, <span class="CharOverride-1">351–352</span>; Petria, <span class="CharOverride-1">Vâlcea, 67–69</span>. &#9;<span class="Semnatura">G.D.</span></p>
			<div class="_idGenObjectLayout-1">
				<div id="_idContainer011">
					<div id="_idContainer009" class="Basic-Text-Frame">
						<p class="Titlu-Nume-H">BUESCU, Victor </p>
						<p class="Titlu-mic-DATE">(10.XI.1911, Coţofenii din Faţă, j. Dolj – 5.VI.1971, Lisabona), clasicist, traducător, poet. </p>
					</div>
					<div id="_idContainer010" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="11B_1077-1166_Buciu-Buzura-web-resources/image/Buescu_Visctor.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Elenei (n. Constantinescu) şi al lui Gheorghe Buescu, cârciumar. După ce în 1929 a absolvit Liceul „Carol I” din Craiova, s-a înscris la Facultatea de Litere şi Filosofie din Bucureşti, luându-şi licenţa în filologie clasică în 1933. Studiază apoi la Paris, la École Pratique des Hautes Études, între 1933 şi 1936, fiind în continuare, până în 1938, lector de limba română la Sorbona. În paralel, îşi pregăteşte doctoratul, pe care îl susţine în 1939 la București din cuza declanşării războiului. Întors în ţară, e numit asistent la Catedra de limba greacă, apoi la cea de limba latină, condusă de N.I. Herescu. În presă debutează în 1930, la „Revista clasică”, unde va continua să publice până în 1942. Mai colaborează cu traduceri din autori latini şi portughezi, note şi recenzii, la „Viaţa românească”, „Ion Maiorescu”, „Ausonia”, „Buletinul Institutului de Studii Latine” (la care este prim-redactor), „Vre&#173;mea”, „Revista Fundaţiilor Regale”, „Dacia rediviva” ş.a. În 1941 îşi tipăreşte teza de doctorat sub forma unei ediţii critice, în limba franceză, a versurilor lui Cicero, iar în anul următor îi apare lucrarea <span class="CharOverride-1">Problèmes de critique et d’histoire textuelles</span>. Ambele vor fi reeditate la Hildesheim în 1966 şi în 1973. Numit în 1943 lector de limba și literatura română la Universitatea din Lisabona, va profesa acolo până la sfârşitul vieţii.</p>
			<p class="Heuristica-BASE">Confirmând speranţele puse în <span class="CharOverride-2">B.</span> ca tânăr filolog, lucrările sale de la începutul deceniului al cincilea sunt de înalt nivel ştiinţific. Împreună cu volumele publicate mai târziu, printre care <span class="CharOverride-1">Hespéria</span> (1964), o antologie a culturii greco-latine, şi <span class="CharOverride-1">Introdução à cultura clássica</span> (1970), şi cu unele comunicări susţinute la congrese internaţionale, ele îl fac să dobândească o mare reputaţie printre specialiştii domeniului. O valoare deosebită are activitatea lui de propagator al culturii române în Portugalia. Într-o conjunctură favorabilă, el iniţiază, imediat după sosirea la Lisabona, o „Colecção do Leiterado Romeno”, în care se tipăreşte mai întâi <span class="CharOverride-1">Método practico da lingua romena</span> de F.V. Peyxoto da Fonseca, urmată de o suită de traduceri. <span class="CharOverride-2">B.</span> a transpus în portugheză, singur sau în colaborare cu diverşi scriitori lusitani, poveşti româneşti populare și culte (<span class="CharOverride-1">Contos romenos</span>, 1943, şi <span class="CharOverride-1">Novos contos romenos</span>, 1946), <span class="CharOverride-1">Pădurea spânzuraţilor</span> de Liviu Rebreanu (1945), <span class="CharOverride-1">Viaţa la ţară</span> de Duliu Zamfirescu (în „O século”, 1947, în colaborare cu Rogério Claro), <span class="CharOverride-1">Amintiri din copilărie</span> de Ion Creangă (1947) şi poezii de M. Eminescu (1950). Pentru alte traduceri (<span class="CharOverride-1">Ciulinii Bărăganului</span> de Panait Istrati, 1946, <span class="CharOverride-1">Simfonia fantastică</span> de Cezar Petrescu, 1946) a scris prefeţe. În publicaţii de regulă universitare, i-au mai apărut două antologii lirice, precum şi zeci de articole despre scriitori români. <span class="CharOverride-1">B.</span> este, de asemenea, autor al unui <span class="CharOverride-1">Dicionário de romeno–português</span>, editat postum, în 1977, a 335 de articole din <span class="CharOverride-1">Encyclopèdia „Verbo” </span>(1961–1971), precum şi colaborator la lucrarea <span class="CharOverride-1">Le Verbe roumain</span> a lui Alf Lombard. Traducerile româneşti din poeţi latini şi portughezi, din Goethe şi din Charles Baudelaire arată bun-gust în selecţie, sensibilitate şi talent. <span class="CharOverride-2">B. </span>a compus, de altfel, el însuşi versuri şi a publicat, în 1953, volumul de poeme <span class="CharOverride-1">Atol</span>.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Cicéron, „Les Aratéa”</span>, Bucureşti–Paris, 1941; ed. pref. A. Ernout, Hildesheim, 1966;<span class="CharOverride-1"> Problèmes de critique et d’histoire textuelles</span>, pref. N. I. Herescu, Bucureşti – Paris, 1942; ed. pref. Alexandre Cioranescu, Hildesheim – New York, 1973; <span class="CharOverride-1">Atol</span>, Lisabona, 1953; ed. postfaţă Vasile Turculescu, Bucureşti, 1999; <span class="CharOverride-1">Introdução à cultura clássica</span>, Lisabona, 1970; <span class="CharOverride-1">Un mito romano en la literatura portuguesa</span>, Salamanca, 1971. <span class="CharOverride-2">Antologii: </span><span class="CharOverride-1">A fost odată...</span>, pref. edit., Freiburg im Breisgau, 1951; <span class="CharOverride-1">Hespéria. Antologia de cultura greco-latina</span>, Lisabona, 1964. <span class="CharOverride-2">Traduceri:</span> <span class="CharOverride-1">Contos romenos</span>, Lisabona, 1944; Liviu Rebreanu, <span class="CharOverride-1">A foresta dos enforcados, </span>Lisabona, [1945]<span class="CharOverride-1"> (</span>în colaborare cu Celestino Gomes); <span class="CharOverride-1">Novos contos romenos</span>, Lisabona, 1946 (în colaborare); Ion Creangă, <span class="CharOverride-1">Recordações de infância</span>, pref. Jean Boutière, Lisabona, 1947 (în colaborare cu Rouiva Mousinho); M. Eminescu, <span class="CharOverride-1">Poesias – Poezii</span>, ed. bilingvă, pref. Mircea Eliade, Lisabona, 1950 (în colaborare cu Carlos Queirós), <span class="CharOverride-1">Poezii – Poesias</span>, ed. bilingvă, îngr. Micaela Ghițescu, pref. și postfață Mircea Eliade, Bucureşti, 2000 (în colaborare cu Carlos Queirós şi Luciano Maia).<span class="CharOverride-1"> </span></p>
			<p class="Heuristica___m_RPR"><span class="CharOverride-2">Repere bibliografice:</span> N.I. Barbu, <span class="CharOverride-1">„Cicéron, «Les Aratéa»”</span>, RFR, 1942, 4; D.N. Burileanu, <span class="CharOverride-1">Marginalii la o ediţie critică a poeziilor lui Cicero</span>, RFR, 1942, 10; Ovidiu Drimba, <span class="CharOverride-1">Scriitori români în portugheză</span>, RFR, 1944, 8; P. Const. [Pompiliu Constantinescu], <span class="CharOverride-1">„Cantos romenos”</span>, VRA, 1943, 729; N.S. Govora, <span class="CharOverride-1">„Atol”</span>, „Carpaţii” (Madrid), 1955, 6–8; Alf Lombard, <span class="CharOverride-1">Réflexions relatives au compte-rendu de M. V. Buescu</span>, „Studia neophilologica”, 1958, 1; Gh. Bulgăr, <span class="CharOverride-1">Omagiu lui Victor Buescu, </span>„Glasul patriei”, 1972, 9; Edgar Papu, <span class="CharOverride-1">„Meşterul Manole” în literatura portugheză</span>, TBR, 1973, 8; Mihai Zamfir, <span class="CharOverride-1">Limba română în Portugalia</span>, TBR, 1973, 24; Al. Niculescu, <span class="CharOverride-1">Un dicţionar român–portughez</span>, RL, 1978, 16; <span class="CharOverride-1">Dicţ. scriit. rom.</span>, I,<span class="CharOverride-1"> 398–400</span>;<span class="CharOverride-1"> </span>Popa, <span class="CharOverride-1">Ist. lit.</span>,<span class="CharOverride-1"> </span>I, <span class="CharOverride-1">575–576</span>; Florescu, <span class="CharOverride-1">Aristarc</span>, II, <span class="CharOverride-1">79–82; </span>Manolescu, <span class="CharOverride-1">Enciclopedia</span>,<span class="CharOverride-1"> 101–102</span>; <span class="CharOverride-1">Bibliografia do prof. Victor Buescu</span>, f. l., f. a. &#9;<span class="Semnatura">V.D.</span></p>
			<p class="Heuristica-PRIMUL"><span class="titlu-12">BUFNILĂ, Ovidiu</span><span class="CharOverride-2"> </span>(15.VIII.1957, Târgu Ocna), prozator. Este fiul Constanței Bufnilă și al lui Ovidiu Bufnilă, funcționari. După studii medii la Liceul „V. Alecsandri” din Bacău, a absolvit Facultatea de Mecanică a Institutului Politehnic din Galați în 1981. Lucrează ca inginer la Întreprinderea Metalurgică din Bacău (1982–1990), după care funcționează în presa locală, este consilier pe probleme de cultură și imagine al președintelui Consiliului Județean Bacău ș.a. După încercările din revista liceului, „Orizont” (1975), debutează propriu-zis cu povestirea <span class="CharOverride-1">Mașini în mișcare</span> la „Luceafărul” în 1980, iar editorial cu romanul science-fiction <span class="CharOverride-1">Jazzonia</span> (1992). A mai colaborat la „România literară”, „Convorbiri literare”, „Tribuna”, „Vatra”, „Contrapunct”, „Cronica”, „Ateneu”, „Art-Panorama”, „Calende”, „Paradox”, „Helion”, „Quasar”, „Curentul”, „Jurnal SF” ș.a. Scrierile lui au fost incluse în numeroase antologii. Se numără printre membrii fondatori ai cenaclurilor Orientări (Galați, 1980), Fahrenheit 451 (Bacău, 1980) și Univers (Bistrița, 1981). A semnat scenariul filmului science-fiction <span class="CharOverride-1">Bariera</span>, produs de Televiziunea Română în 1994.</p>
			<p class="Heuristica-BASE">Deși o primă antologie a povestirilor sale apare abia în <span class="CharOverride-1">Moartea</span> <span class="CharOverride-1">purpurie</span> (1995), <span class="CharOverride-2">B.</span> s-a remarcat de-a lungul anilor ’80 ca unul dintre cei mai prolifici autori SF de proză scurtă. Specialitatea sa, configurată de timpuriu, e reciclarea cu distorsiuni, în zona paradoxului/absurdului suprarealist, a unor obiecte găsite într-o zonă intertextuală larg definită: benzi desenate, filme de serie B, clasici SF, satirici science-fiction precum Robert Sheckley sau Fredric Brown, discuri de jazz, filme și romane <span class="CharOverride-1">noir</span>, I.L. Caragiale și <span class="CharOverride-2">B.</span> însuși, care se autoplagiază cu delicii. În lumea ficțiunilor sale verosimilitate, motivare, cauzalitate, coagulare logică sau epică nu există decât eventual ca nişte noţiuni ireversibil alterate. Morţii şi viii, imaginarii şi realii se cuplează într-o fericire somnambulică a independenţei totale faţă de prejudecata vreunui realism. Cartea cea mai bună și în același timp mai caracteristică (stilistic și compozițional), romanul <span class="CharOverride-1">Cruciada lui Moreaugarin</span> (2001), reciclează în două module ce interferează parţial texte mai vechi ale autorului. Primul, cel propriu-zis epic, oferă povestea unui mercenar intergalactic hârşit în bătălii care de care mai sângeroase, cinic, sadic, argotic, înviat din morţi, neezitant când e vorba să mânuiască spanga, şi istoria cruciadei în care pornește. Se valorifică un kitsch zgomotos şi ostentativ, de operetă science-fiction. SF-ul nu este aici mai mult decât un teritoriu de manevră sau un repertoriu de convenţii ale genului (matrici informaţionale, identităţi mobile detaşabile, replicabile, interșanjabile, mutanţi, ciudaţi, monştri, voiaje interplanetare, arme după ultimul răcnet al viitorului, decoruri imitate după grafica fanzinelor etc.), o pălărie din care autorul scoate ce vrea. Poveştii acesteia de carton reciclat și resemnificat ironic i se face un adaos într-un al doilea modul (cu secvenţe care alternează cu cele ale firului principal). <span class="CharOverride-2">B.</span> atașează poveştii principale o serie de marsupii narative sau eseistice, care remontează cu unele modificări textele sale mai vechi (<span class="CharOverride-1">Şapte oameni cu joben</span> etc.). Legătura dintre cele două module este mai curând vagă, deşi unele ecouri (de pildă onomastice) se transmit dintr-unul în altul. Textele mizează pe efectul unui melanj straniu, a cărui continuă insolitare <span class="CharOverride-2">B.</span> nu ajunge să o epuizeze.</p>
			<p class="Heuristica___mici"><span class="CharOverride-2">SCRIERI</span>: <span class="CharOverride-1">Jazzonia</span>, Bacău, 1992; <span class="CharOverride-1">Moartea</span> <span class="CharOverride-1">purpurie</span>, Bacău, 1995; <span class="CharOverride-1">Cruciada lui Moreaugarin</span>, pref. Cătălin Ionescu, Ploiești, 2001; <span class="CharOverride-1">Inelul magic</span>, 2002 (e-book); <span class="CharOverride-1">Câmpuri magnetice</span>, 2002 (e-book); <span class="CharOverride-1">Meduza</span>, 2003 (e-book); <span class="CharOverride-1">Norii</span>, 2005 (e-book).</p>
			<p class="Heuristica___m_RPR"><span class="CharOverride-2">Repere bibliografice</span>: Cornel Robu, <span class="CharOverride-1">Timpul este umbra noastră</span>, Cluj-Napoca, 1991, <span class="CharOverride-1">435–437</span>; Opriță, <span class="CharOverride-1">Anticipația</span>, <span class="CharOverride-1">329–334</span>;<span class="CharOverride-1"> </span>Mihai Iovănel, <span class="CharOverride-1">În care Autorul se râde...</span>, ALA, 2004, 735; Mircea Pricăjan, <span class="CharOverride-1">Un război la marginea pustiului</span>, F, 2004, 9; Budău, <span class="CharOverride-1">Bacăul lit.</span>, <span class="CharOverride-1">738–741</span>;<span class="CharOverride-1"> </span>Opriță, <span class="CharOverride-1">Cronici</span>, <span class="CharOverride-1">118–123</span>; Cătălin Badea-Gheracostea, <span class="CharOverride-1">Alternative critice</span>, ed. 2, Satu Mare, 2010,<span class="CharOverride-1"> 174–176</span>, <span class="CharOverride-1">199–200</span>. &#9;<span class="Semnatura">M.I.</span></p>
			<p class="Heuristica-PRIMUL"><span class="titlu-12">BUGARIN, Grigore</span> (2.VI.1909, Ohabiţa, j. Caraş-Severin – 9.IX.1960, Timişoara), poet. Este al zecelea copil al Mariei (n. Ursu) şi al lui Ion Bugarin, ţărani. <span class="CharOverride-2">B.</span> a urmat gimnaziul şi şcoala normală în Caransebeş. A fost învăţător, secretar al Revizoratului Școlar din Lugoj, funcţionar al Inspectoratului Școlar Regional Timişoara. Descoperind încă din şcoală, prin Nichifor Crainic, poezia „şesurilor natale”, începe să scrie. Debutează la „Semenicul” în 1930. Va fi prezent în publicaţii din Lugoj, Timişoara, Arad, Oraviţa, Mediaş, Cluj, Târgu Jiu, Bucureşti („Universul literar”, „Convorbiri literare”, „Buna Vestire”, „Porunca vremii”, mai susţinut scriind la „Sfarmă-Piatră”). O vreme a lucrat la Cernăuţi, la „Iconar”. Activa din 1936 în cenaclul Altarul Cărţii, devenit Asociaţia Scriitorilor Români din Banat, aflându-se, în ciuda unei chinuitoare boli de piept, printre animatorii vieţii culturale lugojene. Volumele <span class="CharOverride-1">Simfonia rustică </span>(1935), <span class="CharOverride-1">Cântece de seară</span> (1936), <span class="CharOverride-1">Cântarea dragostei</span> (1937), <span class="CharOverride-1">Prăstă deal la nana-n vale</span> (1937), <span class="CharOverride-1">Florile satului</span> (1937), <span class="CharOverride-1">Amiaz liniştit</span> (1939), <span class="CharOverride-1">Împăratul</span> (1939) au strâns o parte din producţia lui poetică. O piesă de teatru sătesc, <span class="CharOverride-1">Baba Floarea</span>, i s-a publicat în 1943. După război, pentru orientarea sa de dreapta, nu mai poate să apară în presă până în 1956, când revine în „Scrisul bănăţean”. Versuri din ultimii ani intră în volumul postum <span class="CharOverride-1">Cântecele mele</span> (1980).</p>
			<p class="Heuristica-BASE">Raliat tradiţionalismului gândirist, <span class="CharOverride-2">B.</span> a văzut în autohtonism un criteriu al valorii literare, recomandând „evadarea în autohton”, în acele straturi arhaice ce s-au întruchipat şi se relevă prin miturile populare. Prizonier al dihotomiilor simpliste, reducea complexitatea sufletului colectiv la „structura” lui creştină şi la un energetism căruia balada <span class="CharOverride-1">Iovan Iorgovan</span>, adevărat „mit dacic al stăpânirii de sine”, i-ar fi dat expresie deplină (<span class="CharOverride-1">Însemnări despre poezie, Lumina ce nu se stinge, Despre folclor şi însemnătatea lui, Literatură şi spirit autohton</span>). A fost un susţinător al „localismului creator” şi a pledat pentru dinamizarea energiilor provinciei. De unde, aspectul de cronică regională din publicistica sa (<span class="CharOverride-1">Figuri bănăţene, Contribuţii la istoria literaturii bănăţene, Lugojul şi Universitatea Banatului</span>), ca şi folosirea, în linia satirică a lui Victor Vlad Delamarina ori pentru culoare, a graiului bănăţean în poezie (<span class="CharOverride-1">Prăstă deal la nana-n vale</span>), până la transcrieri similifolclorice (<span class="CharOverride-1">Florile satului</span>). În ciuda acestor experienţe, a scris într-o limbă curată, mânuind, cvasimanierist, vocabule abstract-simbolice şi enumeraţii metaforice în cascadă. Dacă Lucian Blaga îi apărea drept un fenomen unic prin asimilarea metafizică a folclorului, <span class="CharOverride-2">B.</span>, care reia figuraţia blagiană (<span class="CharOverride-1">Ruga profetului, Moartea lui Zamolxe, Cântă Pan</span>), rămâne, cu lumea lui „de ciobani şi doine”, în orizontul, mai mult plastic, al sămănătorismului. Logodna alegorică cu moartea, din <span class="CharOverride-1">Baladă de Sânziene,</span> aduce reuşite transparenţe feerice şi cadenţe de rit mioritic, în timp ce fluxul metaforic dezlănţuit în jurul motivului magic al „vestirii”, din poemul <span class="CharOverride-1">Împăratul,</span> şi viziunea unui destin glorios hărăzit românilor nu pot acoperi nici tezismul, nici convenţionalismul artizanal al autorului.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Simfonia rustică, </span>Timişoara, 1935; <span class="CharOverride-1">Cântece de seară</span>, Timişoara, 1936; <span class="CharOverride-1">Cântarea dragostei, </span>Timişoara, 1937; <span class="CharOverride-1">Prăstă deal la nana-n vale. Poezii în grai bănăţean</span>, Timişoara, 1937; <span class="CharOverride-1">Florile satului. Poezii în formă populară</span>, Lugoj, 1937; <span class="CharOverride-1">Amiaz liniştit</span>, Lugoj, 1939; <span class="CharOverride-1">Împăratul</span>, Lugoj, 1939; <span class="CharOverride-1">Baba Floarea,</span> Timişoara, 1943; [<span class="CharOverride-1">Versuri</span>], în <span class="CharOverride-1">Ano, Ano! Lugojano!</span>, îngr. şi introd. Gabriel Ţepelea, Timişoara, 1974, <span class="CharOverride-1">92–102</span>; <span class="CharOverride-1">Cântecele mele</span>, pref. Dim. Rachici, Bucureşti, 1980.</p>
			<p class="Heuristica___m_RPR"><span class="CharOverride-2">Repere bibliografice: </span>Ţepelea, <span class="CharOverride-1">Studii</span>, <span class="CharOverride-1">302–307</span>; Ilea, <span class="CharOverride-1">Mărturisirile</span>,<span class="CharOverride-1"> 201–220</span>;<span class="CharOverride-1"> </span>Ungureanu, <span class="CharOverride-1">Imediata</span>,<span class="CharOverride-1"> </span>I, <span class="CharOverride-1">49–66</span>; Negrilă, <span class="CharOverride-1">Însemnări</span>,<span class="CharOverride-1"> 171–178</span>; <span class="CharOverride-1">Dicţ. scriit. rom.</span>, I, <span class="CharOverride-1">400. &#9;</span><span class="Semnatura">S.C.</span></p>
			<p class="Heuristica-PRIMUL"><span class="titlu-12">BUGARIU, Voicu</span> (6.VII.1939, Vâlcele, j. Covasna), critic literar, prozator. Este fiul Silviei (n. Cașaș) și al lui Ioan Gheorghe Bugariu, funcționar. Urmează studiile liceale, finalizate în 1956, la Braşov. Va absolvi în 1964 Facultatea de Filologie a Universității „Al. I. Cuza” din Iaşi, unde în 1983 își va susține doctoratul cu o lucrare despre Marin Preda, publicată sub titlul <span class="CharOverride-1">Existențe ironice. Personajele lui Marin Preda</span> (2006). După o scurtă perioadă în care este profesor la Rupea, va lucra la ziarul „Drum nou” (1965–1966), apoi la revistele „Astra” (1966–1974) și „Luceafărul” (1974–1992). În intervalul 1990–1994 este corespondent la Bucureşti al postului de radio Deutsche Welle. Scrie de două ori pe săptămână editoriale de opinii la ziarul brașovean „Monitorul expres” (2000–2007). Debutul publicistic s-a produs în 1965 la „Iaşul literar”, iar cel editorial în 1967, sub pseudonimul Paul Antim, cu <span class="CharOverride-1">Lovituri din umbră</span>, un miniroman istoric stângaci, scris în colaborare cu Ion Topolog și plasat în timpul războaielor dintre Traian și Decebal. Va recurge la acelaşi pseudonim atunci când va publica romanele polițiste<span class="CharOverride-1"> Dispariţia unui contabil</span> (1976),<span class="CharOverride-1"> Balaban şi statuia</span> (1981) și<span class="CharOverride-1"> Un Casanova călătoreşte spre iad</span> (1991). Alt pseudonim folosit de <span class="CharOverride-2">B.</span> este Roberto R. Grant, sub care dă la iveală romanele SF <span class="CharOverride-1">Zeul apatiei</span> (1998) și <span class="CharOverride-1">Animalul de beton</span> (1999). A fost distins cu un premiu al Asociaţiei Scriitorilor din Braşov pentru <span class="CharOverride-1">Incursiuni în literatura de azi</span> (1971). </p>
			<p class="Heuristica-BASE">Scriitor prolific, <span class="CharOverride-2">B.</span> s-a încercat ca prozator și critic, în procente relativ egale, atât în genuri așa-zicând paraliterare precum romanul polițist sau proza SF, cât și în lucrări aspirând formal la un statut central, <span class="CharOverride-1">mainstream</span>. Această versatilitate – care la un autor cu o bună conștiință teoretică nu este atât rezultatul unei indecizii, cât al unui program – are totuși dezavantajul că identitatea sa nu a reușit să se cristalizeze. Receptat mai mult ca scriitor SF, dar excomunicat periodic de comunitatea science-fiction, pe care a tratat-o cu sarcasm și cu condescendență în articole și în lucrări precum <span class="CharOverride-1">Literaţi şi sefişti: o confruntare de mentalităţi</span> (2007), critic literar referind substanțial despre Marin Preda, dar încetând, cu excepția publicării tardive a tezei de doctorat, să dea eseuri noi pe teme non-SF după <span class="CharOverride-1">Analogon</span> (1981), bun prozator de consum, dar socotit prea serios pentru a intra pe listele de gen, adesea neconformist, căzând însă pradă unor excese conformiste precum în <span class="CharOverride-1">Patria şi cuvântul poetic (</span>1977), unde caracterul circumstanțial al temei înăbușă orice pertinență argumentativă, <span class="CharOverride-2">B.</span> pare prin excelență un scriitor căzut între tabere și genuri, deși operează în toate (e drept, cu ghinionul de a nu o face niciodată în cote de excelență). <span class="CharOverride-1">Incursiuni în literatura de azi</span> este o culegere eterogenă de eseuri, medalioane şi cronici literare în care se conspectează, pe urmele lui Tudor Vianu, problema metaforei,<span class="CharOverride-1"> </span>se improvizează metacritic pe teme precum moralismul și „necesitatea negației” ori biografiile literare și se vorbește despre romanul polițist sau despre SF. <span class="CharOverride-1">Zaharia Stancu</span> (1974), deşi cuprinde analize pertinente, nu-i mai mult decât o monografie convenţională, retuşată în funcţie de clişeele canonice sau ideologice ale momentului. <span class="CharOverride-1">Analogon</span> cultivă de asemenea eseul critic de mici dimensiuni, adnotarea, nota, notița – inteligente, dar fără a copleși speculativ. Ca excepție, se reține un studiu mai lung consacrat literaturii lui Marin Preda, din care se recuperează o nuvelă precum <span class="CharOverride-1">Desfășurarea</span> în numele „structurii autoparodice” programate de autor pe dedesubtul formulei realist-socialiste. Ca prozator <span class="CharOverride-2">B.</span> a redebutat cu <span class="CharOverride-1">Vocile vikingilor </span>(1970), oferind, sub forma unor texte scurte, o încercare nereuşită de SF poetic, străbătut de melancolie în fața plecărilor, pierderilor și eșecurilor spațiale. În genul science-fiction și fantastic, volumul cel mai reprezentativ al lui <span class="CharOverride-2">B.</span> a fost considerat <span class="CharOverride-1">Lumea lui Als-Ob</span> (1981). Nuvela care dă titlul volumului transplantează în decor SF schema narativă din <span class="CharOverride-1">Odiseea</span>, cu distorsiunile inerente cerute de transferul de cod literar. <span class="CharOverride-1">O excursie</span>, pornind de la motivul călătoriei în timp, formulează o tramă detectivistă prin care sunt integrate/rescrise palimpsestic două povestiri ale lui Edgar Allan Poe. <span class="CharOverride-1">O amintire</span>, <span class="CharOverride-1">Coborâre în ape</span>, <span class="CharOverride-1">Autostop</span>,<span class="CharOverride-1"> Pasiune dispărând</span> sunt texte fantastice în care ipotezele insolite privesc existenţa unei femei-robot, desprinderea de corpul material etc. Un model poate fi considerat Mircea Eliade. Un filon aparte îl reprezintă trilogia formată din romanele <span class="CharOverride-1">Zeul apatiei</span>, <span class="CharOverride-1">Animalul de beton</span> și <span class="CharOverride-1">Visul lui Stephen King</span> (2002), anticipație satirică extrapolând un viitor din 2058 în care România a devenit Rominia, imperiu al romilor, având capitala la Bukry. Pe lângă exersarea din plin a mecanismelor specifice romanului de consum, rolul principal îl joacă nivelul lingvistic, în care autorul șarjează temerile curente privind „stricarea” limbii prin import argotic sau anglofon, supralicitând cu inventivitate în cheie obscenă. Specularea – nu foarte <span class="CharOverride-1">politically correct</span> – unei clișeistici etnice oferă, într-un mod controversat, sarea și piperul acestor romane a căror formulă e dată de amestecul dintre escatologie și scatologie. <span class="CharOverride-1">Curtezana onestă şi astrologul</span> (2011) este un roman fantastic despre aventura erotică târzie trăită de un septuagenar, scriitor minor și astrolog amator, cu o tânără pe care o seduce prin aportul unui personaj fantastic, Wagner, împrumutat funcțional și nominal din <span class="CharOverride-1">Faust</span>. În istoria românească a romanului polițist <span class="CharOverride-1">Literaţii se amuzau</span> (1983) poate fi socotită o apariție notabilă. Acțiunea, plasată la Mogoșoaia, se inspiră aproximativ din circumstanțele morții lui Marin Preda, dar le valorifică într-o compoziție ce amestecă romanul cu cheie de moravuri literare, farsa și tema crimei perfecte. <span class="CharOverride-2">B.</span> s-a încercat și în genul romanului „de șantier” prin trilogia <span class="CharOverride-1">Curajul</span> (1985), <span class="CharOverride-1">Coborâre în ape</span> (1986), <span class="CharOverride-1">Platforma</span> (1988), investigând, cu adecvare la comanda politică, viața minerilor, a scafandrilor și a lucrătorilor în foraj marin. <span class="CharOverride-1">August–decembrie</span> (1990), unul din primele romane dedicate revoluției din decembrie 1989, este în cea mai interesantă parte a sa un roman cu cheie urmărind reflectarea evenimentelor în redacția unei reviste literare, „Nova” („Luceafărul”).</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Lovituri din umbră</span> (în colaborare cu Ion Topolog), I–II, Bucureşti, 1967; <span class="CharOverride-1">Vocile vikingilor, </span>Bucureşti, 1970; <span class="CharOverride-1">Incursiuni în literatura de azi</span>, Bucureşti, 1971; <span class="CharOverride-1">Sfera</span>, Bucureşti, 1973; <span class="CharOverride-1">Zaharia Stancu, </span>Bucureşti, 1974; <span class="CharOverride-1">Dispariţia unui contabil</span>, Cluj-Napoca, 1976; <span class="CharOverride-1">Patria şi cuvântul poetic. Eseu despre expresivitate și elocință</span>, Bucureşti, 1977; <span class="CharOverride-1">Balaban şi statuia</span>, Cluj-Napoca, 1981; <span class="CharOverride-1">Lumea lui Als-Ob</span>, Bucureşti, 1981; <span class="CharOverride-1">Analogon</span>, Bucureşti, 1981; <span class="CharOverride-1">Cuvintele unei călătorii</span>, Iaşi, 1981; <span class="CharOverride-1">Literaţii se amuzau</span>, Bucureşti, 1983; <span class="CharOverride-1">Curajul</span>, Bucureşti, 1985; <span class="CharOverride-1">Coborâre în ape</span>, Bucureşti, 1986; <span class="CharOverride-1">Platforma</span>, Bucureşti, 1988; <span class="CharOverride-1">August–decembrie</span>, Bucureşti, 1990; <span class="CharOverride-1">Un Casanova călătoreşte spre iad. Cum se înfăptuiește o crimă perfectă?!</span>, București, 1991; <span class="CharOverride-1">Zeul apatiei</span>, Timişoara, 1998; <span class="CharOverride-1">Animalul de beton</span>, Cluj-Napoca, 1999; <span class="CharOverride-1">Visul lui Stephen King</span>, Ploiești, 2002; <span class="CharOverride-1">Mozart și moartea</span>, București, 2003 (e-book);<span class="CharOverride-1"> Existențe ironice. Personajele lui Marin Preda</span>, 2006 (e-book);<span class="CharOverride-1"> Literaţi şi sefişti: o confruntare de mentalităţi</span>, Braşov, 2007; <span class="CharOverride-1">Curtezana onestă şi astrologul</span>, Bucureşti, 2011; <span class="CharOverride-1">Ion Topolog. O mitologie a iubirii</span>, Bucureşti, 2011.</p>
			<p class="Heuristica___m_RPR"><span class="CharOverride-2">Repere bibliografice:</span> Gheorghe Grigurcu, <span class="CharOverride-1">„Vocile vikingilor”</span>, F, 1971, 2; Gabriel Gafiţa, <span class="CharOverride-1">„Sfera”</span>, VR, 1974, 1; Valentin F. Mihăescu, <span class="CharOverride-1">„Literaţii se amuzau”</span>, LCF, 1983, 46; Nicoleta Ghinea, <span class="CharOverride-1">Realitate şi simbol</span>, RL, 1989, 2; Ulici, <span class="CharOverride-1">Lit. rom.</span>, I, <span class="CharOverride-1">423–424</span>; <span class="CharOverride-1">Dicț. scriit. rom.</span>, I, <span class="CharOverride-1">400 – 402</span>;<span class="CharOverride-1"> </span>Opriţă, <span class="CharOverride-1">Anticipaţia</span>, <span class="CharOverride-1">249–258, 511–517, passim</span>; Popa, <span class="CharOverride-1">Ist. lit., </span>II, <span class="CharOverride-1">938–939</span>, <span class="CharOverride-1">1048</span>; Robu, <span class="CharOverride-1">Science-fiction</span>, <span class="CharOverride-1">157–163</span>, <span class="CharOverride-1">369–388</span>; Opriță, <span class="CharOverride-1">Cronici</span>, <span class="CharOverride-1">23–30</span>, <span class="CharOverride-1">266–286</span>; Cătălin Badea-Gheracostea, <span class="CharOverride-1">Aducerea la zi</span>, Satu Mare, 2011, <span class="CharOverride-1">122–125</span>.&#9;<span class="Semnatura">M.I.</span></p>
			<p class="Heuristica_PRIMUL_Semnat"><span class="titlu-12">BUGEACUL</span>, „revistă literară şi de luptă culturală a tinerei generaţii” apărută lunar, la Bolgrad, din septembrie 1935 până în martie 1940 şi la Bucureşti din ianuarie până în mai 1941. Până în iunie 1936 a fost condusă de un comitet din care făceau parte, printre alţii, Vladimir Cavarnali, Igor Ivanov, Teodor Nencev, Iacob Slavov; redactor-şef: Teodor Nencev (până în noiembrie 1936). În iunie 1936 director şi proprietar al revistei devine Dragomir Petrescu, care va conduce singur revista din noiembrie 1938 (în perioada decembrie 1936 – octombrie 1938 redactor-şef a fost Iacob Slavov). <span class="CharOverride-2">B.</span> îşi propune, în articolul <span class="CharOverride-1">Cuvânt înainte,</span> un vast program cultural „având un unic scop, ridicarea Bugeacului” prin formarea „gustului tineretului pentru literatură”, îndrumarea acestuia „pe calea adevărului şi a luminii” şi prin descoperirea unor noi talente. Anunţând ruptura cu trecutul şi promovarea „spiritului nou”, modernist, şi îndemnându-i pe cei „care se simt încă tineri” să se alăture echipei redacţionale pentru a împodobi „paginile acestei reviste cu tot ce sufletul lor poate să creeze”, <span class="CharOverride-2">B.</span> va promova constant tinerii scriitori din Basarabia, prezenţe permanente fiind Vladimir Cavarnali, Iacob Slavov, Andrei Ciurunga, Boris Baidan, Teodor Nencev, Lotis Dolenga, Octav Sargeţiu, Ion Sulacov, Igor Ivanov, Leonid Suhaciov. Mai publică versuri, proză şi articole Alexandru Piru, Artur Gorovei, Mircea Streinul, Iulian Vesper, G. Tutoveanu, George Drumur, George Voevidca, George Meniuc, Gh. Bezviconi, Bogdan Istru, Sergiu Matei Nica ş.a., sunt reproduse versuri de G. Coşbuc, Octavian Goga, Panait Cerna ş.a. La rubrica „Vitrina literară” şi în alte compartimente ale revistei apar recenzii şi studii referitoare la operele lui D. Cantemir, B.P. Hasdeu, Titu Maiorescu, Liviu Rebreanu, N. Iorga, Panait Istrati, E. Lovinescu, Alexie Mateevici, Victor Ion Popa, G.M. Vlădescu, Ion Buzdugan, Elena Farago, Radu Boureanu, Virgil Carianopol, Al. Robot, Petre Stati, Elena Dobroşinschi-Malai, Constantin Virgil Gheorghiu, Haralambie Ţugui, D. Munteanu-Râmnic, N. Costenco ş.a., cronici la traducerile din operele lui Giovanni Papini, D’Annunzio, Mihail Zoşcenko ş.a., traduceri din poezia lui Georg Trakl, semnate de Mircea Streinul. Numărul 5–7/1939 este dedicat folcloristului Artur Gorovei, colaborator permanent al <span class="CharOverride-2">B.</span>, iar numărul 1–2 din aceleași an lui Al. Macedonski. Schimbările în conducerea redacţiei duc la inaugurarea unor rubrici noi: în perioada când redactor-şef era Iacob Slavov apar rubricile „Lirică bucovineană” şi „Folclor din Bugeac”, ultima susţinută de Leonard Cazacianu şi Gh.T. Burlea, iar sub direcţia lui Dragomir Petrescu se schimbă chiar profilul revistei, rubrica „Răzoare străjereşti” devenind predominantă, în defavoarea literaturii. Din septembrie 1936 <span class="CharOverride-2">B.</span> este subintitulată „Revistă literar-culturală”, iar în perioada bucureşteană se va numi „Bugeacul literar, cultural şi naţional”. &#9;<span class="Semnatura">V.Mt.</span></p>
			<p class="Heuristica-PRIMUL"><span class="titlu-12">BUGNARIU, Iuliu</span> (3.XI.1864, Hordou, azi George Coşbuc, j. Bistriţa-Năsăud – 21.VII.1929, Bistriţa), folclorist. A făcut studii secundare la Năsăud şi a fost învăţător la Hordou. A colaborat la „Arhiva someşană”, „Epoca”, „Foişoara pentru răspândirea cunoştinţelor folositoare şi a iubirei de carte în popor”, „Gazeta poporului”, „Gazeta Transilvaniei”, „Revista ilustrată”, „Tribuna”, „Tribuna poporului”.</p>
			<p class="Heuristica-BASE">Nepot de soră al lui George Coşbuc, <span class="CharOverride-2">B.</span> tipăreşte, în două volume, culegerea <span class="CharOverride-1">Muza someşană</span> (1892–1901), care are meritul de a pune în lumină, după colecţiile preponderent lirice ale lui Ioan Micu Moldovanu şi Vasile Onişor, epica versificată transilvăneană dintr-o regiune nu prea bogată în acest fel de texte. Câteva balade (<span class="CharOverride-1">Savetcuţa, Rusalina, Cetan, Şoimărel, Răzbunarea</span>) sunt piese unice în literatura populară românească. Cea mai importantă este <span class="CharOverride-1">Bogiţa</span>, culeasă din comuna Telciu, prima variantă transilvăneană a tipului universal „Lenore”, prelucrată apoi de Coşbuc în <span class="CharOverride-1">Blestem de mamă</span>. Cel de-al doilea volum al <span class="CharOverride-1">Muzei someşene</span>, cu subtitlul <span class="CharOverride-1">Doine, hore şi satire poporale române din jurul Năsăudului</span>, nesistematizat şi fără să consemneze numele informatorilor şi al localităţilor de provenienţă, vădind şi unele „aranjamente” ale lui <span class="CharOverride-2">B.</span>, contribuie totuşi la mai buna cunoaştere a liricii populare năsăudene, fiind totodată un document al folcloristicii transilvănene de la sfârşitul secolului al XIX-lea.</p>
			<p class="Heuristica___mici"><span class="CharOverride-2">Culegeri: </span><span class="CharOverride-1">Muza someşană. Poezii poporale române din jurul Năsăudului</span>, vol. I: <span class="CharOverride-1">Balade</span>, Gherla, 1892, vol. II: <span class="CharOverride-1">Doine, hore şi satire poporale române din jurul Năsăudului</span>, Arad, 1901.</p>
			<p class="Heuristica___m_RPR"><span class="CharOverride-2">Repere bibliografice:</span> I. Calomfirescu [Aron Densuşianu], <span class="CharOverride-1">„Muza someşană”</span>, „Revista critică literară”, 1895, 2; Ilarie Chendi, <span class="CharOverride-1">„Muza someşană” 1901</span>, „Curierul literar”, 1901, 1; Bârlea, <span class="CharOverride-1">Ist. folc., 299–300; </span>Iordan Datcu, <span class="CharOverride-1">Iuliu Bugnariu a tipărit şi volumul al doilea din „Muza someşană”</span>, MS, 1976, 2; <span class="CharOverride-1">Dicţ. lit. 1900, 131</span>;<span class="CharOverride-1"> </span>Datcu, <span class="CharOverride-1">Dicţ. etnolog.</span>, <span class="CharOverride-1">165–166</span>. &#9;<span class="Semnatura">I.D.</span></p>
			<p class="Heuristica_PRIMUL_Semnat"><span class="titlu-12">BUHA</span>,<span class="CharOverride-2"> </span>revistă apărută la Turnu Măgurele, lunar, în ianuarie şi februarie 1936, cu subtitlul „Literară. Critică. Artistică.”. Redactori: Florea Călin şi Dan Mureş (în fapt, publicistul G. Moldoveanu). Publicaţie de orientare social-democrată, cu format liliputan asemănător întrucâtva arghezienei „Bilete de papagal”, <span class="CharOverride-2">B.</span> se vrea, după simbolul ales ca titlu, o expresie a înţelepciunii, a echilibrului. Ideile marxiste din articolul-program <span class="CharOverride-1">Preliminarii</span> – unde este citat Ilya Ehrenburg – nu sunt suficient cristalizate, mai vizibile părând accentele polemice la adresa curentelor avangardiste, a estetismului abstract şi, în plan social, reacţia la tendinţele mistice, iraţionale şi fasciste. Aşa se explică atacul la adresa „Gândirii”, incriminată a fi „medievala revistă a nichiforismului hitleristo-corporatist în România”, şi entuziasmul nedisimulat cu care este salutată revista lui N.D. Cocea „Era nouă”. Paginile de beletristică sunt nesemnificative. Semnează versuri George Popa (o traducere din Ady Endre), Dan Mureş, N. Stănescu-Udrea, Elefterie Bleoca; o proză scurtă îi aparţine lui Andrei Botin. Se publică recenzii la <span class="CharOverride-1">Geneza formelor culturii</span> de P.P. Negulescu şi la placheta de debut a lui Constantin Salcia, <span class="CharOverride-1">Năvodar de stele</span>, un eseu despre Heinrich Heine semnat de Iosif Halpern. Paginile sunt înviorate de câteva schițe grafice datorate pictorului Laurenţiu Stan. Având o existenţă efemeră, <span class="CharOverride-2">B.</span> nu şi-a putut contura personalitatea, cele două numere înscriind-o însă în orbita presei de stânga, alături de „Era nouă”, „Veac nou”, „Bluze albastre”, „Cuvântul liber”, „Cultura proletară”. &#9;<span class="Semnatura">I.R.</span></p>
			<div class="_idGenObjectLayout-1">
				<div id="_idContainer014">
					<div id="_idContainer012" class="Basic-Text-Frame">
						<p class="Titlu-Nume-H">BUHOCIU, Octavian </p>
						<p class="Titlu-mic-DATE">(20.X.1915, Crăieşti, j. Galaţi – 11.IX.1978, Bochum, Germania), etnolog. </p>
					</div>
					<div id="_idContainer013" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="11B_1077-1166_Buciu-Buzura-web-resources/image/Buhociu_Octavsan.png" alt="" />
					</div>
				</div>
			</div>
			<p class="Heuristica-PRIMUL">Este fiul Ecaterinei (n. Ababel) și al lui Costică Buhociu, ţărani. A făcut studii de litere şi filosofie la Universitatea din Bucureşti, luându-şi licenţa în litere (1947) şi în filosofie (1948) cu tezele <span class="CharOverride-1">Filosofia istorică a lui T. L. Maiorescu</span> şi <span class="CharOverride-1">Teoria cunoaşterii la Lucian Blaga şi Mircea Florian</span>. După ce, între anii 1945 şi 1948, a fost membru al cercului de studii folclorice condus de George Breazul şi a participat la cercetările de teren în Ţara Oltului din vara anului 1946, apoi, pentru puţin timp, a fost profesor suplinitor la Liceul „Carol I” din Bucureşti, în 1948 a trecut clandestin graniţa în Iugoslavia şi s-a stabilit în Germania. Și-a susţinut doctoratul de stat în litere la Sorbona (1958) cu tezele<span class="CharOverride-1"> Le Folklore roumain de printemps</span> şi <span class="CharOverride-1">La Philosophie de l’histoire d’A.D. Xenopol</span>, din comisia de examinare făcând parte Jean Boutière, Mario Roques, Georges Dumézil, René Poirer şi Raymond Aron. A fost secretar general la Centre Roumain de Recherches din Paris (1956–1963), lector de limbă şi literatură română la Universitatea din Bochum (1966–1978), redactor al revistei „Semne”. A colaborat şi la „Beiträge zur Südosteuropa Forschungen” (München), „Bulletin du Centre Roumain de Recherches de Paris”, „Convorbiri literare”, „Criticón” (München), „Current Anthropology” (Chicago), „Cronica”, „Destin” (Madrid), „Kurier”, „Kurier der Rümanischen Stu&#173;denten” (Bochum), „Libertatea”, „Mélanges” (Buenos Aires), „Revista de filosofie” (Costa Rica), „Zeitschrift für Balkanologie” (Wiesbaden) ș.a.</p>
			<p class="Heuristica-BASE">Principala lucrare a lui <span class="CharOverride-2">B.</span>, <span class="CharOverride-1">Die rumänische Volkskultur und ihre Mythologie </span>(1974), cu varianta ei românească <span class="CharOverride-1">Folclorul de iarnă, ziorile şi poezia păstorească</span> (1979), contribuţie de seamă la cunoaşterea, în spaţiul germanic, a spiritualităţii populare româneşti, este mai puţin o cercetare despre mitologie şi mai mult un studiu asupra obiceiurilor de iarnă (colindele), a cântecului ritual <span class="CharOverride-1">Ziorile</span> şi poeziei pastorale. Preocupat să contribuie la demonstrarea vechimii şi continuităţii poporului român în spaţiul carpato-danubiano-pontic, autorul<span class="CharOverride-2"> </span>apelează la folclorul tradiţional, cu „matca arhaică, precreştină” dată de straturile traco-dace. În examinarea lor trece dincolo de trama epică, de „fabulă”, oprindu-se la elementele mitice particulare: bradul ca arbore sacru („axă a lumii”) în riturile de nuntă şi de înmormântare, cultul aurorei („Dintre toate neamurile Europei, numai românii au o credinţă în auroră, pe toate planurile şi sub toate aspectele vieţii individuale şi sociale”). Capitolul <span class="CharOverride-1">Confreriile de feciori</span>, predominant descriptiv, nu atinge valoarea studiului monografic despre cetele de feciori din Ţara Oltului aparţinând lui Traian Herseni şi intitulat <span class="CharOverride-1">Forme străvechi de cultură poporană românească</span>. În capitolele următoare – <span class="CharOverride-1">Colindele: Coconul, feciorul şi fata mare, Colindele: Leul, ciuta, cerbul, vulturul, dulful</span> – se<span class="CharOverride-1"> </span>inventariază cu subtilitate bogatele simboluri populare ale bestiarului carpatic. Este subliniat faptul că, deşi unele tipuri de colinde se întâlnesc şi în folclorul popoarelor vecine, cele din spaţiul nostru folcloric sunt superior cristalizate artistic. Lucrarea, cu merite în promovarea folclorului românesc peste hotare, conţine numeroase observaţii pertinente, cum este aceea despre mitul vânării bourului, considerat mit naţional, al originilor, precum şi numeroase asociaţii sugestive între miturile populare româneşti şi miturile altor civilizaţii, reprezentând lăudabile încercări de încadrare a mitologiei noastre în contextul universal. Uneori, însă, asociaţiile depăşind limitele unei plauzibile circulaţii a motivelor, alunecă în gratuitate, amintind de tezele folcloriştilor mitologizanţi Th. D. Speranţia, Aron Densuşianu ş.a. Cercetătorul pregătise şi un studiu amplu intitulat <span class="CharOverride-1">Mitologie românească </span>(28 de capitole), din care au apărut, postum, <span class="CharOverride-1">Introducere</span> şi şase capitole în „Kurier” din Bochum (1987).</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">The Pastoral Paradise: Romanian Folklore, </span>Ohio–München, 1966; <span class="CharOverride-1">Novac în Țara Amazoanelor</span>, Madrid, 1972; <span class="CharOverride-1">Die rumänische Volkskultur und ihre Mythologie</span>, Wiesbaden, 1974; ed. (<span class="CharOverride-1">Folclorul de iarnă, ziorile şi poezia păstorească</span>), Bucureşti, 1979.</p>
			<p class="Heuristica___m_RPR"><span class="CharOverride-2">Repere bibliografice:</span> Nicolae Bot, <span class="CharOverride-1">„Die rumänische Volkskultur und ihre Mythologie”</span>, ST, 1975, 6; Al. Z. [Al. Zub], <span class="CharOverride-1">„Die rumänische Volkskultur und ihre Mythologie”</span>, AIX, t.XII, 1975; Jean Barnabé, <span class="CharOverride-1">„Die rumänische Volkskultur und ihre Mythologie”</span>, „International Journal of Rumanian Studies” (Amsterdam), 1976, 1–2; Ion Taloş, <span class="CharOverride-1">„Die rumänische Volkskultur und ihre Mythologie”</span>, AMET, 1976, 8; Felix Karlinger, <span class="CharOverride-1">„Die rumänische Volkskultur und ihre Mythologie”</span>, „Südostforschung” (München), 1976; Adrian Fochi, <span class="CharOverride-1">„Die rumänische Volkskultur und ihre Mythologie”</span>, „Oesterreichische Osthefte” (Viena), 1976; Lucia Berdan, <span class="CharOverride-1">„Folclorul de iarnă, ziorile şi poezia păstorească”</span>, ALIL, t.XXVII, 1979–1980; Virgil Cândea, <span class="CharOverride-1">Un studiu despre folclorul românesc</span>, TBR, 1980, 173; Nicolae Bot, <span class="CharOverride-1">Folclor românesc în perspectivă mitologică</span>, ST, 1980, 12; Datcu, <span class="CharOverride-1">Dicț. etnolog., 166–167</span>;<span class="CharOverride-1"> </span>Manolescu, <span class="CharOverride-1">Enciclopedia</span>, <span class="CharOverride-1">102–103</span>;<span class="CharOverride-1"> </span>Datcu, <span class="CharOverride-1">Miscellanea</span>, <span class="CharOverride-1">527–550. &#9;</span><span class="Semnatura">I.D.</span></p>
			<p class="Heuristica-PRIMUL"><span class="titlu-12">BUICIUC, Mircea Aurel</span><span class="CharOverride-2"> </span>(11.IV.1936, Roma, j. Botoșani), traducător, editor. Este fiul Aglaiei (n. Păduraru) și al lui Haralamb Buiciuc, țărani. După absolvirea liceului la Baia Mare (1956), urmează cursurile Institutului „Maxim Gorki” din București (1956–1960). Se specializează apoi în limbile engleză și spaniolă, frecventând cursurile Universității Populare (1964–1968), și în ziaristică, în cadrul Academiei „Ștefan Gheorghiu” (1973–1974). Din 1960 începe să lucreze la Editura pentru Literatură Universală (din 1969 Editura Univers), mai întâi ca redactor responsabil de carte, apoi ca redactor principal, coordonator de secție în compartimentul de literaturi estice. În cele câteva decenii de activitate (continuată, după pensionarea din 1997, în calitate de colaborator, și la Editura Polirom), a îngrijit editarea a peste patru sute de titluri de carte traduse din beletristica universală, din fondul clasic și contemporan, aparținând cu precădere literaturilor din spațiul geografic al fostei URSS, dar și din altele (bulgar, ceh, slovac, francez etc.). A colaborat la „România literară”, „Ramuri”, „Secolul 20”, „Orizont”, „Contemporanul”, „Însemnări ieșene”, „Suplimentul de cultură” ș.a. O comedie de Serghei Mihalkov, <span class="CharOverride-1">Spuma</span>,<span class="CharOverride-1"> </span>în tălmăcirea sa, a fost jucată la teatre din țară în 1976–1978. Este membru în colegiul de redacție al revistei „Hyperion” (Botoșani) și membru, din 1992, în Consiliul Uniunii Scriitorilor din România. A fost distins cu Diploma pentru traduceri din literatura rusă (Riga, 1988), cu Premiul Asociației Scriitorilor din București (1978, 2004) și cu Premiul Uniunii Scriitorilor (2006).</p>
			<p class="Heuristica-BASE"><span class="CharOverride-2">B. </span>debutează editorial în 1971 cu versiunea la un roman al lui Iuri Dombrovski, <span class="CharOverride-1">Pe urmele șarpelui boa (Conservatorul muzeului de relicve antice)</span>, parabolă a situației intelectualității în vremea totalitarismului stalinist. Se afirmă ca traducător redutabil din literatura rusă cu transpunerea în 1980, a romanului <span class="CharOverride-1">Despărțire de Matiora</span> de Valentin Rasputin, descriere epopeică a strămutării unui sat pentru construcția unei hidrocentrale, totodată scrutare metafizică a condiției omului simplu, carte în care a excelat în echivalarea dialectelor siberiene printr-o mare varietate stilistică a graiurilor românești și prin reconstituirea atmosferei. O provocare a constituit-o realizarea versiunii la <span class="CharOverride-1">Sectanții </span>de Iuri Mamleev (2006), experiment al monstruosului și patologicului neîngăduit, roman „metafizic negru” al stărilor ce depășesc limitele oricărei rațiuni umane. Îndelungata preocupare, ca editor, pentru creația lui Mihail Bulgakov s-a împlinit și în planul traducerii, în care, singur sau în colaborare, a dat versiuni notabile ale prozei scurte (<span class="CharOverride-1">Scene moscovite</span>,<span class="CharOverride-1"> </span>2004, <span class="CharOverride-1">Însemnările unui tânăr medic</span>,<span class="CharOverride-1"> </span>2005, și mai ales <span class="CharOverride-1">Diavoliada și alte povestiri</span>, 2008). A mai tălmăcit proză de Evgheni Evtușenko și Andrei Kurkov și o serie de cărți pentru copii. După pensionare a îngrijit editarea unor scrieri de Ivan Turgheniev, Taras Șevcenko, Andrei Bîtov, Vasili Grossman ș.a.</p>
			<p class="Heuristica___mici"><span class="CharOverride-2">Traduceri: </span>Iuri Dombrovski, <span class="CharOverride-1">Pe urmele șarpelui boa (Conservatorul muzeului de relicve antice)</span>,<span class="CharOverride-1"> </span>București, 1971; Veniamin Kaverin, <span class="CharOverride-1">La oglindă</span>,<span class="CharOverride-1"> </span>București, 1973; Kirill Bulîciov, <span class="CharOverride-1">Fetița de pe Terra</span>,<span class="CharOverride-1"> </span>București, 1978; Valentin Rasputin, <span class="CharOverride-1">Despărțire de Matiora</span>,<span class="CharOverride-1"> </span>îngr. trad., pref. Mihai Novicov,  București, 1980; ed. pref. Ion Vasile Șerban, București, 2000; Evgheni Evtușenko, <span class="CharOverride-1">Dulce ținut al poamelor</span>, îngr. trad., pref. Ion Ianoși, București, 1983; V. Berestov, <span class="CharOverride-1">Și pisoiul, și cățelul</span>,<span class="CharOverride-1"> </span>București, 1983; Natalia Durova, <span class="CharOverride-1">Poftiți în arenă!</span>,<span class="CharOverride-1"> </span>București, 1985; <span class="CharOverride-1">Bătrânul cal și leul. Basm popular bielorus</span>, București, 1988; William Diehl, <span class="CharOverride-1">Huliganii</span>,<span class="CharOverride-1"> </span>București, 1996 (în colaborare cu Dora Fejes); Mihail Bulgakov, <span class="CharOverride-1">Scene moscovite</span>,<span class="CharOverride-1"> </span>îngr. trad., pref. Emil Iordache, Iași, 2004, <span class="CharOverride-1">Însemnările unui tânăr medic</span>,<span class="CharOverride-1"> </span>Iași, 2005 (în colaborare cu Emil Iordache), <span class="CharOverride-1">Diavoliada și alte povestiri</span>,<span class="CharOverride-1"> </span>îngr. trad., pref. Ion Vartic, Iași, 2008 (în colaborare); Andrei Kurkov, <span class="CharOverride-1">Moartea pinguinului</span>,<span class="CharOverride-1"> </span>București, 2006; Iuri Mamleev, <span class="CharOverride-1">Sectanții</span>, București, 2006.</p>
			<p class="Heuristica___m_RPR"><span class="CharOverride-2">Repere bibliografice: </span>Nicolae Manolescu, <span class="CharOverride-1">Despărțirea de trecut</span>,<span class="CharOverride-1"> </span>RMB, 1981, 11 312; Tatiana Nicolescu, <span class="CharOverride-1">Matiora</span>, RL, 1981, 14; Emil Iordache, <span class="CharOverride-1">Romanul unui poet</span>,<span class="CharOverride-1"> </span>„Caiete botoșănene”, 1984, 5; Radu Ciobanu, <span class="CharOverride-1">Evtușenko romancier</span>,<span class="CharOverride-1"> </span>T, 1984, 9; Andreea Deciu, <span class="CharOverride-1">O rugăciune laică</span>,<span class="CharOverride-1"> </span>RL, 2000, 23; Doris Mironescu, <span class="CharOverride-1">„Scene moscovite”</span>,<span class="CharOverride-1"> </span>TP, 2005, 2; Andreea Răsuceanu, <span class="CharOverride-1">Romanul rus contemporan sau Demoniada de sub mantaua gogoliană</span>,<span class="CharOverride-1"> </span>OC, 2008, 426. &#9;<span class="Semnatura">C.Br.  </span></p>
			<p class="Heuristica-PRIMUL"><span class="titlu-12">BUJOR, Paul</span> (20.VII.1862, Bereşti, j. Galaţi – 15.VI.1952, Bucureşti), prozator. Este fiul Anastasiei și al lui Gavril Bujor, funcţionar comunal. Dat la şcoală la Bârlad, va absolvi Liceul „Gh. Roșca Codreanu” în 1879. După ce îşi ia bacalaureatul la Bucureşti (1880), va urma Facultatea de Ştiinţe, în 1887 aflându-se pentru specializare la Paris. Teza de doctorat, pregătită sub îndrumarea biologului Karl Vogt, e susţinută la Universitatea din Geneva, în 1891. Membru al grupării socialiste a studenţilor români de la Paris, reia la Geneva contactul cu cercurile socialiste, audiază câteva conferinţe ale lui G.V. Plehanov, ambianţa influenţându-i opţiunile sociale şi politice. La întoarcerea în ţară va fi asistent şi apoi şef de lucrări la Facultatea de Ştiinţe din Bucureşti, în 1896 ocupând, prin concurs, postul de profesor de morfologie animală la Universitatea din Iaşi, unde va rămâne până în 1936, când se retrage la pensie. Omul de ştiinţă – profesor, decan (1905–1918), director al Institutului de Morfologie Animală – are merite în crearea şcolii ieşene de biologie animală şi îndeosebi în iniţierea unor cercetări de hidrobiologie a lacurilor sărate. Ca reprezentant al Universităţii din Iaşi, a fost, în câteva legislaturi, senator şi deputat; susţinea politica de ameliorare a vieţii rurale, pleda pentru o reformă agrară care să dea posibilitatea formării de obşti ţărăneşti, se înscria printre adepţii votului universal. În 1948 a fost ales membru onorific al Academiei RPR.</p>
			<p class="Heuristica-BASE">Chiar dacă întâiele încercări literare datează din 1887, anul şederii lui la Paris, <span class="CharOverride-2">B.</span> debutează abia în 1894 la „Literatură şi ştiinţă”, revista lui C. Dobrogeanu-Gherea, cel pe care îl cunoscuse prin intermediul lui Al. Vlahuţă, bun prieten şi coleg de liceu la Bârlad. A mai colaborat la „Lumea nouă literară şi ştiinţifică”, „Noua revistă română”, „Sămănătorul”, la publicaţiile ieşene „Tribuna conservatoare”, „Arta”, „Epigonii”, „Opinia”, la „Moldova” (Botoşani). Semnând, alături de G. Ibrăileanu şi H. Sanielevici, în „Curentul nou” din Galaţi (1905–1906), va fi, împreună cu C. Stere, din martie 1906 până în martie 1907, director al „Vieţii româneşti”. După ce părăseşte revista ieşeană, va reveni sporadic în presă, la „Opinia”, „Adevărul”, „Viaţa socială”, „Universul”, „Dimineaţa”, „Adevărul literar şi artistic” ş.a. Volumele <span class="CharOverride-1">Amintiri de A. Vlahuţă şi I.L. Caragiale</span> (1938) şi <span class="CharOverride-1">Îndurare!</span> (1939), întoarceri la climatul şi preocupările literare ale juneţii, din care se născuseră scrierile din volumul <span class="CharOverride-1">Mi-a cântat cucu-n faţă</span> (1910), par a avea o întârziere de câteva decenii. Deoarece aparţine întru totul unei orientări caracteristice pentru presa aflată în descendenţa „Contemporanului”, pe traiectoria ce duce spre poporanism în faza lui iniţială, prozatorul pivotează convins, cu un patetism nedisimulat, în interiorul tematicii sociale. Obsesive sunt pentru el oprimarea ţăranului şi ruina vieţii de la sate; atitudine în care intră deopotrivă înduioşare, revoltă, protest. Tendinţa caută să devină demonstraţie tezistă, limitând valoarea acestor încercări literare, comparabile (uneori chiar surprinzător de asemănătoare) cu paginile Sofiei Nădejde despre „chinurile vieţii” de la ţară. <span class="CharOverride-1">Mi-a cântat cucu-n faţă</span>, nuvela de debut, pe care s-a sprijinit în bună măsură renumele de prozator al lui <span class="CharOverride-2">B.</span>, fixează cadrele în care i se va mişca scrisul: registru epic ingenuu, dialoguri şi pasaje descriptive sau evocatoare ce vor să recompună realistic o atmosferă ori să radiografieze stări sufleteşti, destin tragic marcând existenţa personajelor, o voce narativ-auctorială cu inflexiuni domoale, compasive, care ţine să spună că pervertirea sufletelor, necazurile, nelegiuirile, năpasta vin din imixtiunea în lumea satului a unor legi nefireşti, nedrepte. Rar, ca în povestirile <span class="CharOverride-1">Măcar o lacrimă...</span> şi <span class="CharOverride-1">Urme după 1907</span>, idilismul, caricarea sentimentală şi ideologică sunt abandonate, urmarea fiind o formă mai neostentativă de expresie, o concentrare a mijloacelor. Şi ca memorialist, reînviind figurile lui Al. Vlahuţă, I.L. Caragiale, Barbu Delavrancea şi Nicolae Grigorescu, <span class="CharOverride-2">B.</span> îşi consumă mai ales forţele sentimentale, de om ce se dăruie prieteniei. Optica sociologizantă domină, ca şi în proză, dar câteva detalii, unele elemente anecdotice au făcut carieră în biografia literară de la noi.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Mi-a cântat cucu-n faţă</span>, Bucureşti, 1910; <span class="CharOverride-1">Amintiri de A. Vlahuţă şi I.L. Caragiale</span>, Bucureşti, 1938; <span class="CharOverride-1">Îndurare!</span>, Bucureşti, 1939; <span class="CharOverride-1">Scrieri alese</span>, Bucureşti, 1951.</p>
			<p class="Heuristica___m_RPR"><span class="CharOverride-2">Repere bibliografice: </span>Teodorescu–Sadoveanu, <span class="CharOverride-1">Amintiri, 374–377</span>; Călinescu, <span class="CharOverride-1">Opere, </span>IV,<span class="CharOverride-1"> 78–79</span>; Călinescu, <span class="CharOverride-1">Ist. lit.</span> (1941), <span class="CharOverride-1">499, Ist. lit. </span>(1982), <span class="CharOverride-1">565;</span> Leon, <span class="CharOverride-1">Umbre,</span> I, <span class="CharOverride-1">13–18; </span>Kalustian, <span class="CharOverride-1">Simple note</span>, II, <span class="CharOverride-1">65–130; Dicţ. scriit. rom., </span>I,<span class="CharOverride-1"> 402–403</span>; Livia Ciupercă, <span class="CharOverride-1">Pe urmele lui Paul Bujor</span>, Iași, 2010. &#9;<span class="Semnatura">G.D.</span></p>
			<p class="Heuristica-PRIMUL"><span class="titlu-12">BUJOREANU, Gheorghe</span> (14.X.1900, Ţuţcani, j. Vaslui – 28.V.1990, Galaţi), poet, prozator. Este fiul Zamfirei (n. Lefter) și al lui Constantin Bujoreanu. Absolvent, în 1921, al Şcolii Normale din Galaţi şi, în 1930, al Facultăţii de Litere şi Filosofie din Bucureşti, <span class="CharOverride-2">B.</span> este un timp inspector în judeţele Ismail şi Cetatea Albă, apoi profesor la Bolgrad şi, din 1939 până la pensionare, în 1970, la Galaţi. Debutează cu versuri în suplimentul ziarului „România nouă” (1921). Va colabora şi la „Licăriri”, „Luminişuri”, „Răsăritul”, „Freamătul literar”, „Ramuri”, „Albina”, „Familia noastră” (la care este redactor), „Convorbiri critice”, „Bugeacul”, „Revista Fundaţiilor Regale”, „Orizonturi”. La Bolgrad îşi tipăreşte în 1936 volumul <span class="CharOverride-1">Demonul</span>. Alte nuvele îi vor apărea târziu, în „Pagini dunărene”.</p>
			<p class="Heuristica-BASE">Fluente, versurile lui <span class="CharOverride-2">B.</span> ce zugrăvesc „icoane neuitate de la ţară” sunt anacronice. Mai izbutite sunt câteva pasteluri (<span class="CharOverride-1">Peisaj, Toamna în Bugeac</span>). Însuşiri oarecum variate relevă în schimb proza. În nuvela ce dă titlul volumului din 1936, ca şi în <span class="CharOverride-1">Dinu Măgură,</span> publicată în „Ramuri”, frământarea lăuntrică a eroilor în luptă cu „demonul simţurilor” e urmărită atent, veridicitatea evoluţiei atenuând mult tezismul finalurilor tragice. Câteva tipuri – un preot jovial, împintenat de o nevastă lacomă, o directoare de şcoală ce posedă secretul reuşitei la inspecţii, o „Coana Maria” sau o văduvă geloasă pe soţul defunct – au naturaleţe, iar o scenă de propagandă electorală amuză şi satirizează. Scrise după 1960 şi rămase în pagini de revistă, ca şi alte proze, <span class="CharOverride-1">Huhurezii</span> şi <span class="CharOverride-1">Toporişca</span> se conformează canonului ideologic al epocii, idealizând „colectivizarea”. Ţăranii au însă nume de o savoare frustă, gesturile lor sunt nuanţat surprinse, iar lexicul e mustos. <span class="CharOverride-1">Răzgândire</span> schiţează cu umor portretul unui suplinitor improvizat, iar <span class="CharOverride-1">Din zile de august</span> sugerează bine panica, incertitudinile şi suferinţele unei familii ţărăneşti în vara anului 1944.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Demonul</span>, Bolgrad, 1936.</p>
			<p class="Heuristica___m_RPR"><span class="CharOverride-2">Repere bibliografice: </span>Predescu, <span class="CharOverride-1">Encicl., 138;</span> Cezar V. Bahrian, <span class="CharOverride-1">Redescoperirea valorilor</span>, CNT, 1987, 5; Sterian Vicol, <span class="CharOverride-1">Înaintând odată cu veacul. Gh. Bujoreanu</span>, „Porto Franco” (Galaţi), 1990, 3; Cimpoi, <span class="CharOverride-1">Ist. lit. Basarabia</span>, <span class="CharOverride-1">105–106</span>. &#9;<span class="Semnatura">V.D.</span></p>
			<p class="Heuristica-PRIMUL"><span class="titlu-12">BUJOREANU Ioan M.</span> (3.VIII.1834, Bucureşti – 1.VIII.1899, Bucureşti), prozator, dramaturg. Este fiul Raliţei (sau Ralu, n. Lupoianul) şi al pitarului Mihalache Bujoreanul. Îşi face studiile în pensioane particulare şi la Colegiul „Sf. Sava” din Bucureşti. Ocupă slujbe în administraţie, e judecător de tribunal la Ploieşti, avocat, redactor şi director la „Monitorul oficial”. A editat câteva colecţii de texte juridice, printre care şi <span class="CharOverride-1">Colecţiune de legiuirile României vechi şi cele noui</span> (I–III, 1873–1885).</p>
			<p class="Heuristica-BASE"><span class="CharOverride-2">B.</span> debutează cu piesa <span class="CharOverride-1">Fata subt epitrop</span>, publicată în 1855, o comedie cu un conflict facil şi personaje inconsistente, dar cu un dialog plin de vervă. Comedia <span class="CharOverride-1">Cuconu Zamfirache</span>, în care câteva situaţii şi personaje par a prefigura ambianţa din <span class="CharOverride-1">O noapte furtunoasă</span> de I.L. Caragiale, precum și „cânticelele comice” <span class="CharOverride-1">Bătrânul Lăceanu</span>, <span class="CharOverride-1">Doctorul scăpătat</span> și <span class="CharOverride-1">Lumpatzius à la recherche d’une position médicale</span> alcătuiesc volumul <span class="CharOverride-1">Teatru</span>, apărut în 1857. Şi în <span class="CharOverride-1">Judecata lui Brânduş</span> (1864) se perindă o lume măruntă: mahalaua, negustorii, avocaţii chilipirgii. Aici, ca şi în alte scrieri – <span class="CharOverride-1">Zapciu</span> (1881), <span class="CharOverride-1">Bătăuşii</span> (1894) –, comediograful atestă daruri de bun observator al moravurilor, creionând acid şi caracterizând deseori pertinent, într-o suită de replici spumoase, alerte. De altfel, se exersase concomitent adaptând după Eugène Scribe ori făcând mai multe traduceri, bune, din Florian, Boccaccio, Paul de Kock, unele apărute în foileton în „Vestitorul românesc” (1853) şi în „Anunţătorul român” (1858). Romanul <span class="CharOverride-1">Mistere din Bucureşti</span>, publicat în două volume în 1862, este, într-o măsură, explicabil şi prin experienţa anterioară a lui <span class="CharOverride-2">B.</span>, rămânând cel mai realizat roman-foileton din epocă, cu însuşiri ce îl ridică deasupra puzderiei de scrieri declanşate de moda lui Eugène Sue. Prin intermediul unui narator, boierul Ştefan Lungeanu, care relatează întâmplări diverse fratelui său întors de la Paris, autorul configurează un tablou, pictat violent, în pastă groasă, al unor forme extreme de corupţie, tinzând să demonstreze astfel câtă ticăloşie se poate afla sub aparenţa de onorabilitate, de câte vicii şi crime e în stare protipendada bucureşteană. Deşi ştie să adiţioneze destul de abil scene din varii medii, să găsească detalii sugestive, să dea uneori substanţă caricaturală adecvată unor chipuri, schematismul etic este evident, contrastele apăsate, didacticismul – obositor. Sunt tare obişnuite în literatura vremii, pe care romancierul nu le poate ocoli. Bunăoară, iubirii dintre un tânăr boier şi o fată de provenienţă umilă i se împotrivesc intrigi urzite monstruos, tenebrele pândesc pretutindeni, intervin mereu omoruri, răsturnări spectaculoase de situaţie, coincidenţe fatale. Cu toate acestea, <span class="CharOverride-2">B.</span> nu este un imitator, precum George Baronzi şi C.D. Aricescu. Prin sporul de originalitate, el face, în drumul parcurs de romanul românesc, legătura cu Nicolae Filimon.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Fata subt epitrop</span>, Bucureşti, 1855; <span class="CharOverride-1">Teatru</span>, Bucureşti, 1857; <span class="CharOverride-1">Revederea Moldovei cu România subt Alexandru Ioan I în 1859</span>, Bucureşti, 1859; <span class="CharOverride-1">Mistere din Bucureşti</span>, I–II, Bucureşti, 1862; ed. îngr. Marian Barbu, pref. Ştefan Cazimir, Bucureşti, 1984; <span class="CharOverride-1">Judecata lui Brânduş</span>, Bucureşti, 1864; <span class="CharOverride-1">Zulufenblum sau Drepturile ebreilor, </span>Bucureşti, 1879; ed. (<span class="CharOverride-1">Zulufenblum</span>), Bucureşti, 1898; <span class="CharOverride-1">O floare la Plevna</span>, Bucureşti, 1880;<span class="CharOverride-1"> Zapciu,</span> Bucureşti, 1881;<span class="CharOverride-1"> Bătăuşii</span>, Bucureşti, 1894<span class="CharOverride-1">. </span><span class="CharOverride-2">Traduceri:</span> Florian, <span class="CharOverride-1">Trei novele</span>, Bucureşti, 1853; Paul de Kock, <span class="CharOverride-1">Lăptăriţa din Montfermeil</span>, Bucureşti, 1855, <span class="CharOverride-1">Madelena</span>, Bucureşti, 1857.</p>
			<p class="Heuristica___m_RPR"><span class="CharOverride-2">Repere bibliografice:</span> N. Iorga, <span class="CharOverride-1">Bucureştii de acum un veac, după romanul unui avocat (Ioan Em. Bujoreanu, 1862)</span>, AAR, memoriile secţiunii istorice, t. XVI, 1934–1935; Călinescu, <span class="CharOverride-1">Opere, </span>III, <span class="CharOverride-1">1171–1181</span>; Călinescu, <span class="CharOverride-1">Ist. lit.</span> (1941), <span class="CharOverride-1">338–339, Ist. lit.</span> (1982), <span class="CharOverride-1">391–393</span>; <span class="CharOverride-1">Ist.lit., </span>III, <span class="CharOverride-1">15–19</span>; Pillat, <span class="CharOverride-1">Itinerarii</span>, <span class="CharOverride-1">81–87</span>; <span class="CharOverride-1">Dicţ. lit. 1900, 132–133</span>;<span class="CharOverride-1"> </span>Manolescu, <span class="CharOverride-1">Arca</span>, I, <span class="CharOverride-1">92–104</span>; Barbu, <span class="CharOverride-1">Romanul</span>, <span class="CharOverride-1">79–88, passim</span>; Manolescu, <span class="CharOverride-1">Istoria, </span>I, <span class="CharOverride-1">318–319</span>; Georgeta Antonescu, <span class="CharOverride-1">În căutarea formei romanești: Ioan M. Bujoreanu, </span>LL, 1995, 1; <span class="CharOverride-1">Dicț. scriit. rom., </span>I, <span class="CharOverride-1">403–405. &#9;</span> <span class="Semnatura">G.D.</span></p>
			<p class="Heuristica-PRIMUL"><span class="titlu-12">BULAT, Eugenia</span> (19.IX.1956, Sadova–Ungheni), poetă. Este fiica Anei (n. Aghenie) şi a lui Gheorghe Cioclu. A urmat la Chişinău o şcoală de construcţii, apoi a absolvit Facultatea de Filologie la Universitatea de Stat (1982) şi la Institutul Pedagogic de Stat „Ion Creangă” din Chişinău (1988). Tehnician în construcţii, corector, educatoare, profesoară, primar în comuna Sadova în 1990–1991, ulterior îndeplineşte diverse funcţii în Institutul Naţional al Instruirii Continue, Centrul de Perfecţionare a Cadrelor din Administraţia Publică, Centrul Naţional de Creaţie Populară, Agenţia Moldpres ş.a. E director-fondator al revistei „Clipa siderală” (devenită „Clipa”), două antologii pe care le editează, <span class="CharOverride-1">Sclipiri siderale </span>(1996) şi <span class="CharOverride-1">Erupţia rostirii sau Generaţia „Clipei siderale”</span> (2005), reunind paginile de poezie tânără apărută în această publicaţie. I s-a acordat Ordinul Republicii în 2010.</p>
			<p class="Heuristica-BASE"><span class="CharOverride-2">B.</span> trece de la tonalitatea cumpănită, elegiacă sau imnică la cea dramatică, tensionată, justiţiară, având ca suport trăiri intense, stări de nelinişte şi disperare în faţa ineluctabilului. Volumul de debut, <span class="CharOverride-1">La Putna mi-e drumul</span> (1993), este un „reportaj” liric evoluând de la pastel la odă, cu vizibile reminiscenţe eminesciene. Alte versuri, precum cele cuprinse în <span class="CharOverride-1">Poeme de pe Valea Plângerii</span> (1996), sunt dedicate martirilor deportărilor staliniste sau martirajului postperestroikist (<span class="CharOverride-1">Cântec de rugă pentru Dumitru Matcovschi</span>). O nouă respiraţie lirică, alt ritm şi alte repere existenţiale pot fi descoperite în volumul <span class="CharOverride-1">Veneţia, ca un dat… sau Jurnalul unui evadat din Est</span> (2008), carte scrisă, cum spune autoarea, „cu ochi bifocali,/ care văd simultan două lumi…”. Este „o carte–călătorie, în fond, de la Est către sine”, cum o defineşte Adrian Dinu Rachieru. Se adaugă în 2010 al doilea jurnal, <span class="CharOverride-1">În debara – Nello sgabuzzine</span>, de asemenea o „naraţiune poetică”.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">La Putna mi-e drumul</span>, pref. Ion Vatamanu, Chişinău, 1993; <span class="CharOverride-1">Poeme de pe Valea Plângerii</span>, Satu Mare, 1996; <span class="CharOverride-1">Si-la-bi-sind în tainele iubirii</span>, Satu Mare, 1996; <span class="CharOverride-1">De dor de voi</span>, pref. I. Lăpuşneanu, Năsăud, 2002;<span class="CharOverride-1"> Stalactite</span>, pref. Mihai Cimpoi, Chişinău, 2002; <span class="CharOverride-1">Scrisori de dragoste din Oraşul Libertăţii</span>, Chişinău, 2002; <span class="CharOverride-1">Veneţia, ca un dat…sau Jurnalul unui evadat din Est</span>, pref. Adrian Dinu Rachieru, Timişoara, 2008; <span class="CharOverride-1">În debara – Nello sgabuzzino</span>, ed. bilingvă, tr. Geo Vasile, postfaţă Matilde Caponi, Chişinău, 2010.</p>
			<p class="Heuristica___m_RPR"><span class="CharOverride-2">Repere bibliografice: </span>Leo Bordeianu, <span class="CharOverride-1">Revelaţia</span> <span class="CharOverride-1">unui răsărit de soare</span>, LRC, 1995, 3; Lidia Ungureanu, <span class="CharOverride-1">Făclie arzând în hăul disperării</span>, LA, 1996, 26 septembrie; Cimpoi, <span class="CharOverride-1">Ist. lit. Basarabia</span>,<span class="CharOverride-1"> 255–256</span>; Cimpoi, <span class="CharOverride-1">Critice</span>, III, <span class="CharOverride-1">251–252</span>; Vasile Gârneţ, <span class="CharOverride-1">Veneţia ca un poem</span>, CF, 2009, 1–2; <span class="CharOverride-1">Dicţ. Chişinău</span>,<span class="CharOverride-1"> 79–80</span>; Rachieru, <span class="CharOverride-1">Poeţi Basarabia</span>, <span class="CharOverride-1">506–513. &#9;</span><span class="Semnatura">I.C.</span></p>
			<p class="Heuristica-PRIMUL"><span class="titlu-12">BULAT, Mariana</span> (16.XI.1943, Bucureşti), poetă. Mama, Elisabeta Bulat (n. Marinov), a fost traducătoare, iar tatăl, Vsevolod Bulat Vanchevici, inginer la Căile Ferate Române. <span class="CharOverride-2">B.</span> a absolvit, în 1966, Facultatea de Limba şi Literatura Română la Universitatea din Bucureşti.</p>
			<p class="Heuristica-BASE"><span class="CharOverride-2">B. </span>începe să publice versuri în 1968 la „Luceafărul” şi la „Astra”, colaborând apoi mai ales la „România literară”. Prima ei carte, <span class="CharOverride-1">Desueta nobleţe,</span> apărută în 1975, celebrează ieşirea din adolescenţă şi relativa instalare în maturitate. Somnul, zăpezile figurează domeniul unei revolute purităţi. Primele drame existenţiale sunt dramele celor dintâi iubiri şi ale descoperirii incomunicabilităţii în dragoste. Tonul poeziei este dat de credința apartenenţei la o genealogie princiară, de sentimentul acut al descendentului zdrenţăros care vinde în talcioc steme regale. Versul este liber, puţine texte fiind rimate în întregime. Poemele din cel de-al doilea volum, <span class="CharOverride-1">Cavalerul din dreptul soarelui</span> (1979), sărbătoresc iubirea. Analiza diferitelor ipostaze ale iubirii se îmbină cu gestul ludic, dar şi cu stări învecinate cu halucinația. În <span class="CharOverride-1">Leoaica adormită</span> (1983) tematica se diversifică şi procedeele se rafinează. Dominată de o stare stranie, vizionară, poeta se simte „aleasă de Dumnezeu”, se vede pe sine vorbind cu morţii şi „cu toate duhurile” cerului înstelat. Pătrunsă de singurătatea ei sufocantă, poeta trăieşte în acelaşi timp spaima intensă a celui mereu supravegheat.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Desueta nobleţe</span>, Bucureşti, 1975; <span class="CharOverride-1">Cavalerul din dreptul soarelui</span>, Bucureşti, 1979; <span class="CharOverride-1">Leoaica adormită</span>, Bucureşti, 1983. </p>
			<p class="Heuristica___m_RPR"><span class="CharOverride-2">Repere bibliografice:</span> Laurenţiu Ulici, <span class="CharOverride-1">Vocaţie şi aspiraţie</span>, RL, 1975, 41; Al. Piru, <span class="CharOverride-1">Plus şi minus</span>, LCF, 1976, 10; Nicolae Manolescu, <span class="CharOverride-1">Debuturi</span>, RL, 1976, 18; Costin Tuchilă, „<span class="CharOverride-1">Cavalerul din dreptul soarelui”</span>, LCF, 1979, 21. &#9;<span class="Semnatura">C.V.</span></p>
			<p class="Heuristica-PRIMUL"><span class="titlu-12">BULAT, Virgil</span> (24.II.1940, Răduleni–Soroca – 20.X.2010, Cluj-Napoca), poet, traducător, eseist. Este fiul Eufrosinei Bulat (n. Bâlici) şi al lui Ion Bulat, învăţători. La ocuparea şi trecerea Basarabiei sub administraţia sovietică, în urma Tratatului Ribbentrop–Molotov, familia se refugiază în România, astfel încât <span class="CharOverride-2">B.</span> îşi începe educaţia şcolară în comuna Balş, judeţul Olt (1946–1953), urmând apoi liceul la Arad (1953–1956). Student la Politehnica din Timişoara, este arestat în ianuarie 1958, din cauza activităţii de contestare a regimului, şi condamnat la optsprezece ani de muncă silnică. Trece prin închisorile din Gherla, Jilava, Stoeneşti ş.a., perioadă în care se apropie de mai mulţi oameni de cultură ce împărtăşeau aceeaşi soartă, mai ales de N. Steinhardt (acum aprofundează cunoştinţele de franceză şi engleză). Eliberat în 1964, odată cu ceilalţi deţinuţi politici din ţară, se înscrie în acelaşi an la Facultatea de Filologie a Universităţii „Babeş–Bolyai” din Cluj, pe care o va absolvi în 1969. În anul următor se înscrie la doctorat cu teza <span class="CharOverride-1">Ideologia literară şi estetica între 1826–1876 (De la Heliade la Maiorescu)</span>, pe care însă nu o finalizează. Este cercetător la Institutul de Filosofie şi Psihologie din Cluj al Academiei RSR (1970–1972), apoi devine redactor la Editura Dacia, unde în 1990 este numit redactor-şef, iar din 1994 director, funcţionând în această calitate până în 1997. În 1964 scrie primele articole de critică în revista „Tribuna”, colaborând apoi și la „Steaua”, „Limba română”, „Limbă şi literatură”, „Familia”, iar după 1989 la „Literatură şi artă” (Chişinău), „Haiku” (Bucureşti), „Libertatea” (Novi Sad), „Aurora” (Oradea), „Poesis” ş.a. Debutează editorial ca traducător al romanelor <span class="CharOverride-1">Zeilor le e sete</span> şi <span class="CharOverride-1">Revolta îngerilor</span> de Anatole France (1978). Primul volum de poezii originale, <span class="CharOverride-1">Nocturnalia</span>, îi apare în 1985. Îngrijeşte ediţii din Liviu Rebreanu, N. Steinhardt, Pamfil Şeicaru. În 1992 primește Premiul Uniunii Scriitorilor din Republica Moldova pentru un studiu critic privind opera lui Lucian Blaga. </p>
			<p class="Heuristica-BASE">Poezia lui <span class="CharOverride-2">B.</span> este una de factură intelectuală, experimentală; în general, pare elaborată raţional, fiind rece, comunicând idei şi vibrând mai puţin de emoţia spontană. În acest exerciţiu poetic prezenţa livrescului devine o constantă: „Şi-acum – despre iubire./ Doar pentru fiecare făptură e minunea certă/ în care înfloreşte marginea neantului /[...]/ Poate fi antiteza – cum altfel? insolubilă –/ dintre împătimire şi analiza ei/ dintre descripţia-în-act şi imaterialul umbrei/ de dincolo de peştera lui Platon// poate fi Hamlet de-ar răsturna clepsidra timpului/ spre dincolo de crimă –// Dar e Orfeu, Orfeu cel orb urcând/ din a infernului genune/ şi înapoi luând-o iar cu sârg păşind/ pe sârma cântecului care cum bine ştiţi/ un capăt nu şi-l poate prinde nicăieri” (<span class="CharOverride-1">Elegii solare</span> <span class="CharOverride-1">I</span>). Poetul caută forme grafice aparte de scriere a versurilor, după un tipic oarecum insolit, cu spaţializări între cuvinte, cu aşezarea în trepte a acestora, totul înscris într-un soi de caligrafie manieristă. Practică, de asemenea, poemul în proză, ca în <span class="CharOverride-1">Nocturnalia</span>, o carte ce dobândeşte accente care duc spre fantastic, cu viziuni baroce ale unei lumi aflate într-un continuu proces de coagulare. Volumul <span class="CharOverride-1">Dragonul spre ziuă</span> (1988) dezvoltă aceleaşi coordonate ale experimentului poetic, interesant mai ales prin elementele elegiace, într-o formulă lirică aforistică, având în nucleu meditaţii de rezonanţă filosofică: „A iubi altceva/ înseamnă a te iubi într-o altă dimensiune/ într-un alt spaţiu într-un alt timp/ contopite în unul şi acelaşi viitor/ minune dincolo de uscăciune/ ram reînviat de cais/ [Mai târziu faţă-n faţă cu sinele/ fi-va şi el alter ego proscris” (<span class="CharOverride-1">Triptic</span> <span class="CharOverride-1">III</span>). Cu aceleaşi premise lirico-filosofice,<span class="CharOverride-1"> Synopsis </span>(2000) şi <span class="CharOverride-1">Patimile tânărului Ioan în Arcadii</span> (2000) conturează o arheologie a timpului conştiinţei, susţinută de un scenariu expresionist de tipul cunoaşterii prin polarităţi transfigurate. Astfel, Fârtate şi Nefârtate, Fârtat şi Surată, fraţii siamezi, Timp şi Netimp, „«pozitivul»<span class="CharOverride-1"> </span>materie–spaţiu–timp şi «negativul» antimaterie, antispaţiu, antitimp” fuzionează în unitatea deschisă a cunoaşterii, reprezentată prin conceptul „punct primordial”: „punctul acela punct de ruptură se vrea/ când <span class="CharOverride-1">fost-a</span> se-ntoarce în <span class="CharOverride-1">fi-va</span> şi <span class="CharOverride-1">Este</span>/ eternitate dilatată până-ntr-atât cât/ unidimensionalul clipei să-l umple” <span class="CharOverride-1">(Timp 4. Punct de ruptură)</span>; „punct zero de sprijin/ cumpenei dintre cântec şi gând” (<span class="CharOverride-1">Punct primordial</span>); „punct întemeietor/ deschis spre toate azimuturile” (<span class="CharOverride-1">Ia aminte</span>). Definit axiomatic ori surprins concentrat prin stilistica vizuală a poemelor tanka și haiku, „mezopunctul” (<span class="CharOverride-1">Mezopunct – Mésopoint</span>, 2002) configurează viziunea poetică a lui <span class="CharOverride-2">B.</span> în sensul unei metafizici „infraspirituale”, creată pe scenarii iniţiatice râvnind la stări extatice şi numenale: surprinderea, minunarea, taina, străfulgerarea, bucuria sălbatică, „sublimul eliberat prin sacru”, „preafrumoasa nebunie a iluminării”, „Primordiala Splendoare”. Este un scenariu al cunoaşterii de sine în trei trepte (alcătuirea sinelui arhetipal, iluminarea şi înfiriparea sinelui în neotip, urmate de trăirea Unicului în metatip), oficiat, mistagogic, prin metaforă, de „Poet/Sfânt/Înţelept”, în formule şi tonuri imnice, psalmice, populare, magice, elegiace, axiomatice sau ludice, cum se vede şi în „metaintarsiile” publicate în 2005. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Nocturnalia</span>, Cluj-Napoca, 1985; <span class="CharOverride-1">Dragonul spre ziuă</span>, Bucureşti, 1988; <span class="CharOverride-1">Patimile tânărului Ioan în Arcadii</span>, Cluj-Napoca, 2000; <span class="CharOverride-1">Synopsis</span>, ed. trilingvă, Oradea, 2000; <span class="CharOverride-1">Mezopunct – Mésopoint</span>, ed. bilingvă, Oradea, 2002; <span class="CharOverride-1">Metaintarsii</span>, Cluj-Napoca, 2005;<span class="CharOverride-1"> Metaintarsii în mezopunct – Métaentailles dans le mésopoint – Metaintarsias in the Mesopoint</span>, ed. trilingvă, Oradea, 2005; <span class="CharOverride-1">Raportul Iona</span> (în colaborare cu Victor Nicolae şi Ion Popescu-Brădiceni), Oradea, 2006; <span class="CharOverride-1">Cartea albă a rezistenței anticomuniste din zona Clujului</span>, Târgu Lăpuș, 2009; <span class="CharOverride-1">Transfigurări</span>, Târgu Lăpuş, 2011. <span class="CharOverride-2">Ediţii</span>: Liviu Rebreanu, <span class="CharOverride-1">Răfuiala şi alte nuvele</span>, postfaţa edit., Cluj-Napoca, 1983; N. Steinhardt, <span class="CharOverride-1">Monologul polifonic</span>, Cluj-Napoca, 1991, <span class="CharOverride-1">Jurnalul fericirii</span>, Cluj-Napoca, 1997 (în colaborare cu Virgil Ciomoş); ed. introd. edit., pref. Horia Sigheteanu, Iaşi, 2008; Pamfil Şeicaru, <span class="CharOverride-1">Dinastia de Hohenzollern-Sigmaringen</span>, Cluj-Napoca, 2002 (în colaborare cu Ioan Ţepelea), <span class="CharOverride-1">Murmurul vocilor</span>, Oradea, 2007 (în colaborare cu Ioan Ţepelea). <span class="CharOverride-2">Traduceri:</span> Anatole France, <span class="CharOverride-1">Zeilor le e sete</span>, Cluj-Napoca, 1978, <span class="CharOverride-1">Revolta îngerilor</span>, Cluj-Napoca, 1978; Anna de Noailles, <span class="CharOverride-1">Umbra zilelor</span>, îngr. şi pref. trad., Cluj-Napoca, 1982, <span class="CharOverride-1">Cartea vieţii mele</span> – Marcel Proust, <span class="CharOverride-1">Scrisori către Anna Brâncoveanu de Noailles</span>, îngr. trad., Bucureşti, 1986; <span class="CharOverride-1">Joyaux du Sud – Juvaere din Sud</span>, ed. bilingvă, îngr. Ioan Ţepelea, Oradea, 2004.</p>
			<p class="Heuristica___m_RPR"><span class="CharOverride-2">Repere bibliografice:</span> Petru Poantă, [<span class="CharOverride-1">Virgil Bulat</span>], TR, 1985, 28, TBR, 1989, 388, ST, 1990, 4; Steinhardt, <span class="CharOverride-1">Monologul</span>, <span class="CharOverride-1">154–161</span>; <span class="CharOverride-1">Dicţ. scriit. rom.</span>, I, <span class="CharOverride-1">405–406</span>; Poantă, <span class="CharOverride-1">Dicţ. poeţi</span>, <span class="CharOverride-1">44–45</span>; Victor Cubleşan, <span class="CharOverride-1">Rigoarea şăgălniciei</span>,<span class="CharOverride-1"> </span>LCF, 2001, 10; Alexandru Sfârlea, <span class="CharOverride-1">Un poet al contrastelor</span>, CL, 2001, 3; Al. Pintescu, <span class="CharOverride-1">Arcadiile „sinoptice” ale lui Virgil Bulat</span>, PSS, 2001, 9–11; Mihai Cimpoi, <span class="CharOverride-1">Un liric ingenuu</span>, LCF, 2002, 7; Irina Petraş, <span class="CharOverride-1">Feminitatea limbii române (genosanalize)</span>, Cluj-Napoca, 2002, <span class="CharOverride-1">154–155</span>; Victor Nicolae, <span class="CharOverride-1">Virgil Bulat – între virtual şi splendoare</span>, PSS, 2003, 7–9; Adriana Popa, „<span class="CharOverride-1">Mezopunct</span>”, ST, 2003, 9; Irina Petraş, <span class="CharOverride-1">Virgil Bulat, </span>APF, 2010, 11. &#9; <span class="Semnatura">Ct.C., I.T.</span></p>
			<p class="Heuristica_PRIMUL_Semnat"><span class="titlu-12">BULETINUL ASOCIAŢIEI LIBRARILOR </span><span class="titlu-12">DETAILIŞTI DIN ROMÂNIA</span>, publicaţie apărută la Roşiori de Vede, neregulat, la 1 octombrie 1932, din 1 mai până în 21 august 1933 și din 15 aprilie până în 5 august 1934, apoi la București, lunar, din 20 martie 1935 până în 1 mai 1937. În perioada bucureșteană poartă titlul „Buletinul Asociației librarilor din România”. Până la 5 august 1934 director este Gavril Necşulescu. După cum rezultă din <span class="CharOverride-1">Cuvântul înainte</span>,<span class="CharOverride-1"> </span>scopul publicaţiei este de „a împiedica destrămarea trecutului nostru cărturăresc şi a întreprinde opera de reabilitare a tradiţiei culturale, înfăptuită prin veac cu dureroase sacrificii şi numeroase eforturi”. Dacă majoritatea numerelor au un interes strict comercial, numărul 12 din 1934, tipărit cu prilejul Congresului librarilor, conţine saluturi din partea lui Romulus Dianu, din partea Asociaţiei Scriitorilor Independenţi, a lui Zaharia Stancu (în rezumat), a profesorului P.V. Haneş, precum şi un articol semnat de prozatorul N. Batzaria privind mişcarea librarilor din România. În numărul 6–7 din 1935 se menţionează că la o agapă organizată de editurile Socec şi Alcalay, cu prilejul unui congres al librarilor, au luat parte şi Tudor Arghezi, Cezar Petrescu, N.D. Cocea, Gib I. Mihăescu, Damian Stănoiu, I. Peltz, Ury Benador ş.a. Cel mai interesant număr al publicaţiei este 2 din 1937. Aici, la ancheta privind menirea librarului, răspund Cezar Petrescu, Adrian Maniu, Perpessicius şi George-Mihail Zamfirescu. Tot aici sunt de semnalat opiniile unor scriitori – Andrei Tudor, Lascăr Sebastian, Al. Mironescu, Vlaicu Bârna – privind ciclul de conferinţe iniţiat de Asociaţia Librarilor din România. &#9;<span class="Semnatura">I.R.</span></p>
			<p class="Heuristica_PRIMUL_Semnat"><span class="titlu-12">BULETINUL ASOCIAŢIUNII PENTRU LITE&#173;RATURA ROMÂNĂ ŞI CULTURA POPORULUI </span><span class="titlu-12">ROMÂN ASTRA</span>, publicaţie apărută la Sfântu Gheorghe, lunar, în noiembrie 1929 şi din aprilie 1939 până în martie 1940. Director: Eugen Sibiianu; redactori: Emil Liţu, Andrei Cristoloveanu, Eugen Frăţilă. Revista îşi formulează în <span class="CharOverride-1">Cuvânt înainte</span> intenţia de-a fi „oglinda fidelă a năzuinţelor spre cultură ale acestui ţinut atât de neglijat sub raport cultural” şi totodată „un rezumat al manifestărilor culturale care se produc în alte părţi ale ţării”. Rubricile mai importante sunt „Cronica”, „Pagina străjerească”. Ca organ subordonat filialei sibiene a Astrei, buletinul cuprinde numeroase informaţii despre activitatea culturală a asociaţiei, dări de seamă, articole de bilanţ, relatări despre principalele evenimente culturale. Sunt publicate, şi cel mai adesea republicate, versuri de Octavian Goga, George Coşbuc, Aron Cotruş, Eugen Frăţilă, V. Al. Gheorghe şi proză populară. Numerele 4, 5 și 6/1939 cuprind un articol închinat lui Eminescu cu prilejul semicentenarului morţii, iar în numărul 1/1940 este reeditat un articol al lui N. Iorga, <span class="CharOverride-1">Ce ne poate spune Italia</span>. Publicaţia, de orientare proregalistă, conţine şi articole cu caracter istoric şi religios, informaţii din actualitatea politică, anchete sociale, documente, cugetări şi maxime, epigrame, colinde, o cronică militară şi alta administrativă. &#9;<span class="Semnatura">M.W.</span></p>
			<p class="Heuristica_PRIMUL_Semnat"><span class="titlu-12">BULETINUL BIBLIOTECII ROMÂNE</span>, publicaţie a Bibliotecii Române din Freiburg im Breisgau (Germania), apărută anual sau o dată la doi ani, în două serii, între 1953 şi 1958 şi între 1967 şi 1992, cu subtitlul „Studii şi documente româneşti”; textele sunt multiplicate prin fotocopiere. Cele patru volume ale primei serii reflectă preocupări ştiinţifice diverse, aparţinând atât unor colaboratori fideli ai Bibliotecii cât şi altora, răspândiţi pe alte meridiane: Mircea Eliade (<span class="CharOverride-1">Pentru o bibliografie a pribegiei</span>, 1953; <span class="CharOverride-1">Preistoria unui motiv folcloric românesc</span>, 1954), Alexandru Busuioceanu (<span class="CharOverride-1">Caietele spaniole. Pictorul Pătraşcu</span>, 1953), N.I. Herescu (<span class="CharOverride-1">Apărarea limbii române</span>, 1953; <span class="CharOverride-1">Nicolae Iorga, vizionarul</span>, 1955; <span class="CharOverride-1">Cronica latină</span>, 1957), D.C. Amzăr (<span class="CharOverride-1">„Elegia română”, o poezie necunoscută de la 1840</span>, 1953; <span class="CharOverride-1">Românii în enciclopediile străine</span>, 1953; <span class="CharOverride-1">Sfântul Petru în tradiţiile poporului român</span>, 1954). Este vizibil că în această perioadă textele publicate nu aveau o legătură directă cu activitatea Bibliotecii, directorul acesteia, Virgil Mihăilescu, urmărind doar popularizarea instituţiei în rândurile exilului românesc. O rubrică interesantă, „Oameni şi cărţi de altădată”, încearcă să impună Emil Turdeanu, dar aceasta încetează după două numere, excursurile istoricului literar trecând în alte publicaţii, care aveau o ritmicitate mai alertă a apariţiei. De asemenea, prezenţa în sumar încă de la primele numere a lui Grigore Nandriş şi a lui Dimitrie Găzdaru indică o orientare mai accentuată spre aspectele filologice şi culturale decât spre cele istorico-literare propriu-zise. În 1967 buletinul este editat într-un format nou şi cu un număr sporit de pagini, fiind scoase şi două volume anual, ca în 1974, moment jubiliar al Bibliotecii. Volumele sunt orientate acum tematic (bunăoară, cel din 1971–1972, realizat de Alexander Randa, e consacrat lui Avram Iancu), reflectând în general sesiunile ştiinţifice anuale ale Bibliotecii. Sumarele se structurează pe capitole de filologie, istorie, literatură şi arte, relaţii româneşti cu minorităţile naţionale etc. Colaborările româneşti şi cele străine sporesc în mod considerabil, de la Vintilă Horia (<span class="CharOverride-1">Oameni din „Gândirea”</span>, 1967; <span class="CharOverride-1">Opera literară a lui Mircea Eliade</span>, 1986; <span class="CharOverride-1">La moartea lui Horia Stamatu</span>, 1989) şi Eugen Lozovan (<span class="CharOverride-1">B.P. Hasdeu şi Ţările Scandinave</span>, 1967; <span class="CharOverride-1">L’ Alliance de D. Cantemir avec Pierre le Grand</span>, 1979) până la Gino Lupi, E.D. Tappe, Mariano Baffi, Wilhelm Giese, Klaus Heitmann, Roberto Scagno ş.a. Dintre românii exilului mai sunt prezenţi Alexandrina Mititelu, Paul Miron, Neagu Djuvara, Leontin Jean Constantinescu, Petre Ş. Năsturel, Pavel Chihaia, Dan Cernovodeanu, Octavian Vuia, Alexandru Ciorănescu, I.G. Dimitriu, Adolf Armbruster, Mihai Cismărescu, Dumitru Marin, ceea ce ilustrează atât diversitatea problemelor de românistică abordate, cât şi valoarea în sine a publicaţiei. &#9;<span class="Semnatura">N.F.</span></p>
			<p class="Heuristica_PRIMUL_Semnat"><span class="titlu-12">BULETINUL CĂRŢII</span>,<span class="CharOverride-1"> </span>revistă bibliografică editată de Centrala Cărţii, apărută la Bucureşti, bilunar între 1 ianuarie şi decembrie 1923, apoi lunar din ianuarie până în decembrie 1924. Directori şi redactori: Emanoil Bucuţa şi Perpessicius. Publicaţia îşi propune să ofere o monitorizare a gazetelor, revistelor şi cărţilor tipărite în România, cu scopul de a realiza „o hartă a ţării pe regiuni de absorbţie culturală”, raportată la numărul de cititori (Emanoil Bucuţa, <span class="CharOverride-1">Pentru răspândirea cărţii</span>). Buletinul conţine un inventar al periodicelor din 1922, grupate pe specialităţi şi însoţite de o hartă a răspândirii lor şi un grafic (întocmite de Perpessicius), o statistică a cărţilor româneşti şi străine apărute în România, cu un indice alfabetic al autorilor cuprinşi în bibliografie, consemnări de apariţii editoriale din diferite domenii, susținute de scurte recenzii semnate de Emanoil Bucuţa, Octav Onicescu şi Perpessicius. Mai sunt publicate premiile Academiei Române şi ale altor foruri şi societăţi culturale, statistici ale bibliotecilor româneşti din străinătate şi ale cărţilor româneşti aflate în fondurile acestora, un inventar al institutelor de literatură şi al principalelor edituri, completat de o „statistică a tiparului”. Sunt menţionate expoziţii internaţionale de carte, congrese ale bibliotecarilor şi bibliofililor, cercuri literare, fondurile de carte deținute de diferite biblioteci, piaţa cărţii româneşti de peste hotare şi a cărţilor străine intrate în ţară. Din 1924 suplimentul – acum intitulat „Bibliografia românească” – devine publicaţie autonomă, cu periodicitate lunară. <span class="CharOverride-2">B. c.</span> mai cuprinde articole de N. Iorga (<span class="CharOverride-1">Cartea la alţii. Însemnări de călătorie</span>), Emanoil Bucuţa, Perpessicius, Ioan Bianu, Ştefan I. Neniţescu, Nicolae Ionescu, precum şi scurte articole-necrolog. Alţi colaboratori: Ion Gorun, C. Moisil, I.C. Petrescu, G. Pascu. &#9;<span class="Semnatura">M.W.</span></p>
			<p class="Heuristica_PRIMUL_Semnat"><span class="CharOverride-2">BULETINUL EDITORIAL</span>, publicaţie a Editurii Cugetarea, apărută la Bucureşti, lunar, din 15 octombrie 1929 până în martie 1945. Director: Petre C. Georgescu-Delafras. Din 1941, pe copertă, în dreapta sus, este reprodusă emblema editurii, o bufniţă într-un cerc. <span class="CharOverride-2">B. e.</span> este o publicaţie de informaţie editorială, urmărind să ţină la curent publicul cu cele mai noi apariţii, prin scurte recenzii sau dări de seamă. Prin urmare, spaţiul cel mai mare va fi consacrat prezentării de cărţi: mari clasici ai literaturii universale (Cervantes, Balzac, Dickens, F.M. Dostoievski, Thomas Mann, Al. Dumas, Jules Verne, Marc Twain ş.a.), autori de succes în epocă (J. Wassermann, Pitigrilli, Maurice Dekobra, Stefan Zweig, Alexis Carrel ş.a.), scriitori români contemporani (Panait Istrati, <span class="CharOverride-1">Spovedania unui învins</span>; Carol Ardeleanu, <span class="CharOverride-1">Casa cu fete</span>; Anton Holban, <span class="CharOverride-1">O moarte care nu dovedeşte nimic</span>; Sergiu Dan, <span class="CharOverride-1">Dragoste şi moarte în provincie</span>; Damian Stănoiu, <span class="CharOverride-1">Fete şi văduve</span>; Cezar Petrescu, <span class="CharOverride-1">Oraş patriarhal</span>; Gib I. Mihăescu, <span class="CharOverride-1">Zilele şi nopţile unui student întârziat</span>; Mircea Eliade, <span class="CharOverride-1">India</span>,<span class="CharOverride-1"> Şantier</span>; Nichifor Crainic, <span class="CharOverride-1">Nostalgia paradisului</span>; Petru Comarnescu, <span class="CharOverride-1">Chipurile şi priveliştile Americii</span>; Emil Cioran, <span class="CharOverride-1">Cartea amăgirilor</span> ş.a.). Se publică materiale de specialitate privitoare la librari şi edituri (<span class="CharOverride-1">Regulamentul editorilor</span>,<span class="CharOverride-1"> Librarul</span>,<span class="CharOverride-1"> Librăriile</span>), aspecte şi instantanee de la Zilele cărţii, premiile literare etc. Cele mai multe texte sunt scrise de directorul Editurii Cugetarea – Georgescu-Delafras, același cu directorul buletinului; mai interesante, dintre ele: <span class="CharOverride-1">Românizarea întreprinderilor de editură şi librărie</span>,<span class="CharOverride-1"> Este comunismul viabil?</span>,<span class="CharOverride-1"> Crima de a fi editor – cenzura legionară</span> etc. Tot el oferă fragmente din lucrările <span class="CharOverride-1">Tari şi slabi</span>,<span class="CharOverride-1"> Cum am cucerit viaţa</span>,<span class="CharOverride-1"> Problema evreiască în România</span>,<span class="CharOverride-1"> Omul de mâine</span> ori este protagonistul unor polemici cu scriitorii G.M. Vlădescu şi Mircea Damian. Mai semnează articole N. Mihăescu şi Al. Carussi. Revista devine şi organ al recent înfiinţatei Asociaţii a Editorilor Români, avându-l ca preşedinte pe N. Th. Ionniţiu. Ca atare, un număr special este dedicat „Săptămânii cărţii 1940”, număr în care semnează Cezar Petrescu, Liviu Rebreanu, Tudor Arghezi, Cicerone Theodorescu, E. Lovinescu, Martha Bibescu. Alte informaţii sunt incluse în rubricile „Informaţiuni” şi „Vitrina literară”. &#9;<span class="Semnatura">M.Pp.</span></p>
			<p class="Heuristica_PRIMUL_Semnat"><span class="titlu-12">BULETINUL INSTITUTULUI DE FILOLOGIE ROMÂNĂ „ALEXANDRU PHILIPPIDE”</span>, publicaţie apărută la Iaşi, anual, între 1934 şi 1945, reluată în 2000, când titlul se modifică în „Buletinul Institutului de Filologie Română «A. Philippide»”. Începând cu volumul al treilea (1936) este menţionat ca director Iorgu Iordan. În <span class="CharOverride-1">Cuvânt înainte,</span> nesemnat, dar al cărui autor pare a fi directorul, se afirmă preocuparea de a continua activitatea lui Alexandru Philippide, considerat creatorul „învăţământului ştiinţific al limbii române la noi în ţară”, un obiectiv prioritar fiind „osteneala neîncetată de a descoperi adevărul prin mijloace oneste şi curajul de a-l spune, chiar atunci când el ar putea supăra”. Ideile călăuzitoare ale publicaţiei sunt reluate în <span class="CharOverride-1">Programul nostru</span> (tipărit tot în numărul inaugural), care e, de fapt, lecţia de deschidere a cursului de filologie română, ţinută de Iorgu Iordan la Facultatea de Litere şi Filosofie din Iaşi la 1 martie 1934. Încă din primul număr se publică studii – în italiană și germană –, recenzii la cărţi de specialitate româneşti şi străine, buletinul depăşind de la debut condiţia provincială în favoarea unei largi deschideri europene. De altfel, volumul 3 va fi dedicat memoriei savanților lingviști Antoine Meillet, Wilhelm Meyer-Lübke şi H. Tiktin. Cel mai activ este Iorgu Iordan, care semnează studii de fonetică, dialectologie, onomastică, toponimie, stilistică, recenzii la lucrări de lingvistică româneşti şi străine, curiozităţi lingvistice, note, polemici etc. În volumul 4 (1938) se tipăresc patru studii despre argoul românesc, scrise de Valentin Gr. Chelaru, C. Armeanu, Gh. Agavriloaie şi Iorgu Iordan. Ultimul volum, 11–12 (1944–1945), reprezintă o adevărată carte în trei părţi, cu peste patru sute de pagini, avându-l ca autor pe G. Ivănescu (<span class="CharOverride-1">Problemele capitale ale vechii române literare</span>). O noutate editorială reprezintă iniţiativa lui Iorgu Iordan de a tipări în buletin cursuri sau fragmente de cursuri universitare, accesibile în mod egal studenţilor şi publicului larg, îmbrăţişând, prin tematica lor, aproape toate compartimentele limbii, de la gramatica istorică la fonetică şi fonologie. Buletinul se înfăţişează ca o publicaţie europeană, demonstrând nivelul înalt pe care îl atinsese lingvistica românească în perioada interbelică. Alţi colaboratori: Dimitrie Găzdaru, Petru Caraman, Grigore Scorpan, G. Ivaşcu, Emil Condurachi. Buletinul reapare din 2000 trimestrial, ca publicaţie cu caracter informativ, oglindind activitatea curentă a departamentelor Institutului de Filologie Română „A. Philippide” al Academiei Române. Se inserează, de asemenea, rezumatele comunicărilor ştiinţifice susţinute de membrii Institutului, medalioane (rubrica „Personalităţi, modele”), sunt înregistrate lucrările recent apărute şi se consemnează evenimente semnificative: contacte ştiinţifice, doctorate, concursuri, avansări etc. &#9;<span class="Semnatura">I.R.</span></p>
			<p class="Heuristica_PRIMUL_Semnat"><span class="titlu-12">BULETINUL INSTITUTULUI DE LITERATURĂ</span>, publicaţie apărută la Bucureşti, mai întâi săptămânal, apoi neregulat, de la 6 decembrie 1921 până în 1929. Deşi colectivul redacţional nu este precizat, <span class="CharOverride-1">spiritus rector</span> al revistei este Mihail Dragomirescu, preşedintele Institutului de Lite&#173;ratură al Universităţii din Bucureşti. Buletinul promovează activitatea Institutului tutelar, canalizată pe două direcţii: prezentarea unor referate pe teme generale, urmate de discuţii, şi organizarea unor „mese rotunde” consacrate celor mai recente apariţii editoriale, româneşti mai ales, câteodată şi străine. Câteva dintre referatele dezbătute: <span class="CharOverride-1">Estetica idealistă</span> de Alexandru Bogdan, <span class="CharOverride-1">Estetica lui Croce</span> de George Marinescu, <span class="CharOverride-1">Emoţia estetică</span> de Scarlat Struţeanu, <span class="CharOverride-1">Estetica lui Hegel</span> de Cora Valescu. La dezbateri participă Şerban Cioculescu, Nicolae Iordache (mai târziu consacrat ca Vladimir Streinu), Pompiliu Constantinescu, Nicolae Bagdasar („student în filosofie”) şi mai ales Mihail Dragomirescu. Începând cu numărul 10/1923 se analizează cărţi de Lucian Blaga, Mihail Sadoveanu, N. Iorga, G. Bacovia, Al. A. Philippide, Demostene Botez, Al. Cazaban, I. Al. Brătescu-Voineşti, Natalia Negru, Artur Gorovei. Verdictele estetice sau de valoare științifică pronunţate nu au fost totdeauna confirmate ulterior, posteritatea critică apreciind drept inoperante principiile formulate de M. Dragomirescu în <span class="CharOverride-1">Ştiinţa literaturii</span>. Conform acestora, „Blaga e o valoare ca ideolog şi literat, nu ca poet”, iar poezia lui Bacovia rămâne „un simplu neliniştitor document psihologic”. În 1927 se publică studiul <span class="CharOverride-1">Pesimismul lui Eminescu</span> de Henrieta Sachelarie, iar în 1928 câteva studii de sinteză, unele fiind iniţial teze de doctorat girate de M. Dragomirescu şi Ioan Bianu: <span class="CharOverride-1">Nuvela în literatura română</span> (George Marinescu), <span class="CharOverride-1">Mihail Dragomirescu, estetician şi critic literar</span> (N. Vasiliu), <span class="CharOverride-1">Elementul universal în opera lui Grigore Alexandrescu</span> (Raul Teodorescu), <span class="CharOverride-1">Femeia mării – concepţia individualistă şi căsătoria</span> (N.N. Creţu), „<span class="CharOverride-1">Învierea” de Tolstoi</span> (Radu Gyr). Prin prestigiul colaboratorilor, <span class="CharOverride-2">B.I.L.</span> rămâne o publicaţie distinctă în peisajul presei literare din perioada interbelică. &#9;<span class="Semnatura">I.R.</span></p>
			<p class="Heuristica_PRIMUL_Semnat"><span class="titlu-12">BULETINUL INSTITUTULUI DE STUDII LATINE</span>, publicaţie apărută la Bucureşti, anual, în 1938 şi 1939. Director: N.I. Herescu; prim-redactor: Victor Buescu. Observând „scăderea interesului faţă de latinitate şi faţă de creaţiunile sale în ţara noastră”, editorii speră să realizeze „un organ de răspândire a culturii şi un instrument în serviciul latinităţii noastre”. Se reproduc articole din „Revista clasică” editată de N.I. Herescu în 1929 şi din alte publicaţii, texte ale unor conferinţe, emisiuni radiofonice despre importanţa valorilor clasice, precum şi o cronică a studiilor clasice din România. În primul număr se remarcă articolul lui Adrian Maniu <span class="CharOverride-1">Despre un repertoriu clasic</span> şi altul, al lui Ernest Bernea, intitulat <span class="CharOverride-1">Absenţa clasicismului</span>. N.I. Herescu semnează studiul <span class="CharOverride-1">Eminescu şi clasicismul</span>. Acelaşi număr mai conţine opinii ale unor scriitori şi critici – Perpessicius, Miron Radu Paraschivescu, Dragoş Vrânceanu – despre întemeierea Institutului de Studii Latine, articole comemorative, o listă a membrilor Institutului etc. Alţi colaboratori: Valentin Al. Georgescu, David Popescu. &#9;<span class="Semnatura">M.W.</span></p>
			<p class="Heuristica_PRIMUL_Semnat"><span class="titlu-12">BULETINUL „MIHAI EMINESCU”</span>, publicaţie apărută la Cernăuţi între 1930 şi 1940, la Piatra Neamţ în 1941 şi 1942 şi la Râmnicu Vâlcea între 1943 şi 1944, cu subtitlul „Lămuriri pentru viaţa şi opera lui Eminescu”. Director: Leca Morariu (1935–1944), cu concursul lui G. Bogdan-Duică (1930–1934) şi G. Ibrăileanu (1930–1932); secretar de redacţie: Octavia Lupu-Morariu (1939-1944). Revista îşi propune să fie „un centru al explicărilor” vieţii şi operei poetului, bazat pe documente, texte inedite, studii istorice şi comparatiste cu caracter preponderent informativ, „pentru evidenţierea râului-suflet Eminescu şi pentru cunoaşterea revărsării sale în râul-suflet al naţiunii româneşti” (G. Bogdan-Duică, <span class="CharOverride-1">Vorbe de-nceput</span>). Sumarul conţine scrieri inedite ale lui Eminescu (versuri şi proză, articole), extrase din proiectul dramatic <span class="CharOverride-1">Văduva din Ephes</span>, fragmente din manuscrise, scrisori, autograme inedite. Sunt reproduse note, comentarii privind receptarea poetului în epocă şi relaţiile sale cu contemporanii (Ioan Slavici, <span class="CharOverride-1">Scrisoare inedită despre Eminescu)</span>, articole despre traducerea operei sale în diferite limbi, însoţite de poezii eminesciene în germană şi italiană, în traducerea lui Olivian Soroceanu, Francesco Politi, Arthur Bosch, poezii de Veronica Micle şi George Voevidca, numeroase studii şi articole critice despre personalitatea şi opera scriitorului, dar mai ales despre exegeza creaţiei sale. Începând cu primul număr, Leca Morariu publică fragmente dintr-o monografie dedicată lui Eminescu, G.T. Kirileanu semnează studiul <span class="CharOverride-1">Maiorescu despre Eminescu</span>, însoţit de o scrisoare inedită a lui Titu Maiorescu, şi un articol despre manuscrisele poetului, iar Victor Morariu mai multe articole despre traducerea operei eminesciene. G. Bogdan-Duică este autor al unor analize despre receptarea critică a poetului, disociindu-se de interpretările lui Tudor Vianu, cu care polemizează în mai multe numere din 1931 şi 1932 (<span class="CharOverride-1">Tudor Vianu, „Poesia lui Eminescu”</span>, <span class="CharOverride-1">Muzicalitatea lui Schiller şi Eminescu</span>). O poziţie polemică în privinţa exegezei eminesciene, de data aceasta împotriva lui G. Călinescu, adoptă şi I.E. Torouţiu (<span class="CharOverride-1">G. Călinescu, „Viaţa şi opera lui Mihai Eminescu”</span>) şi C. Manolache (<span class="CharOverride-1">Un „eminescolog” autentic: Dl G. Călinescu)</span>, cărora criticul le răspunde într-un text publicat în „România literară”. Alte studii sunt semnate de Ion Petrovici, Augustin Z.N. Pop, Ladislau Gáldi, Irina Balmoş, George Baiculescu. Numărul 18/1940 conţine articolele <span class="CharOverride-1">Eminescu şi spiritualitatea românească</span> şi <span class="CharOverride-1">Oglindirea lui Eminescu în conştiinţa poeţilor care l-au cântat</span>, cu tabloul poeziilor ce i-au fost dedicate. Alţi colaboratori: Corneliu Gheorghian, Lucian Predescu. &#9;<span class="Semnatura">M.W.</span></p>
			<p class="Heuristica_PRIMUL_Semnat"><span class="titlu-12">BULETINUL SOCIETĂŢII DE ŞTIINŢE </span><span class="titlu-12">FILO&#173;LOGICE DIN ROMÂNIA</span>, publicaţie care apare la Bucureşti, anual, din 1976 până în 1996. Din comitetul redacţional iniţial fac parte Marica Anghelescu, Boris Cazacu, I.C. Chiţimia, Ion Hangiu, G. Mihăilă. La început poartă titlul „Anuarul Societăţii de Ştiinţe Filologice din România”, în continuarea anuarelor tipărite odată cu anul 1971. Buletinul îşi propune să fie „un instrument de cunoaştere a tradiţiilor filologiei româneşti şi a realizărilor ei actuale” (<span class="CharOverride-1">Cuvânt înainte</span>), un îndrumător pentru profesorii de limba şi literatura română şi pentru elevi. Printre rubrici se numără: „Societăţi, instituţii filologice şi istorice”, „Filologi şi dascăli. Evocări”, „Aniversări”, „Comemorări”, „Acte, do&#173;cumente” şi „Cronica”. Publicaţia cu&#173;prinde articole despre rolul cercetării şi al societăţilor ştiinţifice, despre activităţile Societăţii de Ştiinţe Filologice, ale filialelor şi subfilialelor sale, articole pentru informarea şi perfecţionarea cadrelor didactice, alături de materiale prezentate la congrese şi conferinţe de filologie. Sunt tipărite, de asemenea, numeroase texte prilejuite de sărbătorirea centenarelor naşterii lui M. Sadoveanu, O. Goga, G. Bacovia, E. Lovinescu, I. Minulescu, Liviu Rebreanu, Emil Isac, semnate de Şerban Cioculescu, Constantin Ciopraga, Ion Rotaru, Ion Dodu Bălan, Al. Piru, Mircea Popa şi Emil Manu. De interes sunt şi articolele aniversare şi comemorative publicate de Liviu Rusu, Al. Dima, Paul Cornea, Zoe Dumitrescu-Buşulenga, Dan Simonescu, Boris Cazacu, Mihail Cruceanu, Jean Livescu, Mircea Anghelescu, Iordan Datcu sau Silviu Angelescu. Nu lipsesc nici studiile de lingvistică, datorate unor colaboratori marcanţi, ca Iorgu Iordan, Al. Graur şi I. Coteanu, sau cele de folcloristică, aparţinând lui I.C. Chiţimia ş.a. Buletinul are şi o secţiune administrativă alcătuită din rapoarte, dări de seamă, date statistice, liste ale membrilor, publicaţiilor şi volumelor editate de Societatea de Ştiinţe Filologice. Alţi colaboratori: Eugeniu Coşeriu, Marius Sala, Al. Hanţă, Vasile Netea, Dumitru Micu, Mircea Martin, Dan Horia Mazilu, Gabriel Ţepelea. <span class="CharOverride-1">&#9;</span><span class="Semnatura">M.W.</span></p>
			<p class="Heuristica_PRIMUL_Semnat"><span class="titlu-12">BULETINUL SOCIETĂŢII SCRIITORILOR ROMÂNI</span>,<span class="CharOverride-2"> </span>publicaţie apărută la Bucureşti, cu numeroase întreruperi, din iunie 1916 până în 1944, editat de Societatea Scriitorilor Români. Publică rapoartele preşedintelui asupra activităţii comitetului, informaţii despre starea financiară a Societăţii, rapoartele Comisiei de cenzori, proiectul de buget, premiile acordate anual, dări de seamă despre şezătorile organizate în Capitală și în țară, lista membrilor de onoare şi a celor activi etc. În primul număr D. Teleor semnează un mic istoric al Societăţii, apoi, începând cu 1923, rapoartele sunt semnate de preşedinţi: Corneliu Moldovanu (1923), Mihail Sadoveanu (1924), Octavian Goga (1925), Liviu Rebreanu (1926–1932). Din aceste rapoarte se poate afla că printre membrii de onoare ai Societăţii Scriitorilor Români se numără N. Iorga şi Elena Văcărescu, iar dintre membrii fondatori în 1927 mai erau în viaţă treizeci şi trei de scriitori, între care Ion Agârbiceanu, I.A. Bassarabescu, I. Al. Brătescu-Voineşti, Cincinat Pavelescu, Sextil Puşcariu, Caton Theodorian. Sunt date de asemenea informaţii despre şezătorile organizate în Ardeal şi Banat în 1923, care au durat treizeci şi cinci de zile şi au antrenat oraşele Cluj, Oradea, Satu Mare, Aiud, Blaj, Alba Iulia, Deva, Arad, Timişoara, Lugoj, Caransebeş, Sibiu, Sighişoara, Braşov, Carei, Hunedoara, Simeria, Teiuş, prin participarea activă a scriitorilor I. Agârbiceanu, Zaharia Bârsan, Emil Isac, Ion Minulescu, Al.T. Stamatiad, Liviu Rebreanu, Aron Cotruş ş.a. Aceleaşi rapoarte consemnează că în 1929 s-a inaugurat Casa Scriitorilor, că văduvele lui Al. Macedonski, Ilarie Chendi, G. Coşbuc, Emil Gârleanu ş.a. primeau ajutoare sub formă de pensii, că veniturile Societăţii proveneau din taxa de timbru literar şi din exploatarea unor cinematografe la Braşov şi Arad, din tipărirea de ilustrate sau din remiterea unui procent din câştigurile Cazinoului de la Constanţa etc. Din 1929 Societatea acorda şi burse de călătorie în străinătate, beneficiarii în acel an fiind Al. Cazaban şi Al. T. Stamatiad. Se mai consemnează că Societatea şi-a trimis delegaţi la congrese şi sărbătoriri internaţionale (Octavian Goga a participat la Belgrad la sărbătorirea lui Branislav Nušić, Em. Bucuţa, la Sofia, la constituirea Societăţii de Prietenie Bulgaro-Română, I. Minulescu la Congresul Federaţiei Internaţionale a Societăţilor Scriitorilor etc.) sau că a organizat primirea la Bucureşti a unor oaspeţi – Georges Duhamel, Collette, F.T. Marinetti ş.a. &#9;<span class="Semnatura">M.Pp.</span></p>
			<p class="Heuristica-PRIMUL"><span class="titlu-12">BULGĂR, Gheorghe</span> (13.IV.1920, Sanislău, j. Satu Mare – 13.VI.2002, Bucureşti), filolog, istoric literar. Vine dintr-o familie de țărani înstăriți. Şi-a făcut studiile liceale la Oradea (1932–1940), iar după ocuparea Transilvaniei de Nord de către trupele horthiste s-a refugiat la Bucureşti, unde a urmat Facultatea de Litere și Filosofie, secţia filologie clasică (1940–1944), obţinând licenţa <span class="CharOverride-1">magna cum laude</span>, luându-şi apoi şi licenţa în drept (1946). În ultimul an al celui de-al Doilea Război Mondial a participat la lupte împotriva germanilor, făcând parte din detașamentul Păuliş. Şi-a început cariera didactică la Baia Mare, în 1946, devenind apoi asistent la Facultatea de Filologie din Bucureşti (1949–1952), de unde a fost demis, ulterior fiind angajat cercetător la Institutul de Lingvistică (1953–1963). Intră din nou, prin concurs, în învăţământul universitar, funcţionând şi ca lector de limba română la Paris (Sorbona, 1965–1967), conferenţiar asociat la Lyon (1978–1980) şi Bordeaux (1988–1990). B. a debutat cu articole şi cronici literare în publicaţiile transilvănene „Afirmarea” şi „Tribuna”, colaborând apoi la „Decalog”, „Timpul” şi „Revista Fundaţiilor Regale”. În 1955, împreună cu Emil Manu şi Al. Bistriţianu, a întemeiat revista „Limbă şi literatură”, în cadrul Societăţii de Ştiinţe Istorice şi Filologice. </p>
			<p class="Heuristica-BASE"><span class="CharOverride-2">B.</span> s-a consacrat cercetărilor filologice, îndeosebi de stilistică şi limbă literară, în strânsă conexiune cu istoria literară. În lucrări de sinteză precum <span class="CharOverride-1">Scriitori români despre limbă şi stil</span> (1957) şi <span class="CharOverride-1">Problemele limbii literare în concepţia scriitorilor români</span> (1966) a exemplificat opiniile şi mărturiile scriitorilor, de la Coresi până la Marin Preda, asupra artei scrisului, a creativităţii proprii şi a valorilor expresive ale limbii române. O preocupare constantă a manifestat pentru analiza artei la scriitorii din secolele al XIX-lea şi al XX-lea, care au reprezentat momente importante în evoluţia limbii literare. În volumul <span class="CharOverride-1">Studii de stilistică şi limbă literară</span> (1971) a inclus pagini despre contribuţiile în această direcţie ale lui Ion Creangă, Octavian Goga, N. Iorga, Lucian Blaga, Mihail Sadoveanu, Tudor Vianu. În <span class="CharOverride-1">Cultură şi limbaj</span> (1986) a urmărit etapele decisive în modernizarea limbii literare, începând de la Şcoala Ardeleană, continuând cu <span class="CharOverride-1">Gramatica</span> lui Ion Heliade-Rădulescu (1828), cu revista „România literară” a lui V. Alecsandri (1855) şi cu momentele marcate de B.P. Hasdeu, Ioan Slavici, Octavian Goga, George Coşbuc, Tudor Arghezi, G. Bacovia. Limbajul artistic din variantele dramaturgiei lui Lucian Blaga a fost cercetat în <span class="CharOverride-1">Filologie şi istorie</span> (1988), volum axat în general pe interferenţa dintre viaţa socială a colectivităţii şi dinamica limbii literare în diferite etape de dezvoltare istorică. Merită semnalat şi studiul consacrat rolului latinei medievale (savante) în modernizarea limbii române literare, la origine o comunicare în cadrul Congresului de Filologie Romanică de la Bucureşti, 1968 (prezentată împreună cu Gabriel Ţepelea). În colaborare cu Gabriel Ţepelea a mai publicat <span class="CharOverride-1">Momente din evoluţia limbii române literare</span> (1973). O contribuţie remarcabilă a avut <span class="CharOverride-2">B.</span> la exegeza eminesciană, prin cercetarea artei cuvântului la Eminescu. Un studiu din 1963, <span class="CharOverride-1">Eminescu despre problemele limbii române literare</span>, reluat şi amplificat în teza de doctorat <span class="CharOverride-1">Momentul Eminescu în evoluţia limbii române literare</span> (1971), comentează texte din manuscrisele poetului despre arta limbajului, despre specificul expresiv al limbii române, despre resursele şi evoluţia istorică a limbii literare. Într-un alt studiu, <span class="CharOverride-1">De la cuvânt la metaforă în variantele liricii eminesciene</span> (1975), sunt analizate fazele evoluţiei de la primele schiţe la forma definitivă, pe baza variantelor din manuscrise, atestând încă o dată exigenţa poetului în desăvârşirea scrisului său. O contribuţie notabilă aduce <span class="CharOverride-2">B.</span> şi în <span class="CharOverride-1">Eminescu. Coordonate istorice şi stilistice ale operei</span> (1980), care analizează eforturile de rafinare estetică, comparabile în proză şi în articolele politice din ziarul „Timpul”, într-o epocă de modernizare a vieţii şi culturii naţionale. În aceeași arie a preocupărilor pentru Eminescu se înscrie și traducerea, în 1977, în colaborare cu Gabriel Pârvan, a studiului <span class="CharOverride-1">Geneza</span> <span class="CharOverride-1">interioară a poeziilor lui Eminescu</span> de Alain Guillermou. Volumele <span class="CharOverride-1">Mircea Eliade în actualitate</span> (1991) şi <span class="CharOverride-1">Întâlniri cu Arghezi</span> (1992) conţin amintiri, dialoguri şi mărturii epistolare privindu-i pe cei doi scriitori.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Scriitori români despre limbă şi stil</span>, Bucureşti, 1957; <span class="CharOverride-1">Eminescu despre problemele limbii române literare</span>, Bucureşti, 1963; <span class="CharOverride-1">Problemele limbii literare în concepţia scriitorilor români</span>, pref. Perpessicius, Bucureşti, 1966; <span class="CharOverride-1">Limba română. Sintaxă şi stilistică</span>, Bucureşti, 1968; <span class="CharOverride-1">Analize sintactice şi stilistice</span> (în colaborare cu Sorin Stati), Bucureşti, 1970; <span class="CharOverride-1">Momentul Eminescu în evoluţia limbii române literare</span>, Bucureşti, 1971; <span class="CharOverride-1">Studii de stilistică şi limbă literară</span>, Bucureşti, 1971; <span class="CharOverride-1">Momente din evoluţia limbii române literare</span> (în colaborare cu Gabriel Ţepelea), Bucureşti, 1973; <span class="CharOverride-1">De la cuvânt la metaforă în variantele liricii eminesciene, </span>Iaşi, 1975;<span class="CharOverride-1"> Eminescu. Coordonate istorice şi stilistice ale operei</span>, Iaşi, 1980; <span class="CharOverride-1">Cultură şi limbaj</span>, Bucureşti, 1986; <span class="CharOverride-1">Filologie şi istorie</span>, Bucureşti, 1988; <span class="CharOverride-1">Mircea Eliade în actualitate</span>, Baia Mare, 1991; <span class="CharOverride-1">Întâlniri cu Arghezi</span>, Bucureşti, 1992; <span class="CharOverride-1">O prezenţă poetică: C.W. Schenk</span>, pref. Dan Tărchilă, Bucureşti, 1993; <span class="CharOverride-1">Limbaj şi artă literară în opera scriitorilor români </span>(în colaborare cu Marcel Crihană), Bucureşti, 1997; <span class="CharOverride-1">Istorie, limbă, cultură</span>, Piteşti, 1998; <span class="CharOverride-1">Trei scriitori clasici: Mihail Sadoveanu, Tudor Arghezi, Mircea Eliade</span>, Bucureşti, 1998; <span class="CharOverride-1">Carnet francez</span>, I–II, postfaţă Ion C. Ştefan, Bucureşti, 2000–2001; <span class="CharOverride-1">Momentul Eminescu în cultura română</span>, Bucureşti, 2000; <span class="CharOverride-1">Stil și artă literară în proza lui Mihail Diaconescu</span>, București, 2001; <span class="CharOverride-1">Literatura şi limbajul</span>, Bucureşti, 2002. </p>
			<p class="Heuristica___m_RPR"><span class="CharOverride-2">Repere bibliografice:</span> Perpessicius, <span class="CharOverride-1">Alte menţiuni</span>, III, <span class="CharOverride-1">338–343</span>; Nichifor Crainic, <span class="CharOverride-1">O carte despre Eminescu</span>, „Glasul patriei”, 1971, 39; Al. Mitru, <span class="CharOverride-1">„Momentul Eminescu în evoluţia limbii române literare”</span>, RL, 1971, 18; Piru, <span class="CharOverride-1">Varia</span>, I, <span class="CharOverride-1">158–160</span>; D. Păcurariu, <span class="CharOverride-1">O carte despre evoluţia limbii române literare</span>, ARG, 1984, 9; Emil Manu, [<span class="CharOverride-1">Gh. Bulgăr</span>], VR, 1992, 5, ALA, 1995, 262; Gabriel Ţepelea, <span class="CharOverride-1">Interpretări şi restituiri</span>, Bucureşti, 1996, <span class="CharOverride-1">144–150</span>; Săluc Horvat, <span class="CharOverride-1">Gh. Bulgăr. Biobibliografie</span>, Baia Mare, 1996; Al. Săndulescu, <span class="CharOverride-1">Momentul Eminescu, </span>RL, 2000, 23; Nae Antonescu, <span class="CharOverride-1">„Carnet francez”</span>, ST, 2000, 7–8;<span class="CharOverride-1"> Un om pentru eternitate</span>, îngr. Liviu Bulgăr şi Ion C. Ştefan, Bucureşti, 2003; Lucian Chișu, <span class="CharOverride-1">Nouăzeci și nouă de cărți</span>, Craiova, 2004, <span class="CharOverride-1">228–229.</span> &#9;<span class="Semnatura">T.V.</span></p>
			<p class="Heuristica-PRIMUL"><span class="titlu-12">BULZA, Teodor</span> (9.VIII.1949, Semlac, j. Timiş), prozator. Este fiul Anei (n. Sfordon) şi al lui Petru Bulza, muncitor. După absolvirea Facultăţii de Filologie, secţia română–franceză, a Universităţii din Timişoara (1972), lucrează ca ziarist şi publicist-comentator la diferite ziare şi reviste timişorene („Drapelul roșu”, „Luptătorul bănățean”, „Renașterea bănățeană”).<span class="CharOverride-2"> </span>Debutează la „Amfiteatru”, în 1977, cu un fragment de roman, <span class="CharOverride-1">Calul alb</span>. Mai colaborează la „Flacăra”, „Luceafărul”, „Orizont”, „Tribuna României”, „Viaţa studenţească” ş.a. </p>
			<p class="Heuristica-BASE"> În romanele <span class="CharOverride-1">Iulie</span> (1979; Premiul Comitetului Central al UTC) şi în <span class="CharOverride-1">Casa şerpilor</span> (1982), ca şi în culegerea de reportaje <span class="CharOverride-1">Lumini bănăţene </span>(1979), <span class="CharOverride-2">B.</span> încearcă, pe urmele lui Ioan Slavici şi ale lui Titus Popovici, o reconstituire dominată de lirism a teritoriului de graniţă dintre Ardeal şi Banat. Situaţiile sunt cele familiare din proza lui Marin Preda, Nicolae Velea sau D. R. Popescu: lumea satului de câmpie asistă debusolată, după război, la dispariţia vechiului ei mod de existenţă. În atmosfera idilică pătrunde violenţa, iar evenimentele dramatice – violuri, incendii, vendete – abundă, ceea ce asigură relief unei naraţiuni fluente. Inventivitatea epică a autorului este dublată câteodată de o anumită fineţe psihologică: între numeroase personaje schematice se distinge câte o figură creionată mai nuanţat, ca de pildă aceea detestabilă, dar nu simplistă a bogătaşului Ţuper, violatorul Liviei, pedepsit ulterior de soţul femeii, ţăranul sărac Ceampaş. Cu o viziune marcată ideologic, ca atunci când înfăţişează maniheist relaţia dintre ţăranii săraci şi chiaburi sau înfruntarea regimului comunist cu partizanii, autorul priveşte realitatea prin ochii reporterului: el descoperă evenimentul spectaculos într-o ambianţă anodină şi îl evidenţiază printr-un scris nervos, dinamic, plin de culoare, utilizând tehnici cinematografice ale relatării (decupaj, montaj, flashback). La graniţa dintre ficţiune şi memorialistică, <span class="CharOverride-1">Fascinaţie </span>(2008) reconstituie istoria iubirii paroxistice dintre un bărbat gelos posesiv şi o femeie dornică să-şi păstreze independenţa. În romanul de dragoste, axat pe disecarea minuţioasă a cauzelor rupturii produse în timpul unei escapade a celor doi în Sicilia, sunt inserate scurte notiţe autobiografice evocând scene din copilăria autorului sau figura fabuloasă a unui bunic răpit cândva de iele, dar şi experienţele din decembrie 1989 ale jurnalistului timişorean care s-a alăturat oamenilor revoltați, pentru a fi ulterior arestat în calitatea sa de colaborator al regimului comunist.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Iulie</span>, Timişoara, 1979; <span class="CharOverride-1">Lumini bănăţene</span>, Bucureşti, 1979; <span class="CharOverride-1">Casa şerpilor</span>, Timişoara, 1982; <span class="CharOverride-1">Fascinație</span>, pref. Adrian Păunescu, București, 2008.</p>
			<p class="Heuristica___m_RPR"><span class="CharOverride-2">Repere bibliografice:</span> Ulici, <span class="CharOverride-1">Prima verba</span>, III, <span class="CharOverride-1">164–165</span>; Cornel Ungureanu, <span class="CharOverride-1">„Iulie”</span>, O, 1979, 32; Sultana Craia, <span class="CharOverride-1">Substanţă şi simţ narativ, </span>LCF, 1980, 9; Dan Alexandru Condeescu, <span class="CharOverride-1">Reportajul ca literatură,</span> FLC, 1980, 46; Cornel Ungureanu, <span class="CharOverride-1">„Casa şerpilor”</span>, O, 1982, 41; Ion Arieşanu, <span class="CharOverride-1">Acel mit al puterii</span>, O, 1982, 52; Marian Odangiu, <span class="CharOverride-1">Reporterul ca romancier</span>, CNT, 1987, 32; Ruja, <span class="CharOverride-1">Parte</span>, I, <span class="CharOverride-1">134–136</span>; Tudorel Urian, <span class="CharOverride-1">Întoarcerea la Taormina</span>, RL, 2009, 16. &#9;<span class="Semnatura">A.C.</span></p>
			<div class="_idGenObjectLayout-1">
				<div id="_idContainer017">
					<div id="_idContainer015" class="Basic-Text-Frame">
						<p class="Titlu-Nume-H">BUMBAC, Ion (Ioniţă) I. </p>
						<p class="Titlu-mic-DATE">(31.I.1843, Costâna, j. Suceava – 25.V.1902, Cernăuţi), autor de versuri.</p>
					</div>
					<div id="_idContainer016" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="11B_1077-1166_Buciu-Buzura-web-resources/image/bumbac_ison.jpg" alt="" />
					</div>
				</div>
			</div>
			<p class="Heuristica-PRIMUL">Este fiul lui Ion Bumbac, ţăran, şi fratele poetului Vasile Bumbac. Studiile gimnaziale le-a făcut la Cernăuţi, continuându-le în anul şcolar 1862–1863 la Suceava. La Cernăuţi l-a avut profesor pe Aron Pumnul, la care a şi locuit împreună cu fratele său şi cu M. Eminescu. După ce, în 1868, îşi trece la Braşov examenul de absolvire a studiilor liceale, <span class="CharOverride-2">B.</span> se înscrie la Universitatea din Viena. În toamna aceluiaşi an era membru al Societăţii Literar-Ştiinţifice a Studenţilor Români. Prieten cu Eminescu, e unul dintre partenerii de discuţii ai poetului, dar între ei va interveni, din cauza opiniilor politice diferite, o ruptură. <span class="CharOverride-2">B.</span>, ale cărui sentimente naţionale nu pot fi puse la îndoială, a fost un antijunimist convins şi un adept al purismului în limbă. Ales secretar general în 1871, el îl înlocuieşte, şase luni mai târziu, pe Ioan Slavici la preşedinţia societăţii România Jună. În 1872, după terminarea studiilor universitare, este numit profesor de limbile latină şi română la gimnaziul din Suceava. Va fi titularizat, apoi, la Catedra de limbă şi literatură română a gimnaziului din Cernăuţi, unde va funcţiona un timp şi ca director. Împreună cu alţi intelectuali, înfiinţează societatea filarmonică Armonia (1881) şi societatea culturală Concordia (1885), ambele având ţelul de a consolida unitatea culturală a românilor bucovineni. În calitate de secretar al Societăţii pentru Cultura şi Literatura Română în Bucovina, a redactat în 1881 şi 1882 revista „Aurora română”, pe care o va relua, din proprie iniţiativă, în 1884. Colaborează cu versuri, nuvele şi articole la calendarele societăţii (1878–1885), la două dintre ele fiind redactor (în anii 1882 şi 1883), precum şi la alte publicaţii periodice din Transilvania şi Bucovina, între care „Familia”, „Gazeta de Transilvania”, „Şezătoarea”. A publicat, în mai multe ediţii, şi un manual şcolar de limba şi literatura română.</p>
			<p class="Heuristica-BASE">Deşi în epocă poeziile lui s-au bucurat de oarecare circulaţie, <span class="CharOverride-2">B.</span> este un poet cu totul modest. O încercare de „epopee naţională”, <span class="CharOverride-1">Florinta</span>, din care s-au păstrat trei variante, apărute succesiv în calendarele Societăţii pentru Cultura şi Literatura Română în Bucovina (1878 şi 1879) şi în volum (1880), este menţionabilă doar pentru utilizarea elementelor de mitologie populară. Într-un studiu introductiv, „un tractat despre lirica şi epica<span class="CharOverride-1"> </span>română poporală şi clasică”, autorul afirmă că o literatură naţională trebuie să-şi afle resursele în cercetarea trecutului şi a tradiţiilor populare. Pentru o cultură în formare, susţine el, influenţele străine sunt primejdioase. <span class="CharOverride-2">B.</span> a scris şi câteva articole în care discută folclorul medical sau unele formule specifice liricii populare. Aparatul critic, în care recurge frecvent la comentariile despre poezia populară ale lui Vasile Alecsandri, la studiile istorice ale lui B. P. Hasdeu, dar şi la lucrări ale învăţaţilor P. J. Šafarik şi Theodor Mommsen, îl arată familiarizat cu bibliografia de istorie şi istorie literară. Îi lipseau însă discernământul critic, rigoarea. Într-un studiu asupra <span class="CharOverride-1">Codicelui Voroneţean</span>, din „Aurora română”, purtat de fantezie, el afirmă că primele texte româneşti scrise datează din secolul al X-lea.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Florinta, </span>Cernăuţi, 1880; <span class="CharOverride-1">Privire istorică asupra trecutului politic-social şi naţional al „Ducatului Bucovinei” </span>(în colaborare cu Grig. Halipu), Braşov, 1886; <span class="CharOverride-1">Din istoria limbei şi literaturei române</span>, partea I: <span class="CharOverride-1">Istoria limbei române, </span>Cernăuţi, 1889<span class="CharOverride-1">.</span></p>
			<p class="Heuristica___m_RPR"><span class="CharOverride-2">Repere bibliografice: </span>Loghin, <span class="CharOverride-1">Ist. lit. Bucov.,189–190;</span> G. Călinescu, <span class="CharOverride-1">Viaţa lui Mihai Eminescu, </span>Bucureşti, 1966, <span class="CharOverride-1">159–160</span>; Curticăpeanu, <span class="CharOverride-1">Mişc. cult., 147–162</span>; George Munteanu, <span class="CharOverride-1">Hyperion, </span>vol. I: <span class="CharOverride-1">Viaţa lui Eminescu</span>, Bucureşti, 1973, <span class="CharOverride-1">79–81</span>; <span class="CharOverride-1">Dicţ. lit. 1900, 133–134</span>; Satco, <span class="CharOverride-1">Encicl. Bucovinei</span>, I, <span class="CharOverride-1">167</span>. &#9; <span class="Semnatura">R.Z.</span></p>
			<p class="Heuristica-PRIMUL"><span class="titlu-12">BUMBAC, Vasile</span> (7.II.1837, Costâna, j. Suceava – 27.II.1918, Suceava), poet, folclorist. Este fiul lui Ion Bumbac, ţăran, şi fratele lui Ion Bumbac, autor de versuri. A început liceul la Cernăuţi, dar, din cauza atitudinii politice, este nevoit să-şi termine studiile liceale la Blaj (1862). La Cernăuţi a fost elevul lui Aron Pumnul şi a locuit la acesta împreună cu fratele său, Ion Bumbac, şi cu M. Eminescu. Obţinând în 1864 o bursă pentru Viena, urmează acolo cursurile Universităţii, luând, se pare, şi doctoratul în litere şi filosofie. Preşedinte interimar al Societăţii Studenţilor Români şi, în 1871, vicepreşedinte al societăţii România Jună, el participă, alături de Ioan Slavici şi M. Eminescu, la lucrările comitetului care a organizat, în anul 1871, serbările de la Putna. Din 1874 a funcţionat ca profesor de limbi clasice şi de limba română la gimnaziul din Suceava. </p>
			<p class="Heuristica-BASE"><span class="CharOverride-2">B.</span> a fost unul dintre intelectualii bucovineni care au pregătit, prin scrisul lor, realizarea unităţii naţionale. A publicat versuri, proză, literatură populară, traduceri din literaturile clasice şi din cea germană şi studii de filologie în periodice bucovinene, transilvănene, precum şi în cele din Bucureşti, Pesta şi Viena. Cele mai cunoscute sunt „Muza română”, „Albina”, „Albina Pindului”, „Aurora română” (Pesta), „Aurora română” (Cernăuţi), „Concordia”, „Familia”, „Federaţiunea”, „Foaie pentru minte, inimă şi literatură”, „Foaia Soţietăţii pentru Literatura şi Cultura Română în Bucovina”, „Junimea literară”, „Luceafărul”, „Revista politică”. Mai ales în Bucovina, dar şi în Transilvania, până la Primul Război Mondial, baladele, fabulele şi cântecele lui se găseau în manualele şcolare şi aveau circulaţie datorită simplităţii şi elanului patriotic. Poetul se inspira din istoria naţională, sub înrâurirea lui Vasile Alecsandri, şi din tradiţia populară. A versificat şi câteva basme, culese din împrejurimile Sucevei, şi a încercat să compună o epopee în douăsprezece cânturi, <span class="CharOverride-1">Descălecarea lui Dragoş în Moldova</span>, cu subiectul luat din <span class="CharOverride-1">Cronica lui Huru</span>. Deşi a publicat mult, o bună parte din scrierile poetice sau teatrale i-au rămas în manuscris. În „Revista politică” din Suceava a tipărit în 1888 şi 1889, sub titlul <span class="CharOverride-1">Schiţe de escursiuni</span>, multe din notele păstrate în urma călătoriilor la Bucureşti şi în munţii Moldovei. A făcut traduceri, unele nepublicate, din Vergiliu (<span class="CharOverride-1">Eneida</span> – din cele douăsprezece cânturi tălmăcite a publicat trei), Horaţiu, Anacreon, Platon, Homer (<span class="CharOverride-1">Iliada</span>), Ovidiu (fragmente din <span class="CharOverride-1">Metamorfozele</span>), Schiller şi Goethe. Articolele <span class="CharOverride-1">Scriere scurtă asupra poveştilor şi tradiţiunilor populare</span> şi <span class="CharOverride-1">Serbarea Anului Nou la români</span> (apărute în „Albina” din 1868–1869) sunt printre primele contribuţii la studiul literaturii şi obiceiurilor populare din ţara noastră. Semna şi cu pseudonimele A. Cosovanu, Audin Costânceanu şi V.C. Audinu.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Mulţămită den partea rumânilor bucovineni, închinată domnului Eudosiu de Hurmuzachi</span>, Cernăuţi, 1861; <span class="CharOverride-1">Cântare sărbătorească compusă cu ocazia sânţirii bisericii catedrale, </span>[Cernăuţi], 1864; <span class="CharOverride-1">Schiţe de escursiuni şi Urzirea monăstirei Suceviţa</span>, Suceava, 1889.</p>
			<p class="Heuristica___m_RPR"><span class="CharOverride-2">Repere bibliografice:</span> Pop, <span class="CharOverride-1">Conspect,</span> II, <span class="CharOverride-1">232–233</span>; Ioan Slavici, <span class="CharOverride-1">Amintiri, </span>îngr. şi pref. George Sanda, Bucureşti, 1967, <span class="CharOverride-1">43–50</span>, <span class="CharOverride-1">106</span>,<span class="CharOverride-1"> 494</span>; Iorga, <span class="CharOverride-1">Ist. lit. XIX</span>, III, <span class="CharOverride-1">340</span>; Loghin, <span class="CharOverride-1">Ist. lit. Bucov.</span>, <span class="CharOverride-1">112–127</span>;<span class="CharOverride-1"> </span>Iorga, <span class="CharOverride-1">Ist. lit. cont. </span>(1934),<span class="CharOverride-1"> </span>I, <span class="CharOverride-1">45</span>,<span class="CharOverride-1"> 49–50</span>,<span class="CharOverride-1"> 80</span>,<span class="CharOverride-1"> 266–267</span>; Iorga, <span class="CharOverride-1">Oameni, </span>II,<span class="CharOverride-1"> 416–433</span>;<span class="CharOverride-1"> </span>Victor Morariu, <span class="CharOverride-1">Vasile Bumbac (1837–1918). Pagină din istoria literaturii bucovinene</span>, Cernăuţi, 1940; Călinescu, <span class="CharOverride-1">Ist. lit. </span>(1941), <span class="CharOverride-1">568</span>, <span class="CharOverride-1">Ist. lit. </span>(1982), <span class="CharOverride-1">640</span>; <span class="CharOverride-1">Dicţ. lit. 1900, 134–135</span>; Emil Talianu, <span class="CharOverride-1">Aproape de Luceafăr</span>, Giurgiu, 2009.<span class="CharOverride-1"> &#9;</span><span class="Semnatura">R.Z.</span></p>
			<p class="Heuristica-PRIMUL"><span class="titlu-12">BUMBEŞTI, Gheorghe V. </span>(1.XII.1919, București – 8.III.2002), poet, prozator, eseist. Este fiul Violei (n. Petrescu) și al regizorului Victor Bumbeşti. A absolvit în 1938 Liceul „Sf. Sava” din Bucureşti, debutând în revista liceului, în decembrie 1935, cu poezii şi cronici literare. Începând din 1939, colaborează cu versuri la „Gândirea”, „Sfarmă-Piatră”, „Presa”. A fost elev al lui D. Gusti la Universitatea din Bucureşti, unde în 1942 obține licența la Facultatea de Litere și Filosofie. Redactor la „Gândul nostru” (1941–1942), este între 1942 şi 1944 secretar de redacţie la „Caiete de filosofie”, publicaţia lui Anton Dumitriu, ulterior redactor la „Viitorul” (1944–1946). Lucrările <span class="CharOverride-1">Filosofia Kabalei</span> (1942), <span class="CharOverride-1">Sfârşitul omului nou</span> (1943), <span class="CharOverride-1">Logica lui Hegel</span> (1944) sau <span class="CharOverride-1">Valoarea idealului</span> (1946) i se publică, de altfel, în colecţia „Caietelor de filosofie”. Colaborează, de asemenea, la „Ecoul” (1944) şi „Democraţia” (1944–1945), precum şi la alte numeroase publicaţii. De Crăciunul lui 1942, Radio Bucureşti îi difuzează <span class="CharOverride-1">Noaptea sfântă</span>, „motiv religios în patru tablouri”, în versuri. În 1947 emigrează în Franţa, iar din 1960 se stabilește în Statele Unite ale Americii. Redactor radiofonic la Paris, va fi în deceniul al optulea redactor-șef al emisiunilor pentru România la postul Vocea Americii.</p>
			<p class="Heuristica-BASE"> Prezenţa lui <span class="CharOverride-2">B.</span> în presa românească a exilului este sporadică şi nesemnificativă, reducându-se la publicarea unor poeme („Revista scriitorilor români”) şi la câteva comentarii literare („Anotimpuri”, „Cronicarul”). În 1952 Editura Cartea Pribegiei, creată de Grigore Manoilescu în Argentina, îi multiplică romanul <span class="CharOverride-1">Cerul era putred</span>, prefaţat de Mircea Eliade. „Nu voi releva aici meritele acestui prim roman, nu voi vorbi despre paginile admirabile, în care retrăiesc melancoliile portului dunărean, şi arborii lui, şi adolescenţii lui. Nu voi releva nici inevitabilele stângăcii ale începutului. Cartea «există», e o carte vie – şi în literatură lucrul acesta e cel mai important” – recomandă Mircea Eliade, surprinzător, pe un emul al adversarului său din tinereţe, Anton Dumitriu. Romanul este unul cu tentă autobiografică şi îşi desfăşoară acţiunea la Turnu Severin, în anii interbelici. El înfăţişează anii de creştere şi adolescenţă ai protagonistului, Daniel Mironescu, oscilaţiile, căutările, clarificările sale în raport cu vârsta şi cu înţelegerea vremurilor. Influenţa lui Ionel Teodoreanu încă se mai face simţită atât în viziunea literară, cât şi în metaforismul pletoric al stilului. E o „copilărie cu umbre” – pentru a folosi titlul unui roman al lui Dan Petraşincu, preluat oarecum ca model –, dar există şi o reală capacitate a autorului de a creiona şi a crea tipuri caracterologice şi personaje viabile, de a pune accentul pe elementele alerte ale acţiunii şi chiar de a construi convingător o naraţiune fluentă. O proză, totuşi, destul de întârziată ca tendinţe şi finalitate faţă de preocupările epocii când a fost pusă în circulaţie, dar în care Mircea Eliade era înclinat să descopere nuanţe „existenţialiste”, în pas cu moda. În 1981, tot multiplicate, <span class="CharOverride-2">B.</span> şi-a adunat între coperţile unui volum, în colecţia revistei „Drum” (Ciudad de Mexico), versurile din deceniul 1960–1970, sub titlul <span class="CharOverride-1">A doua poartă</span>. Cartea e asemenea unui poem al tristeţilor inevitabilei despărţiri, la senectute, a cuplului. Nostalgiile, rememorările, evocările lirice alternează astfel cu meditaţiile nu de puţine ori filosofarde, prozaizând demersul. În fine, în 1997, în Editura Dorul (Aalborg, Danemarca), publică volumul de povestiri <span class="CharOverride-1">Cenuşa amintirilor</span>, o interesantă proiecţie a valorilor memoriale ridicate din anecdotic la nivelul transfigurării artistice, organizat pe câteva cicluri: <span class="CharOverride-1">Cartea robilor, Cartea oamenilor singuri, Cartea plecărilor</span> şi <span class="CharOverride-1">Cartea iubirilor rănite</span>. „Povestirile” refac atmosfera „întâmplărilor” de altădată, reconstituind în subsidiar drumul unei conştiinţe ce îşi surprinde cu dramatică vibraţie vârstele pribegiei. Sub semnul amintirii stau și portretele din <span class="CharOverride-1">Mereu umbrele…</span> (1997), fie că e vorba de profesori (P.P. Negulescu, Anton Dumitriu, Ion Petrovici, Mircea Florian) ori de scriitori (Gala Galaction, Nichifor Crainic, Tudor Vianu, Camil Petrescu, Ion Vinea).</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Filosofia Kabalei</span>,<span class="CharOverride-1"> </span>Bucureşti, 1942; <span class="CharOverride-1">Sfârşitul omului nou</span>, Bucureşti, 1943; <span class="CharOverride-1">Logica lui Hegel</span>, Bucureşti, 1944; <span class="CharOverride-1">Valoarea idealului</span>, Bucureşti, 1946; <span class="CharOverride-1">Cerul era putred</span>, pref. Mircea Eliade, Valle Hermoso (Argentina), 1952; ed. Cluj-Napoca, 2003; <span class="CharOverride-1">A doua poartă</span>, Ciudad de Mexico, 1981; <span class="CharOverride-1">Poemele lui Algedon </span>[Pittsburgh, SUA], 1987; <span class="CharOverride-1">Cenuşa amintirilor</span>,<span class="CharOverride-1"> </span>Aalborg (Danemarca), 1997; <span class="CharOverride-1">Mereu umbrele…</span>, Aalborg (Danemarca), 1997.</p>
			<p class="Heuristica___m_RPR"><span class="CharOverride-2">Repere bibliografice: </span>Sasu, <span class="CharOverride-1">Dicț. scriit. SUA</span>, <span class="CharOverride-1">46</span>–<span class="CharOverride-1">47</span>; Popa, <span class="CharOverride-1">Ist. lit.</span>, I, <span class="CharOverride-1">697–698</span>, <span class="CharOverride-1">passim.</span> &#9;<span class="Semnatura">N.F.</span></p>
			<p class="Heuristica-PRIMUL"><span class="titlu-12">BUNARU, Eugen</span> (pseudonim al lui Eugen Barbeş; 4.I.1945, Timişoara) poet, publicist. Este fiul Misircăi (n. Popa) şi al lui Mihail Barbeş, profesor. Învaţă la Şcoala Medie nr. 5 din Timişoara (1951–1962), apoi urmează Facultatea de Filologie, secţia română–germană, din cadrul Universităţii din Timişoara, absolvind în 1968. Este profesor în diverse şcoli din judeţul Timiş: Ianova (1969–1970), Berini (1970–1971), Casa de Copii Şcolari din Sinersig (1971–1972), e pedagog şi profesor suplinitor la Liceul Industrial nr. 8 din Timişoara (1972–1980), pedagog (1980–1991) la Liceul Industrial nr. 9, iar ulterior bibliotecar la acelaşi liceu. Din 1996 coordonează Cenaclul „Pavel Dan” al Casei de Cultură a Studenţilor din Timişoara, alcătuind şi două antologii de poezie ale membrilor acestui cenaclu (2003, 2008). A debutat cu poeme în revista timişoreană „Forum studenţesc” (1979), iar editorial în 1981 cu placheta <span class="CharOverride-1">Alegerea surâsului</span>. Mai colaborează la „Orizont”, „Contrapunct”, „Vatra”, „Familia”, „Amfiteatru”, „Euphorion” ş.a. A fost distins cu mai multe premii, printre care Premiul Cenaclului Asociaţiei Scriitorilor din Timişoara şi al revistei „Orizont” (1986), Premiul Filialei Timişoara a Uniunii Scriitorilor (1999, 2003).<span class="CharOverride-2"> </span></p>
			<p class="Heuristica-BASE">Poet format încă de la debut,<span class="CharOverride-2"> B.</span> este un autor în cazul căruia implicarea existenţială e dublată de un spirit lucid şi cultivat. Discreţia retractilă dă tonul poeziei sale subtil-ironice, de o eleganţă sobră şi distantă. O poezie atrasă de înregistrarea banalului cotidian (dominant citadin), dar şi a spectacolului său enigmatic, inaparent. Afinităţi cu atmosfera mitteleuropeană din textele lui Mircea Ivănescu sau cu minimalismul fantast al lui Constantin Abăluţă pot fi adeseori detectate în scrisul său. Un vers din poemul <span class="CharOverride-1">Zvonul pustiu</span> („Brusc, toate se suprapun: ochii, soarele, urmele”) rezumă o întreagă atitudine creatoare, definită de simultaneismul perceptiv. Ochiul – uman şi metauman – mediază această percepţie (un volum din 1994 se intitulează, simbolic, <span class="CharOverride-1">Ochiul postum</span>) în care oraşul este personajul principal: „E sâmbătă după-masă şi (pare nefiresc la ora asta în iunie)/ am chiar senzaţia unui oraş peste care pluteşte un clopot verzui/ în timp ce mă las furat de picotirea unei femei care vinde flori/ cu sânii enormi potopiţi pe tejghea. E aproape noapte sau rece/ în piaţa pustie pe al cărei pavaj aleargă cu sunetul lor delicat/ şi secret primele frunze ale toamnei şi un câine numai piele şi oase/ împinge cu botul tandru o aromă străvezie de carne. Mă strecor/ pe străduţe arhaice şi cochete înviate de raze scăpătând/ printre norii a căror încâlcire erotică e în cele din urmă spulberată/ de penetrarea severă şi fermă a soarelui” (<span class="CharOverride-1">Oraşul sub clopot</span>). Poemele reunite în 2011 în antologia retrospectivă <span class="CharOverride-1">Fragmente de tăcere</span> evocă un univers în destrămare, în care imaginarul şi realul tind să se confunde, dar şi un spaţiu protector, de refugiu. Motivul tăcerii pare să trimită la Lucian Blaga – nimic oracular însă în această poezie a concretului, mereu aflată în proximitatea miracolului: „Într-o dimineaţă tăcută va ninge tăcut şi brusc/ fără nici un avertisment vor exploda/ pomii şi vor ţâşni peste tot (asemenea/ unei oştiri inefabile) florile ierburile/ Într-o dimineaţă zidurile cărunte/ ale cartierelor vechi vor străluci/ ca nişte oglinzi orbitoare ale nimicului/ implorând întârzierea unei ultime raze” (<span class="CharOverride-1">Poemul fără cuvinte</span>). Dincolo de notaţia cotidianului, în lirica lui <span class="CharOverride-2">B.</span> se înfruntă două forţe: una întunecată, devoratoare, malefică, alta luminoasă, senină, în care cea dintâi se „travesteşte”. O sensibilitate decadentă transpare, fără ostentaţie, din gustul său pentru desuetudini, pentru recuperarea unei atmosfere de epocă din cioburile realităţii derizorii. „Istovirea memoriei” e un lait motiv caracteristic. Cu <span class="CharOverride-1">Travestire în transparenţa zilei </span>(1996), exerciţiu anam&#173;netic de recuperare a vârstelor aurorale, tragismul existenţial se accentuează. Imaginile sumbre devin omniprezente, chiar dacă morbideţea e domesticită, transferată în scenografii rafinate: „Moartea stă pe pat cu părul alb şi cârlionţat, lipit de craniu, cu o ceaşcă de cafea în mâna galbenă, atât de fină, încât e chiar străvezie; din când în când, soarbe cu înghiţituri mici şi lacome, apoi priveşte distrată” (<span class="CharOverride-1">Întâlnirea umbrelor</span>). Imagini ale extincţiei şi ale decreptudinii domină în versurile din <span class="CharOverride-1">Nobleţea din aer</span> (1999). Poet lucid şi cultivat, caligraf impresionist al fantasmelor deprimării urbane, dublat în subsidiar de un discret poet metafizic, <span class="CharOverride-2">B.</span> e un autor inegal (unele poeme sunt grevate de dilatări lirice: „Odată în ochii tăi înseraţi/ va înfrunzi o întrebare”), dar semnificativ.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Alegerea surâsului</span>, Bucureşti, 1981; <span class="CharOverride-1">Datorii nocturne</span>, Bucureşti, 1985; <span class="CharOverride-1">Fragment de tăcere</span>, Timişoara, 1991; <span class="CharOverride-1">Ochiul postum</span>, Timişoara 1994; <span class="CharOverride-1">Travestire în transparenţa unei zile</span>, Timişoara, 1996; <span class="CharOverride-1">Nobleţea din aer</span>, Timişoara, 1999; <span class="CharOverride-1">Tinereţea unei umbre</span>, Timişoara, 2003; <span class="CharOverride-1">Fragmente de tăcere</span>, Iaşi, 2011. <span class="CharOverride-2">Ediţii:</span> Gheorghe Pruncuţ, <span class="CharOverride-1">Moartea muzicantului</span>, Timişoara, 1997 (în colaborare), <span class="CharOverride-1">Smerenii pierdute</span>, Timişoara 2002 (în colaborare),<span class="CharOverride-1"> Clipa ascunsă</span>, Timişoara, 2006; Ioan Crăciun, <span class="CharOverride-1">Blândul ceas al reîntoarcerii</span>, pref. edit., Timişoara, 2011.</p>
			<p class="Heuristica_PRIMUL_Semnat"><span class="CharOverride-4">Repere bibliografice:</span><span class="CharOverride-5"> Mircea Mihăieş, </span><span class="CharOverride-6">Formule poetice</span><span class="CharOverride-5">, O, 1982, 30; Laurenţiu Ulici, </span><span class="CharOverride-6">Calea de mijloc</span><span class="CharOverride-5">, RL, 1982, 38; Ţeposu</span><span class="CharOverride-6">, Istoria</span><span class="CharOverride-5">, </span><span class="CharOverride-6">76</span><span class="CharOverride-5">; Ruja, </span><span class="CharOverride-6">Parte</span><span class="CharOverride-5">, I, </span><span class="CharOverride-6">237–242</span><span class="CharOverride-5">, II, </span><span class="CharOverride-6">105–107</span><span class="CharOverride-5">; Ioan Moldovan, </span><span class="CharOverride-6">„Ochiul postum”</span><span class="CharOverride-5">, F, 1995, 6; Gellu Dorian, </span><span class="CharOverride-6">Eugen Bunaru</span><span class="CharOverride-5">, CL, 1996, 4; Daniel Vighi,</span><span class="CharOverride-6"> Valahia de mucava</span><span class="CharOverride-5">, Timişoara, 1996, </span><span class="CharOverride-6">29–31</span><span class="CharOverride-5">; Robert Şerban, </span><span class="CharOverride-6">Piper pe limbă</span><span class="CharOverride-5">, Timişoara, 1999, </span><span class="CharOverride-6">33–45</span><span class="CharOverride-5">; Annemarie Sorescu, </span><span class="CharOverride-6">O lume scufundată</span><span class="CharOverride-5">, O, 2001, 3; Lefter, </span><span class="CharOverride-6">Scriit. rom.’80–’90</span><span class="CharOverride-5">, I, </span><span class="CharOverride-6">91–92</span><span class="CharOverride-5">; Iulian Boldea, </span><span class="CharOverride-6">Penumbra tinereţii</span><span class="CharOverride-5">, VTRA, 2004, </span><span class="CharOverride-6">11–12</span><span class="CharOverride-5">; Gheorghe Mocuţa, </span><span class="CharOverride-6">Sistemul modei optzeciste</span><span class="CharOverride-5">, Bucureşti, 2004, </span><span class="CharOverride-6">127–132</span><span class="CharOverride-5">; Marin Mincu, </span><span class="CharOverride-6">Fărâme critice</span><span class="CharOverride-5">, Constanţa, 2005, </span><span class="CharOverride-6">287–314</span><span class="CharOverride-5">; </span><span class="CharOverride-6">Dicţ. Banat</span><span class="CharOverride-5">, </span><span class="CharOverride-6">139–141</span><span class="CharOverride-5">; Ungureanu, </span><span class="CharOverride-6">Geografia lit.</span><span class="CharOverride-5">, IV, </span><span class="CharOverride-6">194</span><span class="CharOverride-5">; Mircea Bârsilă, </span><span class="CharOverride-6">Poeţi contemporani</span><span class="CharOverride-5">, Piteşti, 2006, </span><span class="CharOverride-6">5–8</span><span class="CharOverride-5">; Mircea Mihăieş, </span><span class="CharOverride-6">Sindromul Blake</span><span class="CharOverride-5">, RL, 2009, 48; Mircea Bârsilă, </span><span class="CharOverride-6">Obscuritatea pactului cu lumina în poezie</span><span class="CharOverride-5">, R, 2010, 5; Tudor Creţu, </span><span class="CharOverride-6">Developări literare</span><span class="CharOverride-5">, Timişoara, 2011, </span><span class="CharOverride-6">85–88</span><span class="CharOverride-5">; Alexandru Ruja, </span><span class="CharOverride-6">Labirint critic</span><span class="CharOverride-5">, O, 2012, 7.&#9;</span><span class="Semnatura">Al.R., P.C. </span></p>
			<p class="Heuristica_PRIMUL_Semnat"><span class="titlu-12">BUNA VESTIRE</span>,<span class="CharOverride-2"> </span>cotidian apărut la Bucureşti între 22 februarie 1937 şi martie 1938 şi apoi între 6 septembrie 1940 şi 21 ianuarie 1941. În 1937 directori sunt Dragoş Protopopescu și Toma Vlădescu, apoi Grigore Manoilescu devine codirector, în 1938 substituindu-l pe Vlădescu; ziarul reapare în 1940  doar cu Manoilescu la direcție, fiind și el înlocuit de Alexandru Constant la 20 octombrie 1940; redactor-şef este de la început Mihail Polihroniade, figurând ca prim redactor și de-a lungul seriei a doua, deși între timp fusese executat de regimul carlist. În acord cu țelul declarat de a combate „tot ce slăbeşte statul românesc şi românismul”, subtitlul inițial este „Ziar liber de luptă şi doctrină românească”, schimbat la 22 decembrie 1940 cu acela de „Ziar de viaţă şi luptă legionară”. De la primele numere <span class="CharOverride-2">B.v.</span> își asumă caracterul de organ de propagandă al mișcării legionare. Scriu editoriale de direcție Dragoș Protopopescu, Radu Gyr, Mihail Polihroniade (de regulă pe teme de politică externă), Grigore Manoilescu ș.a. Sunt atrași o serie de colaboratori prestigioși. De pildă, Nae Ionescu face o profesiune de credință legionară pe 27 iunie 1937 (<span class="CharOverride-1">Sub semnul Arhanghelului</span>), iar la sfârșitul anului, în decembrie, Mircea Eliade răspunde pozitiv la ancheta <span class="CharOverride-1">De ce cred în biruința Mișcării Legionare?</span> („Cred în destinul neamului românesc – de aceea cred în biruința mișcării legionare”), alături de Sextil Puşcariu, Nicolae Roşu, Vasile Băncilă ș.a. Tot Eliade scrie articolul <span class="CharOverride-1">O revoluţie creştină</span> (27 iunie 1937), în același an Radu Dragnea provocând prin textul <span class="CharOverride-1">Ortodoxie şi naţionalism</span> o polemică cu Nae Ionescu (acesta din urmă susținea, spre deosebire de Dragnea, că între ortodoxie și naționalism nu este nici o incompatibilitate). Mihail Manoilescu salută fascismul italian (<span class="CharOverride-1">Noua renaștere a omenirii prin Roma</span>), Traian Brăileanu e manifest antisemit și antidemocrat în articolul <span class="CharOverride-1">Legiunea și Parlamentul</span>. Publicația apără cu consecvență poziții estetice retrograde: Toma Vlădescu ia notă cu satisfacție de arestarea lui H. Bonciu pentru pornografie – „o dezinfecție pe care o aplaudăm” – și îl atacă pe Mihail Sadoveanu. Horia Stamatu (semnând Virgil Popescu) se pronunță privind<span class="CharOverride-1"> </span>„necesitatea unei estetici noi”, „dar nu stabilită prin speculații serbede, de birou, ci smulsă din inima lucrurilor, din miezul sufletului legionar”, dar și împotriva romanului de dragoste, considerat nespecific românesc („Românii sunt un neam al bărbăției absolute, neam de asceză și încercări grele. […] Românii nu au știut niciodată ce înseamnă galanterie, nu vor ști niciodată ce înseamnă un bun roman de amor. Au știut însă întotdeauna ce înseamnă o sabie bine ascuțită și vor ști de acum înainte ce înseamnă un bun roman de vitejie” – <span class="CharOverride-1">Sentimentalism</span>). Sunt publicate în schimb poezii de Radu Gyr (<span class="CharOverride-1">Cântec pentru slava lui Moța și Marin</span>, <span class="CharOverride-1">Imnul tinereței legionare</span>), Vasile Cârdu, Virgil Carianopol. Cronici și medalioane literare sau culturale semnează Dragoș Protopopescu (<span class="CharOverride-1">În sfârșit un liric: Virgil Carianopol</span>, cu valorizarea „nu știu dacă nu se vestește tot așa de mare ca Bacovia”), Horia Stamatu (<span class="CharOverride-1">Vasile Conta</span>), Ion Băleanu (despre <span class="CharOverride-1">Ana Florentin</span> de Ionel Teodoreanu), Radu Gyr (<span class="CharOverride-1">Traducerile lui N.I. Herescu</span>). Mircea Streinul (care mai semnează și Mircea Iconarul), Ion I. Cantacuzino, Gabriel Bălănescu documentează stadiul așa-zisei estetici legionare. Mihail Polihroniade, în <span class="CharOverride-1">Prima arestare</span>, oferă fragmente de memorii carcerale dintr-un volum anunțat, <span class="CharOverride-1">Amintiri din Jilava</span>. Se tipărește un fragment din romanul lui Dragoș Protopopescu, recenzat ulterior de Horia Stamatu. Antisemitismul este de rigoare în colaborările lui Alexandru Constant, Mircea Streinul, Ion Băleanu (îi atacă pe Tristan Tzara, Ilarie Voronca, I. Peltz, F. Aderca) ș.a. Radu Gyr răspunde la o anchetă despre „invazia iudaică în spiritualitatea și literatura română”, cerând „eliminarea totală. To-ta-lă” a scriitorilor evrei din Societatea Scriitorilor Români.  Alți colaboratori sunt Haig Acterian, Al. Alexianu (<span class="CharOverride-1">Vasile Pârvan sau viața Istoriei</span>), Ioan Victor Vojen (<span class="CharOverride-1">Adevărul asupra fascismului</span>), Barbu Slușanschi (<span class="CharOverride-1">Poeții și moartea</span> – Eminescu este criticat pentru „cât de inexistentă este trăirea creștină în inspirația” sa). Marietta Sadova și Lucia Demetrius semnează o adaptare după Goethe <span class="CharOverride-1">Suferințele lui Werther</span>. După un număr special pe 6 septembrie 1940, revista reapare pe 8 septembrie cu un editorial de Grigore Manoilescu, care evocă istoria gazetei din perspectiva morților legionari (<span class="CharOverride-1">Porunca lor</span>). O prezență insistentă este în noua serie Constantin Noica, semnând mai multe articolele liric-gardiste, între care unul dedicat lui Nae Ionescu („Când, acum șase luni, Nae Ionescu începea călătoria sa din urmă, am simțit că pleacă dintre noi logos-ul. […] Pleca, odată cu el, cheia lucrurilor în mijlocul cărora trăiam. […] Nae Ionescu a plătit, pentru ca Dumnezeu și Viața să coboare peste neamul nostru”). În linie cu doctrina tanatică a legionarilor, se republică numeroase texte ale „martirilor”, de pildă într-un număr special dedicat lui Mihail Polihroniade. Se tipărește proclamația lui Ion Antonescu către legionari, dar și un articol care încearcă să justifice alianța germano–rusă, în numele „fondului spiritual care solidarizează Europa cu Asia […] împotriva anglo-americanismului” (Mircea Mateescu, <span class="CharOverride-1">Solidaritatea ruso–germană</span>). Semnând Dan Barbilian, Ion Barbu își face cunoscută adeziunea legionară, dezicându-se în același timp de modernismul poetic, în articolul <span class="CharOverride-1">Tabere</span> (15 decembrie 1940), scris împotriva unui „tip omenesc pe care l-aș putea numi <span class="CharOverride-1">omul de interior</span>. […] Omul de interior Edgar Poe, Baudelaire, Mallarmé, Proust. Tot ce e artificial, neviabil în opera lor vine de la o anume estetică a mobilierului, a fastului sau rafinamentului decorativ. […] Am încercat de curând să răsfoiesc pe bătrânul Baudelaire, maestrul încovoietor al tinereții noastre. Am fost apucat de un fel de leșin la înăbușitorul miros rânced exhalat de atâtea flacoane, mirodenii, unsori și alcooluri trezite. <span class="CharOverride-1">Florile răului</span> tind tot mai mult să se confunde, cel puțin pentru noi, […] cu grotesca lor versiune argheziană de <span class="CharOverride-1">flori de mucegai</span>”. Barbilian revine pe 1 ianuarie 1941 cu articolul <span class="CharOverride-1">Chesat</span>, îndreptat împotriva moștenirii liberale. Alți colaboratori ai celei de-a doua serii: Ion Chinezu, Horia Stamatu (<span class="CharOverride-1">Conspirația întunericului</span>), Barbu Slușanschi, Sextil Pușcariu (<span class="CharOverride-1">Capitala</span>), Șerban Milcoveanu, Dan Botta (<span class="CharOverride-1">Nostalgia Italiei</span>, în numărul special <span class="CharOverride-1">Italia</span>, 20 octombrie 1940), Al. Alexianu (<span class="CharOverride-1">Italieni, călători și oaspeți în țările noastre</span>, <span class="CharOverride-1">Creștinism în Dacia</span>), I. Diaconescu, Dragoș Vrânceanu (<span class="CharOverride-1">Ultimele zvârcoliri ale masoneriei și neo-masoneriei</span>), Vladimir Pandele, Constantin D. Chiriță, Ștefan Ion Gheorghe (<span class="CharOverride-1">Conceptul de drept internațional al războiului</span>, conspect după Carl Schmitt). Sub egida <span class="CharOverride-2">B.v.</span> a apărut, între 1 decembrie 1940 și 19 ianuarie 1941, suplimentul „Bunavestire de duminică”, subintitulat de la numărul al doilea „Săptămânalul ilustrat al familiei românești”.  &#9;<span class="Semnatura">M.I.</span></p>
			<p class="Heuristica-PRIMUL"><span class="titlu-12">BUNĂ VESTIRE</span>, publicaţie apărută la Roma, trimestrial, între 1962 şi 1978. Redactori: Flaviu Popan (1962–1968) şi Filip Dozzi (1978). De formatul „Vieţii româneşti” şi având înscris pe copertă mottoul „Nimic nu putem contra adevărului, ci pentru adevăr” (Cor. XIII, 8), revista, al cărei subtitlu este „Organ de zidire creştină”, nu indică un colegiu redacţional ori un colectiv coordonator. Din <span class="CharOverride-1">Cuvânt înainte,</span> care deschide primul număr (ianuarie–martie 1962), se pot descifra intenţiile şi profilul publicaţiei: „Gândul nostru nu e de a crea o bisericuţă a unei provincii sau caste, ci de a îmbrăţişa, într-o largă viziune naţională şi religioasă, în cadrul lozincii anunţate, toate problemele ce i se pot încadra. De aceea toţi care ar avea de spus ceva în vederea realizării programului nostru sunt bineveniţi între noi […] revista noastră nu poate să fie decât un organ de zidire creştină şi un vehicol al adevărului: religios, filosofic, moral, istoric sau de orice ordin ar fi”. Publicaţia apare în două serii: prima (ianuarie 1962 – decembrie 1968), cu un caracter exclusiv religios, nu cuprinde pagini literare sau culturale; păstrând acelaşi subtitlu şi motto, seria a doua, care începe cu un număr dublu (1–2, ianuarie–iunie 1969), are însă o viziune umanistă mai cuprinzătoare şi o deschidere spre alte domenii ale spiritului, depăşind cadrul iniţial. Cu timpul caracterul studiilor şi al articolelor se lărgeşte spre perspectiva istorică şi filologică (Ion Popinceanu, <span class="CharOverride-1">Limba religioasă şi limba superstiţiilor la români</span>; Ştefan Manciulea, <span class="CharOverride-1">Scriitori străini despre vechimea şi numărul străinilor din Transilvania, Banat şi Ungaria</span> etc.), ca și spre studii de istorie literară, cel mai adesea în marginea operei eminesciene (Ion Filip, <span class="CharOverride-1">Eminescu şi ţărănimea</span>; S. St. Marin, <span class="CharOverride-1">Eminescu şi critica italiană. Note şi impresii</span>; V. Paolini, <span class="CharOverride-1">Umanismul lui Eminescu</span>), susținute de grupaje de versuri, comentarii critice, pagini de jurnal, eseuri. Revista include şi o rubrică miscelanee, „Publicaţii sosite la redacţie”, de comentarii pe marginea conținutului revistelor româneşti din ţară şi din exil şi de consemnări ale evenimentelor şi ştirilor culturale. Cei mai importanţi colaboratori sunt Alexandru Gregorian (<span class="CharOverride-1">Itinerarii hispanice</span>,<span class="CharOverride-1"> Colindul ciubărarilor, Jocul îngerilor</span>), George Ciorănescu, care reuneşte sub titlul <span class="CharOverride-1">Preacurata în literatura universală</span> traduceri din poezia religioasă italiană (Francesco d’Assisi, Dante, vicontele de Altamira) și franceză (Francis Jammes, Paul Claudel, Pierre Emmanuel), din <span class="CharOverride-1">Vicleimul castilian</span>, „o venerabilă relicvă literară care precedă şi anunţă viitoarea literatură dramatică spaniolă”. Prozatorului Vintilă Horia, prezent cu pagini de jurnal, Miron Kiropol îi creionează un portret artistic de prestigiu (<span class="CharOverride-1">Întâlnire cu Vintilă Horia</span>). Între colaboratorii importanţi ai revistei pot fi întâlniţi cu pagini eseistice vizând stricta actualitate sau cu ample studii de filosofie a culturii Octavian Vuia (<span class="CharOverride-1">Marxismul şi religia în România, Cât am fost şi cât suntem de independenţi astăzi</span>) şi Radu Enescu (<span class="CharOverride-1">Omul, fiinţă culturală</span>). &#9;<span class="Semnatura">M.P.-C.</span></p>
			<p class="Heuristica-PRIMUL"><span class="titlu-12">BURAC, Andrei</span> (17.VIII.1938, Cârăţăni–Tighina), poet, prozator, dramaturg. Este fiul Marinei (n. Popov) şi al lui Dorofei Burac, ţărani. Mai întâi elev la şcoala de medicină din Bender (1953–1955), apoi felcer, urmează după un timp Institutul de Medicină din Chişinău (1958–1964)  şi devine medic chirurg la spitalul din Căuşeni, iar din 1968 la Chişinău. Frecventează şi cursurile superioare de pe lângă Institutul de Literatură Universală „Maxim Gorki” din Moscova (1975–1977), în perioada următoare dedicându-se exclusiv literaturii. A fost redactor la <span class="CharOverride-1">Enciclopedia moldovenească</span> şi la revista „Columna”, secretar al Filialei din Republica Moldova a PEN-Clubului (1990), apoi preşedinte al Filialei din Chişinău (1998). Este membru, din 1993, în World Academy of Art &amp; Culture şi în World Congress of Poets. I s-au acordat Premiul Uniunii Scriitorilor din Republica Moldova (1998), Premiul UNESCO (2000), Premiul de Excelență al Uniunii Teatrale din Republica Moldova (2004), Medalia „Ion Luca Caragiale” (2008) ş.a.</p>
			<p class="Heuristica-BASE">În poezia din volumele <span class="CharOverride-1">Ispita înfloririi</span> (1970) şi <span class="CharOverride-1">Culegători în amurg</span> (1976) <span class="CharOverride-2">B.</span>, care debutase în presă în 1964, cultivă o specie de ruralism naturalist, înrudit cu al lui Ilarie Voronca şi intrat în simbioză cu intelectualismul, care este mai mult unul de atmosferă reflexivă, de „impresie”. Poezia este marcată treptat de pierderea noţiunii de timp şi de alunecarea într-un spaţiu vid, lipsit de tot ce e viu. Realitatea sufletească se transformă în irealitate spirituală, senzaţiile şi impresiile, potenţate, colorate intens, se conturează ca la un pointilist, autorul fiind, fără îndoială, un neoimpresionist.  „Clipele golite de timp”, singurătatea, tăcerea, senzaţia de îndepărtate, de înstrăinare, de târziu, ceasurile „ce gonesc în ieri, de rătăcire şi trecere” formează axul tematic în paginile din  <span class="CharOverride-1">Cu toată fiinţa spre altundeva </span> (1998). Şi secvenţele nuvelistice ale lui <span class="CharOverride-2">B.</span>, din <span class="CharOverride-1">Întoarcerea lui Traian</span> (1990) bunăoară, sunt instantanee dramatice bine susţinute de momente-cheie de nelinişte sufletească, de alunecări în ireal şi abstract. Plăcerea confesiunii şi pendularea între existent şi inexistent, între un timp concret şi un timp „fără spaţiu”, vid, inconsistent, ca o magmă informă, denotă aceeaşi încercare de regăsire la hotarul incert dintre viaţă, vis şi moarte. <span class="CharOverride-2">B.</span> e şi autor a numeroase piese de teatru şi scenarii radiofonice sau de film, puse în scenă, în ţară şi în afara ei, începând din 1979, când e montată <span class="CharOverride-1">Primăvara în doi</span>, urmată de <span class="CharOverride-1">Iulia</span>, <span class="CharOverride-1">Moartea de după prânz</span>,<span class="CharOverride-1"> Fântâna Anghelinei</span>,<span class="CharOverride-1"> Bufniţa</span>,<span class="CharOverride-1"> Iuda </span> ş.a. Populate în mare parte de tineri cu tot spectrul lor de frământări, dileme, complexe, piesele aduc la rampă personaje plictisite de cotidian şi de convenţii, preferând marginea şi fuga din real. Nevoia de purificare sau dragostea ce sfidează normele se întâlnesc în aceste parabole etice ori poetice, unde sensurile se insinuează cel mai adesea discret, subtextual.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Ispita înfloririi</span>, pref. Grigore Vieru, Chişinău, 1970; <span class="CharOverride-1">Culegători în amurg</span>, postfaţă Mihai Cimpoi, Chişinău, 1976; <span class="CharOverride-1">Perpetuele bucurii</span>, Chişinău, 1977; <span class="CharOverride-1">Primăvara în doi</span>, pref. Leonid Cemortan, Mihai Cimpoi, Ion Gheorghiţă, Chişinău, 1988; <span class="CharOverride-1">Întoarcerea lui Traian</span>, Chişinău, 1990; <span class="CharOverride-1">Orizont vertical</span>, Chişinău, 1990; <span class="CharOverride-1">Cu toată fiinţa spre altundeva</span>, Chişinău, 1998;  <span class="CharOverride-1">Între somn şi veghe</span>, Chişinău, 2005; <span class="CharOverride-1">Asediaţi de cuvinte</span>, Timişoara, 2005; <span class="CharOverride-1">Flacăra din vechile oglinzi</span>, Bucureşti, 2005; <span class="CharOverride-1">Există ore</span>, Chişinău, 2006; <span class="CharOverride-1">Arena</span>, pref. Mihai Cimpoi, Chişinău, 2008.</p>
			<p class="Heuristica___m_RPR"><span class="CharOverride-2">Repere bibliografice:</span> Eliza Botezatu, <span class="CharOverride-1">Ispita înfloririi şi ispita unui debut</span>,<span class="CharOverride-1"> </span>„Cultura”, 1972, 1 aprilie; Grigore Vieru, <span class="CharOverride-1">Răbdare şi frumoasă trudă</span>, LA, 1988, 25 august; Mihai Cimpoi, <span class="CharOverride-1">Amiaza culegătorului</span>, LA, 1988, 25 august; Gheorghe Tomozei, <span class="CharOverride-1">Poeţi basarabeni</span>, L, 1992, 48; Cimpoi, <span class="CharOverride-1">Ist. lit. Basarabia, 219</span>; [<span class="CharOverride-1">Andrei Burac</span>], LA, 1998, 13 august (grupaj special); Grigore Chiper, <span class="CharOverride-1">Virtualul de după</span>, CF, 1998, 11–12; Simion Bărbulescu, <span class="CharOverride-1">Poeţi din diaspora</span>, CL, 2000, 1; <span class="CharOverride-1">Mică encicl.</span>, <span class="CharOverride-1">33–46</span>; Emilian Marcu, <span class="CharOverride-1">„Asediaţi de cuvinte”</span>, CL, 2005, 10; <span class="CharOverride-1">Dicţ. Chişinău</span>, <span class="CharOverride-1">80–82</span>; Rachieru, <span class="CharOverride-1">Poeţi Basarabia</span>, <span class="CharOverride-1">268–272.</span>&#9;<span class="Semnatura">M.C.</span></p>
			<p class="Heuristica-PRIMUL"><span class="titlu-12">BURADA, Maria </span>(15.IV.1812, Iaşi – 11.II.1886, Iaşi), traducătoare. Fiică a şătrarului Ioan Isăcescu, <span class="CharOverride-2">B.</span> a primit o educaţie aleasă în familie (cunoştea limbile greacă, franceză, rusă, germană). În 1831 se căsătoreşte cu vornicul Teodor Burada, autor al unor însemnări memorialistice. Mamă a folcloristului Teodor T. Burada, ea este prima femeie din Moldova care traduce piese de teatru. În 1847 tălmăceşte melodrama în patru acte <span class="CharOverride-1">Clopotarul de la Sf. Pavel</span> de Joseph Bouchardy (o traducere anterioară a acestei piese, datorată lui Petre Teulescu, apăruse la Bucureşti, în 1846). Piesa, care s-a jucat la Iaşi la 15 martie 1848, a stârnit ecou în publicul ieşean din preajma evenimentelor care vor marca anul revoluţionar 1848.</p>
			<p class="Heuristica___mici"><span class="CharOverride-2">Traduceri: </span>Joseph Bouchardy, <span class="CharOverride-1">Clopotarul de la Sf. Pavel</span>, Iaşi, 1849.</p>
			<p class="Heuristica___m_RPR"><span class="CharOverride-2">Repere bibliografice:</span> Iorga, <span class="CharOverride-1">Ist. lit. XIX</span>, III, <span class="CharOverride-1">221</span>; Burada, <span class="CharOverride-1">Ist. teatr.</span>, I, <span class="CharOverride-1">303</span>, II, <span class="CharOverride-1">24–25</span>; Viorel Cosma, <span class="CharOverride-1">Teodor Burada</span>, Bucureşti, 1966, <span class="CharOverride-1">5</span>;<span class="CharOverride-1"> Dicţ. lit. 1900</span>, <span class="CharOverride-1">135. &#9;</span><span class="Semnatura">L.Bd.</span></p>
			<p class="Heuristica-PRIMUL"><span class="titlu-12">BURADA, Teodor</span> (28.VIII.1800, Odobeşti – 14.VII.1866, Iaşi), memorialist. Este fiul Elenei (călugărită mai târziu sub numele Evghenia) şi al preotului Radu Burada. Învaţă mai întâi acasă, după care este trimis, în 1816, la Seminarul de la Socola din Iaşi. Când revine la Odobești, serdarul Constantin Robescu, care îl adoptă, se îngrijeşte de educaţia sa muzicală. Chemat de Ioan Sandu Sturza la Iaşi în 1823, pentru a primi rangul de clucer, este surghiunit în anul următor la mănăstirea Neamţ, sub bănuiala de a se fi amestecat într-un complot împotriva domnitorului. Evadează şi fuge în Ţara Românească, unde funcţionează ca profesor de muzică la Craiova şi Cerneţi. Din 1826 întreprinde o călătorie prin Viena, Trieste, Veneţia. Întors în ţară, se stabileşte, în 1829, la Iaşi, unde obţine ranguri de boierie, de la sluger la mare vornic, iar din 1857 este şi „avocat privileghist” în Moldova. Cu soţia sa, Maria Burada, deschide, în 1831, şcoli în Iaşi, organizează concerte de muzică clasică, acordă sprijin artiştilor. În mai–iulie 1848 şi-a scris memoriile şi sfaturile morale adresate fiilor săi, unul dintre aceştia fiind viitorul folclorist Teodor T. Burada. În aceste însemnări, rămase mult timp în pagini de revistă („Arhiva”, 1908, „Teodor Codrescu”, 1935) sau chiar în manuscris și publicate postum abia în 1998, vornicul istoriseşte cu talent întâmplările din călătorie, spre învăţătură şi cunoaştere. Povestirea are savoarea vechilor cronici, iar stilul este adesea oral, sfătos sau cu intonaţie de predică religioasă. <span class="CharOverride-2">B.</span> a lăsat astfel fiilor săi un document sufletesc, un testament („ca să vă lumineze ochii minții voastre și să vă deie înțelepciune spre păzirea legilor și a îndreptărilor”), dar şi pagini cu valoare literară, alcătuite din perspectiva unui om sensibil, trăitor în miezul unor evenimente zbuciumate. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Testamentul meu</span>, îngr. și postfață Liviu Papuc și Vasile Pop-Luca, Iași, 1998.</p>
			<p class="Heuristica___m_RPR"><span class="CharOverride-2">Repere bibliografice:</span> T. T. Burada, <span class="CharOverride-1">Opere</span>, II, îngr. Viorel Cosma, Bucureşti, 1975, <span class="CharOverride-1">21–24</span>; A.D. Xenopol, <span class="CharOverride-1">Din scrierile vornicului Teodor Burada</span>, „Arhiva”, 1908, 1; A.D. Atanasiu, <span class="CharOverride-1">Din scrierile vornicului Teodor Burada</span>, „Arta română”, 1910, 3–4; Mihail Posluşnicu, <span class="CharOverride-1">Istoria muzicii la români</span>, pref. N. Iorga, Bucureşti, 1928, <span class="CharOverride-1">330–333</span>; Gh. Ghibănescu, <span class="CharOverride-1">Spiţa familiei Burada</span>, „Teodor Codrescu”, 1935, 1; Viorel Cosma, <span class="CharOverride-1">Teodor Burada</span>, Bucureşti, 1966, <span class="CharOverride-1">4–5; Dicţ. lit. 1900, 135</span>; Ilie Dan, <span class="CharOverride-1">Valorizarea unui manuscris</span>, CRC, 1999, 4. &#9;<span class="Semnatura">L.Bd.</span></p>
			<div class="_idGenObjectLayout-1">
				<div id="_idContainer020">
					<div id="_idContainer018" class="Basic-Text-Frame">
						<p class="Titlu-Nume-H">BURADA, Teodor T. </p>
						<p class="Titlu-mic-DATE">(3.X.1839, Iaşi – 17.II.1923, Iaşi), folclorist, etnograf, istoric al teatrului, memorialist. </p>
					</div>
					<div id="_idContainer019" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="11B_1077-1166_Buciu-Buzura-web-resources/image/III_23_161_fata.png" alt="" />
					</div>
				</div>
			</div>
			<p class="Heuristica-PRIMUL">Cărturar de formaţie enciclopedică, în permanent contact cu evenimentele culturale din epocă, <span class="CharOverride-2">B.</span> a moştenit de la tatăl său, Teodor Burada, mare vornic în Moldova, talentul de memorialist, iar de la mama sa, Maria Burada (n. Isăcescu), aparţinând unei vechi familii de boieri moldoveni, înclinaţia spre muzică, literatură şi limbi străine. Învaţă mai întâi în casa părintească, având profesori iluştri ca V. A. Urechia şi Grigore Cobălcescu. Intră în 1856 cadet la Şcoala Militară, pe care o părăseşte după un an, trecând ca elev la Academia din Iaşi (fosta Academie Mihăileană). În 1860 şi 1861 era student la Facultatea de Drept a Universităţii ieşene, ţinând în acelaşi timp, gratuit, un curs de violină la Conservator. Pentru a-şi perfecţiona studiile, pleacă la Paris, unde urmează cursurile Facultăţii de Drept, dar şi Conservatorul de Muzică, fiind primul student din Moldova înscris la această instituţie. Licenţiat în drept în 1865, se întoarce în ţară în anul următor. Ocupă funcţii în magistratură la Roman, Galaţi, Focşani, Constanța şi Iaşi. Stabilit definitiv în Iaşi din 1871, este numit în 1877 profesor de teorie şi solfegiu la Conservator. În 1885 demisionează din magistratură, pentru a rămâne doar profesor de muzică, şi se dedică cu pasiune preocupărilor pedagogice până la pensionarea sa, în 1903. Între timp organiza în scopuri educative concerte populare gratuite. Cu acelaşi scop a scos la Iaşi, între 1875 şi 1877, „Almanah muzical”. A colaborat la publicaţii prestigioase („Convorbiri literare”, „Revista pentru istorie, arheologie şi filologie”, „Românul”, „Arhiva” ş.a.) şi a făcut parte din numeroase societăţi culturale, printre care Junimea (1878), Societatea Amicii Artelor (1886), Societatea Ştiinţifică şi Literară din Iaşi, pe care o va conduce în intervalele 1903–1906 şi 1908–1914. A fost membru corespondent al Academiei Române (1887), propus de B.P. Hasdeu.</p>
			<p class="Heuristica-BASE">Cele dintâi cercetări pe care <span class="CharOverride-2">B. </span>le întreprinde sunt muzicale şi folclorice. A publicat studii de istoria muzicii şi a teatrului, în care a inclus şi teatrul popular, cea mai importantă fiind <span class="CharOverride-1">Istoria teatrului în Moldova</span> (I–II, 1915–1922). Îl pasionau inscripţiile descoperite pe zidurile unor biserici vechi şi urmele preistorice. Rezultatele acestor cercetări i-au inspirat şi pagini literare, căci, în amintirile publicate mai târziu, în „Arhiva”, se regăsesc, povestite cu umor, unele împrejurări care l-au dus la descoperirile amintite. Interesându-se de muzica populară, a ajuns să se ocupe şi de alte laturi ale folclorului românesc (<span class="CharOverride-1">Despre întrebuinţarea muzicei în unele obiceiuri vechi ale poporului român</span>). A cules bocete şi le-a studiat în cadrul ceremonialului de înmormântare la români, urmărit pe zone geografice, fiind printre primii care au subliniat valoarea bocetului ca specie și primul care publică o culegere de bocete populare românești („Convorbiri literare”, 1879). Prioritatea o deţine şi în culegerea sau semnalarea unor cântece populare şi obiceiuri la români (<span class="CharOverride-1">Cântecul cununei, Caloianul). </span>Călătorind prin ţară, el a sesizat diferenţele regionale dintre producţiile folclorice. <span class="CharOverride-1">O călătorie în Dobrogea</span> (1880) este cea dintâi cercetare folclorică de tip monografic care prezintă speciile populare în versuri (colinde, descântece, bocete, balade etc.) în context istoric, geografic şi etnografic. Pe folclorist nu l-a preocupat în primul rând valoarea literară a materialului cules, ci mai degrabă vechimea lui, iar alteori noutatea tematică. În căutare de urme istorice din trecut, îşi începe, în 1882, peregrinările la românii din Peninsula Balcanică şi Asia Mică. N. Iorga l-a numit, într-o frumoasă caracterizare, „pelerin pe toate plaiurile rătăcirilor româneşti”. Scopul său era să atragă atenția atât administrației din ţările străbătute, cât și celor de acasă, asupra condițiilor aspre de viaţă ale românilor din afara graniţelor, spre salvarea lor de la pierderea conștiinței naționale. Aceste călătorii au avut ca rezultat interesante studii cu caracter etnografic şi folcloric. Concepute monografic, lucrările conţin numeroase consideraţii de ordin geografic, istoric, etnografic, folcloric, precum şi poezii, melodii populare şi texte dialectale: <span class="CharOverride-1">Datinile la nunţi ale poporului român din Macedonia, Poezii populare adunate în Macedonia </span>ş.a. Singulare erau preocupările pentru identificarea urmelor dacice în crestăturile plutaşilor pe cherestele sau ale şalgăilor pe droburile de sare. Din 1905 apare în „Arhiva” ciclul de prezentări etnografice descriptive ale unor obiceiuri de peste an şi practici ale poporului român, grupate sub titlul <span class="CharOverride-1">Privelişti şi datini în Moldova</span>. Autorul le va relua, cu adăugiri, în primul capitol din <span class="CharOverride-1">Istoria teatrului în Moldova</span>. <span class="CharOverride-2">B.</span> înţelege teatrul popular într-o accepţie largă, incluzând aici şi alte manifestări cu caracter dramatic: pluguşorul, colinda, steaua. Interesante sunt descrierile minuţioase ale spectacolelor de teatru folcloric (texte, gesturi, mişcări ale actorilor, instrumente). Pentru unele jocuri dramatice (jocul caprei sau turca) este discutată originea, sugerându-se legături cu practici asemănătoare la greci şi romani. Sunt descrise, de asemenea, sorcova, jocul cucilor,  caloianul, scoaterea cailor domneşti la ceair, nunta ţărănească ş.a. Operă de informaţie în primul rând, <span class="CharOverride-1">Istoria teatrului în Moldova</span> se încadra viziunii autorului asupra istoriei generale a teatrului românesc. Modul de prezentare preferat, acela al unei înşiruiri cronologice pe stagiuni, i-a solicitat ani îndelungaţi de muncă. Paginile de memorialistică şi traducerile întregesc portretul acestui cărturar cu largi disponibilităţi. Relatările pline de umor ale experienţelor încercate în călătoriile sale sunt făcute într-un stil vioi şi antrenant. Pus în situaţii neprevăzute, de cele mai multe ori comice, povestitorul, înzestrat cu mult bun-simţ şi isteţime, găseşte rezolvări fericite. <span class="CharOverride-2">B.</span> este primul care a făcut o călătorie la vlahii din Asia Mică, trimişi acolo de împăratul Justinian. În această amintire el explică,  într-o sinteză, scopul călătoriilor sale la românii din străinătate: „Pe aceşti fraţi ai noştri locuind în ţările străine, purtând greul jug al străinismului, i-am cercetat de aproape, vorbind despre ei în destule scrieri ce am publicat”. A.D. Xenopol, în 1904, aprecia că pe tărâm etnografic, folcloristic, arheologic şi literar <span class="CharOverride-2">B.</span> este cel dintâi care s-a interesat de soarta românilor trăitori în diferite ţări, încercând să le redeştepte iubirea pentru muzica şi tradiţiile strămoşilor.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">O călătorie în Dobrogea</span>, Iaşi, 1880; ed. 2, îngr. și pref. Marin Bucur, București, 1962; <span class="CharOverride-1">Despre crestăturile plutaşilor pe cherestele şi alte semne doveditoare de proprietate la români</span>, Iaşi, 1880; <span class="CharOverride-1">Datinile poporului român la înmormântări</span>, Iaşi, 1882; ed. 2, îngr. și pref. I. Oprișan, București, 2006; <span class="CharOverride-1">O călătorie la Muntele Athos</span>, Iaşi, 1884;<span class="CharOverride-1"> Cercetări despre şcoalele româneşti din Turcia</span>, Bucureşti, 1890; <span class="CharOverride-1">O călătorie în satele moldoveneşti din gubernia Cherson (Rusia)</span>, Iaşi, 1893; <span class="CharOverride-1">Cântecul lui Mihai Viteazul la românii din Bithinia (Asia Mică)</span>, Iaşi, 1893; <span class="CharOverride-1">O călătorie la românii din Moravia</span>, Iaşi, 1894; <span class="CharOverride-1">Cercetări despre românii din insula Veglia</span>, Iaşi, 1895; <span class="CharOverride-1">O călătorie în satele româneşti din Istria, </span>Iaşi, 1896;<span class="CharOverride-1"> O călătorie la românii din Silezia austriacă,</span> Iaşi, 1896; <span class="CharOverride-1">O călătorie la românii din gubernia Kamenitz-Podolsc (Rusia)</span>, Iaşi, 1906; <span class="CharOverride-1">O călătorie la vlahii (românii) din Kraina, Croaţia şi Dalmaţia</span>, Iaşi, 1908; <span class="CharOverride-1">Scrierile muzicale ale lui Dimitrie Cantemir, domnitorul Moldovei</span>, Bucureşti, 1911; <span class="CharOverride-1">Istoria teatrului în Moldova</span>, I–II, Iaşi, 1915–1922; ed. 2, îngr. şi pref. I.C. Chiţimia, Bucureşti, 1975; <span class="CharOverride-1">Opere</span>, vol. <span class="CharOverride-1"> </span>I–II, îngr. Viorel Cosma, Bucureşti, 1971–1975, vol. III–IV, Bucureşti, 1978; <span class="CharOverride-1">Puncte extreme ale spaţiului etnic românesc</span>, îngr. şi pref. I. Oprişan, Bucureşti, 2003. <span class="CharOverride-2">Traduceri: </span><span class="CharOverride-1">Deplinele anecdote a lui Balakirev, fostul bufon la curtea lui Petru cel Mare al Rusiei,</span> Iaşi, 1853<span class="CharOverride-1"> (</span>în colaborare cu Constantin şi Mihail Burada).</p>
			<p class="Heuristica___m_RPR"><span class="CharOverride-2">Repere bibliografice:</span> Viorel Cosma, <span class="CharOverride-1">Teodor Burada</span>, Bucureşti, 1966; Chiţimia, <span class="CharOverride-1">Folclorişti, 73–159;</span> <span class="CharOverride-1">Ist. comp. Rom., 44–46;</span> <span class="CharOverride-1">Ist. lit.</span>, III, <span class="CharOverride-1">822–834</span>; Bârlea, <span class="CharOverride-1">Ist. folc., 266–272</span>; Şerban Cioculescu<span class="CharOverride-1">, „Istoria teatrului în Moldova</span>”, RL, 1975, 31, 32; <span class="CharOverride-1">Dicţ. lit. 1900, 135–136; </span>Lucia Berdan, <span class="CharOverride-1">Teodor T. Burada, „pelerin pe toate plaiurile rătăcirilor româneşti”</span>, DL, 1993, 10; <span class="CharOverride-1">Dicţ. scriit. rom., </span>I, <span class="CharOverride-1">406–407</span>; Teodor Vârgolici, <span class="CharOverride-1">Lucrări de etnografie și folcloristică românească</span>, ALA, 2004, 708; Datcu, <span class="CharOverride-1">Dicţ. etnolog.</span>, <span class="CharOverride-1">170–172; </span>Mihai Cozmei, <span class="CharOverride-1">T.T. Burada. Un întemeietor, </span>Iaşi, 2012. &#9;<span class="Semnatura">L.Bd.</span></p>
			<p class="Heuristica-PRIMUL"><span class="titlu-12">BURERIU, Lucian</span> (22.XI.1942, Lugoj), poet, prozator. Este fiul Carolinei-Gisela Bureriu (n. Planinger-Jankowszky), profesoară, şi al lui Romulus Bureriu, funcţionar. Urmează  şcoala elementară şi liceul la Lugoj (1949–1960), apoi este student al Facultăţii de Filologie, secţia română–germană, la Universitatea din Timişoara (1960–1965). A funcţionat ca profesor în localităţile Curtea  (1965–1968) şi Biled (1990–1994) din judeţul Timiş, reporter şi redactor la Radio Timişoara (1968–1972), redactor la revista „Orizont” (1972–1990), bibliotecar la Biblioteca Judeţeană Timiş (1994–2001). A debutat cu poezie (<span class="CharOverride-1">Primul om</span>) în „Scrisul bănăţean” (1960), iar editorial cu volumul de versuri <span class="CharOverride-1">Afectivităţi conştiente</span> (1968). Mai colaborează la „Orizont”, „Luceafărul”, „Gazeta literară”, „România literară”, „Viaţa românească”, „Banat” (Lugoj), „Vestul”, „Vrerea”, „Stavaranije” (Serbia), „Observatorul” (Canada) ş.a.  </p>
			<p class="Heuristica-BASE">De la început, poezia lui <span class="CharOverride-2">B</span>. a fost una de frondă, poetul refăcând imaginea adolescentului teribil, care caută prin atitudini de revoltă un timp al candorii şi un sentiment al solidarităţii. Simte limita spaţiului (<span class="CharOverride-1">Daruri</span>, <span class="CharOverride-1">daruri</span>), înţelegând că nu se poate modela după dorinţa proprie, pe care o revarsă în gesturi grandilocvente. În fapt, umorul şi ironia însoţesc mereu o poezie a deghizării şi subterfugiului, a eschivei şi a măştilor. Din poziţia rebarbativ-adolescentină se nasc şi solidarizarea, „colegialitatea” şi impactul cu marile spirite. Poetul nu se simte complexat, le evocă şi invocă apropiat, chiar cu o uşoară detaşare ironică („Teme-te, Adrian Leverkun, eu sunt viaţa”;  „Johannes Brahms, nu pleca!/ Redă-mi acordurile tragice-ale eroicei materii”; „Alergam, însă Bach ne urmărea, uniform/ Ne opream, însă Bach ne depăşea uniform”). Afectivitatea merge mai mult spre muzică (Bach, Brahms, Vivaldi), pedagogia ei fiind receptată catalitic. Sub şfichiuirea ironiei cad mari nume: „Suntem uneori Goethe, nume dogit, nume de trunchi” (<span class="CharOverride-1">Elegia de la Marienbad</span>); Oedip ar fi „pungaşul acţiunii”, încercând ridicarea unui fals tron al suferinţei. În <span class="CharOverride-1">Hamlet şi fereastra verde</span> revine atmosfera bufă („Îmbătrâneşte Hamlet şi-i rugineşte spada,/ Iar ura-n el şi-a domolit cascada”). De altfel, tonul de bufonadă şi teatralitatea  însoţesc accentuat poezia lui <span class="CharOverride-2">B.</span> Din volumul <span class="CharOverride-1">Marele solsti&#173;ţiu </span> (1989) se pot cita <span class="CharOverride-1">Nocturnă</span>, <span class="CharOverride-1">Candori de ceas</span>, <span class="CharOverride-1">Insomnie</span>, <span class="CharOverride-1">Început de lume</span>, <span class="CharOverride-1">Marea aşteptare</span>, <span class="CharOverride-1">Alb cu orgă</span>, şi aici autorul combinând lirica de idei cu proiecţia destăinuirilor afective, într-un flux care dă forţă şi fluenţă mişcării poetice. Talentul de prozator l-a încercat  <span class="CharOverride-2">B. </span>în două dense şi savuroase volume, intitulate <span class="CharOverride-1">Concert pentru mâna stângă</span> (1978) şi <span class="CharOverride-1">Viaţa refolosibilă </span>(1983), unde foloseşte schiţa, textul epic de repede ochire asupra trăsăturilor definitorii ale unui personaj şi descoperă evenimente şi caractere (<span class="CharOverride-1">Muzica apelor</span>, <span class="CharOverride-1">N-a fost nuntă mai frumoasă</span>,<span class="CharOverride-1"> Scriitorii la ei acasă</span>, <span class="CharOverride-1">Buna vecinătate</span>, <span class="CharOverride-1">Bastionul fericirii</span>, <span class="CharOverride-1">Casa de pe strada umbroasă</span>, <span class="CharOverride-1">Reportaj de la etaj</span> etc.). Scris cu vădită aplecare spre construcţia epică,  <span class="CharOverride-1">Uraganul de fier</span> (1996) este romanul unui topos şi al metamorfozării sale în timp. În cele trei părţi se reface imaginea Timişoarei, din istorie (epoca prinţului Eugeniu de Savoya) până spre contemporaneitate (<span class="CharOverride-1">Căpitan de cursă lungă</span>). Realitatea istorică se îmbină cu ficţiunea, improvizaţia imaginaţiei cu mitul, precum în povestea unor moroni din mlaştinile de lângă cetate. Cu toate că în <span class="CharOverride-1">Hotel California </span>(2012)<span class="CharOverride-1"> </span>prozele-eseu sunt mai extinse, acestea nu trec de un anumit palier valoric, în care de remarcat sunt libertatea expresiei şi structurile epice uşor alambicate. Textele nu au, însă, incisivitatea atitudinii şi savoarea ironiei din proza anterioară.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Afectivităţi conştiente</span>, Bucureşti, 1968;<span class="CharOverride-1"> Concert pentru mâna stângă</span>, Timişoara,  1978; <span class="CharOverride-1">Viaţa refolosibilă</span>, Timişoara, 1983; <span class="CharOverride-1">Marele solstiţiu</span>, Timişoara, 1989; <span class="CharOverride-1">Uraganul de fier</span>, Timişoara,  1996; <span class="CharOverride-1">Hotel California</span>, Timişoara, 2012.</p>
			<p class="Heuristica___m_RPR"><span class="CharOverride-2">Repere bibliografice:</span> Dumitru Micu, <span class="CharOverride-1">„Afectivităţi conştiente”</span>,  GL, 1968, 31 Cornel Ungureanu, <span class="CharOverride-1">„Afectivităţi conştiente”</span>, O, 1968, 10; Camil Baltazar, <span class="CharOverride-1">„Afectivităţi conştiente”</span>, VR, 1968, 10; Marian Odangiu, <span class="CharOverride-1">„Concert pentru mâna stângă”</span>, O, 1979, 16, <span class="CharOverride-1">2</span>; Ruja, <span class="CharOverride-1">Parte</span>, I, <span class="CharOverride-1">260–264</span>; <span class="CharOverride-1">Dicţ. scriit. rom.</span>, I, <span class="CharOverride-1">407–408</span>; Constantin Dram, <span class="CharOverride-1">Timpul, ca erou pozitiv</span>,  CL, 1997, 5; Ion Arieşanu, <span class="CharOverride-1">Printre înţelepţi</span>, Timişoara, 2009, <span class="CharOverride-1">94–97</span>; Popa, <span class="CharOverride-1">Ist. lit.</span>, II, <span class="CharOverride-1">588</span>. &#9;<span class="Semnatura">Al.R.</span></p>
			<p class="Heuristica-PRIMUL"><span class="titlu-12">BURGHIU, Iacob</span> (3.VII.1941, Zăicani–Edineţ – 28.VI.2003, Chişinău), prozator, poet. Este fiul Eudochiei (n. Voinarovschi-Chiaburu) şi al lui Iacob Burghiu, ţărani. Urmează Facultatea de Fizică şi Matematică la Institutul Pedagogic din Bălţi, apoi Facultatea de Regie la Institutul Unional de Cinematografie din Moscova, absolvită în 1969. Între timp a evoluat ca actor pe scena Teatrului Naţional „Vasile Alecsandri” din Bălţi (1958–1960) şi pe aceea a Teatrului Luceafărul din Chişinău (1960–1964). Consultant la Uniunea Scriitorilor, director (1989–1990), apoi prim-viceministru în Ministerul Culturii din Republica Moldova (1991–1994), va fi prim-vicepreşedinte al Uniunii Scriitorilor din Republica Moldova, director al Centrului Naţional de Studii Literare şi Muzeografie „Mihail Kogălniceanu” (1995–1997), consilier prezidenţial (1997–2001). </p>
			<p class="Heuristica-BASE"><span class="CharOverride-2">B.</span> a debutat în 1962 la revista „Nistru”, iar editorial cu o culegere de nuvele, <span class="CharOverride-1">Soare în cârjă</span>, apărută în 1966. Prozatorul dovedeşte predilecţie pentru proza lirică şi pentru naraţiunea de analiză psihologică. A mai publicat poezie „având ca temă fundamentală întoarcerea la izvoare, la rădăcini, spre «mioara originară»” (Mihai Cimpoi), alte volume de nuvele, <span class="CharOverride-1">Fântâna adună apă</span> (1970) şi <span class="CharOverride-1">Lebăda roşie</span> (1981), iar în săptămânalul „Literatura şi arta” i-au fost inserate fragmente din romanul <span class="CharOverride-1">A rămas viţa, a rămas sămânţa</span>. A scris şi piesele de teatru <span class="CharOverride-1">Alexandru Lăpuşneanu </span>şi <span class="CharOverride-1">Cutremurul. </span>S-a impus concomitent în<span class="CharOverride-1"> </span>cinematografie, începând din 1968, prin regia filmelor <span class="CharOverride-1">Colinda</span>, <span class="CharOverride-1">Povârnişul</span>, <span class="CharOverride-1">Casă pentru Serafim</span>, <span class="CharOverride-1">Nu crede ţipătul păsării de noapte</span>, prin scenariile şi regia documentarelor <span class="CharOverride-1">Paralela 47</span>, <span class="CharOverride-1">Balada lemnului</span>, <span class="CharOverride-1">Mama</span>, <span class="CharOverride-1">Pământul nu uită</span>, <span class="CharOverride-1">Vlad Ioviţă</span> ş.a. Şi aici înclină spre metaforă şi simbol, fiind un adept al filmului  poetic.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Soare în cârjă</span>, Chişinău, 1966; <span class="CharOverride-1">Fântâna adună apă</span>, Chişinău, 1970; <span class="CharOverride-1">Lebăda roşie</span>, Chişinău, 1981; <span class="CharOverride-1">Spre o mioară</span>, Chişinău, 1987; <span class="CharOverride-1">Vânturi solare</span>, Chişinău, 1999; <span class="CharOverride-1">Cifre romane pe lespezi de calvar</span>, Chişinău, 2001; <span class="CharOverride-1">Rup spice duminica</span>, Chişinău, 2001; <span class="CharOverride-1">Soră lume</span>, Chişinău, 2001.</p>
			<p class="Heuristica___m_RPR"><span class="CharOverride-2">Repere bibliografice:</span> Mihai Cimpoi,<span class="CharOverride-1"> Iacob Burghiu</span>, în <span class="CharOverride-1">Profiluri</span>, <span class="CharOverride-1">74–78</span>; Mihail Dolgan, <span class="CharOverride-1">Marginalii critice</span>,<span class="CharOverride-1"> </span>Chişinău, 1973, <span class="CharOverride-1">190–199</span>; Nicolae Bătrânu, <span class="CharOverride-1">Fascinaţia sau riscul metaforizării excesive</span>, „Nistru”, 1983, 3; Cimpoi, <span class="CharOverride-1">Ist. lit. Basarabia</span>, <span class="CharOverride-1">205</span>; <span class="CharOverride-1">Dicţ. Chişinău</span>, <span class="CharOverride-1">82–83. &#9;</span><span class="Semnatura">I.C.</span></p>
			<p class="Heuristica-PRIMUL"><span class="titlu-12">BURICEA, Aurel M.</span> (27.X.1943, Ulmu, j. Brăila), poet. A urmat şcoala generală la Ulmu (1950–1957) şi liceul la Galaţi, apoi la Brăila (încheiat în 1961). Absolvent al Facultăţii de Matematică a Universităţii din Galaţi (1966), lucrează peste trei decenii ca profesor de matematică la şcoala din localitatea natală. În anii ’90 devine director al Editurii Danubiu. A debutat în revista „Argeş” (1968). Prezent în <span class="CharOverride-1">Caietul debutanţilor</span>  din 1977, publică primul volum personal de versuri, <span class="CharOverride-1">Sarea neagră a nopţilor</span>, în 1979, cartea având pe copertă un text de recomandare semnat de Fănuş Neagu.</p>
			<p class="Heuristica-BASE">Lirica lui <span class="CharOverride-2">B.</span> constituie, în mare măsură, un fel de „portret-robot” al poeziei româneşti a anilor ’70 din secolulal XX-lea sau, în orice caz, al formulei predominante a acesteia. Poetul nu impresionează prin originalitate. Se regăsesc în textele sale instituirea lirică a unui pannaturism legitimat de sentimentul de participare la viaţa cosmică, perceperea aştrilor, a stihiilor şi mineralelor, a plantelor şi vieţuitoarelor ca părţi integrante ale eului poetic ori, mai degrabă, „vărsarea” eului în natură, împletirea inextricabilă între confesiune şi contemplaţie. Toate îi definesc poezia, dar nu o individualizează ci, dimpotrivă, o ancorează într-un peisaj – cel şaptezecist – în care aceste trăsături, accente şi perspective erau uzuale, dacă nu ubicue. Caracteristice  sunt tonul consecvent elegiac chiar şi în momentele de exultanţă, cenzurarea sentimentului în confidenţa elegiacă, aplecarea statornică spre „melancholie”, preferinţa pentru sonet.  Limbajul şi tehnica expresivă sunt la fel de convenţionale ca şi zestrea ei sentimental-ideatică, fiind pline de ticurile, rutinele şi clişeele metaforizării şaptezeciste, manierizate. În <span class="CharOverride-1">Arhivele cerului</span> (2001) <span class="CharOverride-2">B. </span>a adunat mici eseuri, articole, evocări, cronici, convorbiri, alături de texte referitoare la opera proprie, semnate de scriitori sau de critici.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Sarea neagră a nopţilor</span>, Cluj-Napoca, 1979; <span class="CharOverride-1">Clopote de magneziu</span>, Bucureşti, 1981; <span class="CharOverride-1">Elegii nocturne</span>, Cluj-Napoca, 1988; <span class="CharOverride-1">Poeme de dragoste</span>, Galaţi, 1990; <span class="CharOverride-1">Axiome sacre</span>, Brăila, 1998; <span class="CharOverride-1">Sonete pascale</span>, Brăila, 1999; <span class="CharOverride-1">Arhivele cerului</span>, Brăila, 2001; <span class="CharOverride-1">Haiku</span>,<span class="CharOverride-1"> </span>Ulmu, 2001; <span class="CharOverride-1">Scara din Ulm</span>, Galaţi, 2003; <span class="CharOverride-1">Între număr şi cuvânt</span>, Ulmu, 2004; <span class="CharOverride-1"> Povestea unui suflet, </span>Brăila, 2002; <span class="CharOverride-1">Masca unui înger</span>,<span class="CharOverride-1"> </span>Brăila, 2006; <span class="CharOverride-1">Vama din Rod, </span>Brăila, 2007; <span class="CharOverride-1">Vocaţia prieteniei</span>, I, Ulmu, 2007; <span class="CharOverride-1">Scriitori brăileni de azi</span>,  Brăila, 2008; <span class="CharOverride-1">Umbre de vise</span>, Ulmu, 2008; <span class="CharOverride-1">Cântecul reginei</span>, Brăila, 2009;  <span class="CharOverride-1">Crucea din muguri</span>,<span class="CharOverride-1"> </span> Bucureşti, 2012.</p>
			<p class="Heuristica___m_RPR"><span class="CharOverride-2">Repere bibliografice:</span> Paul Dugneanu, <span class="CharOverride-1">Cântări şi împliniri,</span> LCF, 1979, 49; Laurenţiu Ulici, <span class="CharOverride-1">Implicarea poetică, </span>RL, 1980, 5; Teodor Vârgolici, <span class="CharOverride-1">Meditaţii lirice, </span>RL, 1989, 4; Ion Roşioru, <span class="CharOverride-1">„Axiome sacre”</span>, TMS, 1998, 3; Laurenţiu Ulici, <span class="CharOverride-1">Aurel M. Buricea, un poet religios</span>, L, 2001, 11–12; Lucian Chișu, <span class="CharOverride-1">Nouăzeci și nouă de cărți</span>, Craiova, 2004, <span class="CharOverride-1">42–44; </span>Emilian Marcu, <span class="CharOverride-1">„Masca unui înger“</span>, CL, 2007, 11; Emilian Marcu,  <span class="CharOverride-1">„Scriitori brăileni de azi“</span>, CL, 2009, 2. &#9;<span class="Semnatura">N.Br.</span></p>
			<p class="Heuristica-PRIMUL"><span class="CharOverride-2">BURILEANU, Aristide</span> (22.III.1913, Turnu Severin – ?, New York), critic literar, eseist. Este fiul Viei (n. Athanasiu) și al lui Petre Burileanu, avocat. Absolvent al Facultății de Drept la Universitatea din București, îmbrățișează, din 1936, cariera diplomatică, fiind trimis la Belgrad, Lisabona și Paris. Se află în Portugalia în anii ’40, în  perioada în care şi Mircea Eliade, Leontin Jean Constantinescu şi Victor Cădere se găseau acolo. Rămas în exil, a lucrat ca ziarist la postul de radio Europa Liberă, chiar de la înfiinţarea acestuia în 1950, și ca redactor al Institutului de Documentare al Europei Libere, sub direcţia lui George Ciorănescu. După încheierea mandatului său la München, se stabileşte la New York. </p>
			<p class="Heuristica-BASE"><span class="CharOverride-2">B. </span>colaborează sporadic la presa românească din exil cu foiletoane, recenzii, cronici („La Nation roumaine”, „România viitoare”, „Anotimpuri”, „Apoziția”, unde comentează mai multe romane apărute în țară) sau cu scurte eseuri, dintre care cel despre <span class="CharOverride-1">Craii de Curtea-Veche</span> de Mateiu I. Caragiale („România”, New York, 1956) merită a fi amintit în primul rând, dar și cele despre Hortensia Papadat-Bengescu sau despre <span class="CharOverride-1">Adela</span>, romanul lui G. Ibrăileanu. <span class="CharOverride-2">B. </span>este un critic literar subtil și extrem de sever, cu accentul pus pe cultivarea valorilor expresive ale limbii române, în eseistică frecventând îndeosebi spațiile clasice ale scrisului românesc. La rândul său, ca nuvelist, intră pe tărâmul fantasticului. <span class="CharOverride-1">Vânătoare </span>(„Anotimpuri”, 1955) are un scenariu narativ care, desfășurând un vis schizofrenic infantil, imaginează simbolic căutarea unei ieșiri dintr-un spațiu încercuit, asediat. A doua nuvelă, <span class="CharOverride-1">Soarele negru</span> (apărută tot în „Anotimpuri”, 1955), proiectează o experiență nu mai puțin stranie, dar  și mai evident împinsă spre absurd, răsturnând visul în realitate. <span class="CharOverride-2">A. </span>frecventează cenaclul Apoziţia cu oarecare regularitate şi în colecţia editorială a acestuia publică un volum de însemnări, aforisme şi fragmente memorialistice sub titlul <span class="CharOverride-1">Cartea cu petece</span> (1978), care îi evidenţiază din nou talentul narativ, punând în lumină, de data aceasta, un subtil simţ al ironiei. Anecdoticul, cultivat cu parcimonie, este dublat aici de schiţa de portret penetrantă, bazată pe explorarea unui fond memorialistic resuscitat cu un agil spirit de observaţie, cu obiectivitate şi chiar cu o benefică mizantropie, ce topeşte unda sentimentală subînţeleasă, adesea anulând-o. Aerul vetust al însemnărilor lui <span class="CharOverride-2">B.</span>, cu atâta grijă mimat, ascunde, de fapt, cu „petece”, o realitate a zilei, invitând la meditaţie. Dacă „exilul este un naufragiu”, atunci „insula în care ne mai adăpostim este limba”, spune la un moment dat autorul.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Cartea cu petece</span>, München, 1978.</p>
			<p class="Heuristica___m_RPR"><span class="CharOverride-2">Repere bibliografice: </span>Nicolae Florescu, <span class="CharOverride-1">Aristide Burilean</span><span class="CharOverride-1">u sau Despre vânătorul vânat</span>, JL, 2004, 13–16; <span class="CharOverride-1"> </span>Popa, <span class="CharOverride-1">Ist. lit</span>, I, <span class="CharOverride-1">1092–1093.</span>&#9;<span class="Semnatura">N.F.</span></p>
			<div class="_idGenObjectLayout-1">
				<div id="_idContainer023">
					<div id="_idContainer021" class="Basic-Text-Frame">
						<p class="Titlu-Nume-H">BURILEANU, Dumitru N. </p>
						<p class="Titlu-mic-DATE">(26.X.1869, Turnu Severin – 10.XI.1947, Bucureşti), clasicist, gazetar.</p>
					</div>
					<div id="_idContainer022" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="11B_1077-1166_Buciu-Buzura-web-resources/image/BurileanuDN1.png" alt="" />
					</div>
				</div>
			</div>
			<p class="Heuristica-PRIMUL">Este fiul Anei şi al lui Nicolae Burileanu. A copilărit pe moşia părinţilor săi din fosta plasă Blahniţa, judeţul Mehedinţi. Elev încă la Liceul „Carol I” din Ploieşti, <span class="CharOverride-2">B.</span> publică, în 1888, <span class="CharOverride-1">Elemente de istoria literaturei romane primitive</span>. Urmează în Paris, la Sorbona, Facultatea de Litere. Obţinând, cu ajutorul lui Titu Maiorescu, o bursă pentru a se specializa şi a susţine un doctorat în limba şi literatura greacă, audiază cursurile lui J.-P. Rousselot, Paul Decharme, Maurice Croiset. În 1898 este chemat la Universitatea din Bucureşti, ca profesor suplinitor la Catedra de elenă. Deschide cursul cu <span class="CharOverride-1">Privire generală asupra literaturii elene</span>, prelegerea fiind publicată apoi în „Convorbiri literare”. Obţine doctoratul în litere cu o teză asupra lui Diodor, în acelaşi an, la Bruxelles. Un fragment, <span class="CharOverride-1">Influenţa retoricii asupra istoriei la greci</span>, îi apare în „Noua revistă română”. Profesor agregat din 1901, profesor definitiv din 1906, rămâne mai bine de trei decenii la Catedra de istoria literaturii elene. Va fi şi inspector general al învăţământului secundar (1905), director general al învăţământului superior (1922, 1927). Secretar al Ateneului Român (1934–1939), a fost şi un conferenţiar foarte apreciat. În aceeași perioadă se află printre fondatorii Institutului de Studii Latine. Pe lângă manuale destinate învăţământului secundar şi cursuri universitare, a publicat studii, articole şi recenzii în „Convorbiri literare”, „L’Indépendance roumaine”, „Orpheus”, „Favonius”, „Timocul”, „Anuarul Ateneului Român”, „Conferenţa”, „Cele trei Crişuri”, „Ausonia”, „Revista Fundaţiilor Regale”.</p>
			<p class="Heuristica-BASE">Cu autoritatea erudiţiei, <span class="CharOverride-2">B.</span> pledează pentru o cultură naţională întemeiată pe valorile clasicismului. Dintr-o perspectivă a valorilor perene, cercetează pătrunderea filosofiei greceşti la Roma, scrierile lui Platon, Vergiliu şi Hesiod, teatrul lui Eschil, stăruind asupra îngemănării de apolinic şi dionisiac în tragedia greacă. Alcătuieşte ediţii şcolare de texte comentate din Cicero (<span class="CharOverride-1">Brutus</span>, 1903, <span class="CharOverride-1">Catilinarele</span>, 1935), Teocrit (<span class="CharOverride-1">Ciclopul</span>, 1906), Esop (<span class="CharOverride-1">Fabule alese</span>, 1935), Horaţiu (<span class="CharOverride-1">Ars poetica, </span>1939). Închis după ocuparea Bucureştiului de către armata germană în timpul Primului Război Mondial, dă în însemnările sale despre această experienţă (1918) reuşite pagini de literatură, fixând cu fineţe psihologică, prin repere simbolice, o atmosferă a opresiunii surde.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Elemente de istoria literaturei romane primitive,</span> Bucureşti, 1888; <span class="CharOverride-1">Literatura elenă văzută în dezvoltarea ei istorică</span>, Bucureşti, 1898; <span class="CharOverride-1">Perşii lui Eschil, </span>Bucureşti, 1899; <span class="CharOverride-1">Priviri asupra religiunii şi libertăţii de conştiinţă la greci</span>, Bucureşti, 1900; <span class="CharOverride-1">Note din închisoare subt ocupaţiunea germană</span>, Bucureşti, 1918; <span class="CharOverride-1">Curs de literatura elenă. Elocinţa la greci</span>, I–II, Bucureşti, 1930–1932; <span class="CharOverride-1">Cicerone judecat ca om politic</span>, Bucureşti, 1935. </p>
			<p class="Heuristica___m_RPR"><span class="CharOverride-2">Repere bibliografice:</span> Cornel, <span class="CharOverride-1">Figuri, </span>I, <span class="CharOverride-1">514–515</span>; Bucur, <span class="CharOverride-1">Istoriografia, 294–295. &#9;</span><span class="Semnatura">S.C.</span></p>
			<p class="Heuristica-PRIMUL"><span class="titlu-12">BURLACU, Alexandru</span> (8.VI.1954, Chitai–Chilia), critic şi istoric literar, dramaturg. Este fiul Mariei (n. Râjală) şi al lui Gheorghe Burlacu, ţărani. După absolvirea Şcolii Pedagogice din Cahul (1969–1973), studiază la Facultatea de Filologie a Institutului Pedagogic de Stat „Ion Creangă” din Chişinău (1973–1977). Ulterior, tot la Chişinău,  activează în cadrul Institutului de Limbă şi Literatură al Academiei de Ştiinţe.  Obţine doctoratul în 1986 cu teza <span class="CharOverride-1">Fenomenul simbolizării în poezia moldovenească contemporană</span>, iar în 2000 devine doctor habilitat. Conferenţiar (1998), profesor (2003), deţine funcţia de şef al Catedrei de literatura română şi comparată la Universitatea Pedagogică de Stat „Ion Creangă” din Chişinău (1995). Debutează în 1972 la „Octombrie roşu”, iar cu un volum personal, <span class="CharOverride-1">Critica în labirint</span>, în 1997. Mai e prezent, semnând uneori şi Alexandru Dunăreanu, la „Nistru”, „Basarabia”, „Moldova”, „Literatura şi arta”, „Limba şi literatura moldovenească”, „Revista de lingvistică şi ştiinţă literară”, „Contrafort” „Limba română”, „Convorbiri literare”, „România literară”, „Caiete critice”, „Viaţa românească” ş.a. Participă cu studii la lucrări colective precum <span class="CharOverride-1">Literatura şi contemporaneitatea</span> (1982), <span class="CharOverride-1">Căutări artistice în literatura moldovenească din anii ’70–’80 </span>(1986),<span class="CharOverride-1"> Literatura şi arta Moldovei</span> (I–II, 1985–1986), <span class="CharOverride-1">Istoria literaturii moldoveneşti</span> (III, 1990), <span class="CharOverride-1">Proza basarabeană din sec. al XX-lea. Text, context, intertext </span> (2010) ş.a. Este redactor-şef (director) la revista „Metaliteratură” şi „Philologia”. Împreună cu Alina Ciobanu, a editat <span class="CharOverride-1">Scriitori de la „Viaţa Basarabiei</span>” (1990), antologie de literatură basarabeană interbelică (1918–1944), domeniu care a fost direcţia sa principală de investigaţie din ultimii ani. A fost distins  cu Premiul Uniunii Scriitorilor din Republica Moldova (1997, 1999, 2007), cu Premiul Uniunii Scriitorilor, Filiala Chişinău (2008) ş.a. </p>
			<p class="Heuristica-BASE">În spiritul „noii critici”, <span class="CharOverride-2">B. </span>concepe actul critic ca pe o fenomenologie ce pune accentul în mod prioritar pe studiul structurilor literare şi pe „descrierea unei organizări, sau, mai exact a unei organicităţi interne a operei” (Serge Doubrovski), dedicându-se astfel unei lecturi sistematice. Perspectiva asupra unor opere ale scriitorilor basarabeni, priviţi în raport cu modelul rebrenian sau proustian, se schimbă în funcţie de tehnicele narative, dar şi de fondul existenţial, de psihologia şi filosofia vieţii, de autenticitate, trăirea intimă, adevărul ontic, credibilitatea şi onestitatea confesiunii. Credinţa că pentru postmoderni realitatea este textul însuşi domină analiza operelor prozatorilor C. Stere, Leon Donici, Vasile Vasilache,  Vladimir Beşleagă, Aureliu Busuioc, Paul Goma, Vlad Ioviţă şi a câtorva poeţi, <span class="CharOverride-2">B</span>. recurgând şi la formula „texistenţă”, propusă de postmoderniştii români. Modelele romaneşti şi mitopo(i)etice sunt mereu în câmpul atenţiei, participând la decriptarea pe mai multe paliere: reţelele intertextuale, „sistemele de personaje”, suprapunerea planurilor temporale, poetica, jocul de alterităţi, ciocnirea punctelor de vedere, construcţiile hibride, plurilingvismul, precum la Vladimir Beşleagă. Importantă în analiză este considerată şi urmărirea în detaliu a genezei operei: manuscris, variante, formă definitivă, rescriere, ca în cazul lui Vasile Vasilache, revenire la forma iniţială atunci când intervine editarea literaturii de sertar. Sincronizările cu strategiile poetice postmoderniste, cu „noul antropocentrism” sunt de asemenea urmărite („metaficţiunea”, autoreferenţialitatea). Mai mult decât atât, sunt aplicate studierii unor opere ale autorilor interbelici şi postbelici: Vlad Ioviţă (cu tipurile de eroi ciudaţi şi înstrăinaţi), Magda Isanos (cu relaţionarea tensionată sine/lume), Ion Buzdugan (imaginarul arcadic, biografismul, îmbrăcarea „togăi lui Ovidiu”), Vladimir Cavarnali (autohtonizarea modelului eseninian al „dezrădăcinaţilor”), Grigore Vieru (relaţia poezie – poet, text – existenţă), Dumitru Matcovschi (rescrierea descântecelor, estetica drept est-etică), Nicolae Dabija (poezia poeziei, poetul şi poezia, criza identităţii), Andrei Ţurcanu (exorcizarea demonicului, raportul real – aparent, odiseea iniţiatică), Vasile Romanciuc (etica convenţiilor pure, viziunea unei lumi răsturnate) etc. <span class="CharOverride-2">B</span>. este preocupat şi de fazele socioistorice psihanalizate, vorbind, bunăoară, de coborârea lui Ion Druţă din „căruţa naţiunii”.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Critica în labirint</span>, Chişinău, 1997; <span class="CharOverride-1">Mişcarea literară din Basarabia anilor ’30: atitudini şi polemici</span>, Chişinău, 1999; <span class="CharOverride-1">Proza basarabeană: fascinația modelelor</span>, Chișinău, 1999; <span class="CharOverride-1">Poezia basarabeană și antinomiile ei</span>, Chișinău, 2001; <span class="CharOverride-1">Literatura română din Basarabia. Anii ’20–’30</span>, Chișinău, 2002; <span class="CharOverride-1">Tentația sincronozării</span>, pref. Mihai Cimpoi, Timișoara, 2002; <span class="CharOverride-1">Texistențe, </span>vol.<span class="CharOverride-1"> </span>1:<span class="CharOverride-1"> Drama zborului frânt</span>, Chișinău, 2007,<span class="CharOverride-1"> </span>vol. II:<span class="CharOverride-1"> Scara lui Osiris,</span> Chișinău, 2008, vol. III: <span class="CharOverride-1">Umbra lui Ulysse</span>, <span class="CharOverride-1"> </span>Chișinău, 2012; <span class="CharOverride-1">Vladimir Beșleagă. Po(i)etica romanului</span>, Chișinău, 2009; <span class="CharOverride-1">Proza basarabeană din sec. al XX-lea. Text, context, intertext</span> (în colaborare cu Aliona Grati şi Nina Corcinschi), Chişinău, 2010. <span class="CharOverride-2">Ediţii:</span> <span class="CharOverride-1">Scriitori de la „Viaţa Basarabiei”</span>, Chişinău, 1990 (în colaborare cu Alina Ciobanu).</p>
			<p class="Heuristica___m_RPR"><span class="CharOverride-2">Repere bibliografice:</span> Ion Apetroaie, <span class="CharOverride-1">Literatura basarabeană</span>, CRC, 1991, 18; Mihai Drăgan,  <span class="CharOverride-1">„Scriitori de la «Viaţa Basarabiei»”</span>, „Opinia” (Iaşi), 1991, 19 iulie; Cimpoi,<span class="CharOverride-1"> Ist. lit. Basarabia</span>, <span class="CharOverride-1">276</span>; Victor Cirimpei, <span class="CharOverride-1">Un început de triptic al vieţii literare basarabene</span>, LA,1999, 8 iulie; Alina Ciobanu, <span class="CharOverride-1">Fascinaţia modelelor sau Dialogul textelor</span>, „Basarabia”, 2000, 1–3; Dan Mănucă, <span class="CharOverride-1">Obsesii regionaliste</span>, CL, 2003, 1; Ciocanu, <span class="CharOverride-1">Vase comunicante</span>, <span class="CharOverride-1">98–106</span>; Iulian Ciocan, <span class="CharOverride-1">Fascinaţia începuturilor</span>, VBA, 2007, 1; Aliona Grati, <span class="CharOverride-1">„Texistenţe” (I)</span>, TP, 2008, decembrie; Grigore Chiper, <span class="CharOverride-1">Reabilitarea unui trecut literar defectuos</span>, CF, 2010, 7–8; Apetri, <span class="CharOverride-1">Atitudini</span>, <span class="CharOverride-1">122–124.</span> &#9;<span class="Semnatura">M.C.</span></p>
			<p class="Heuristica-PRIMUL"><span class="titlu-12">BURLACU, Doru George</span><span class="CharOverride-2"> </span>(16.IX.1957, Făgăraş), critic şi istoric literar. Este fiul Iuliei Burlacu (n. Stan-Glodeanu) şi al lui Gheorghe Burlacu, contabili. Absolvent al Liceului nr. 2 din Făgăraş (1976), a urmat cursurile Facultăţii de Filologie a Universităţii „Babeş–Bolyai” din Cluj-Napoca (1977–1982). Ulterior este profesor în învăţământul secundar, la Şcoala Generală din Lisa (1982–1990) și la Şcoala Generală nr. 4 din Făgăraş (1990–1994). Din 1994 este cercetător la Institutul de Lingvistică şi Istorie Literară „Sextil Puşcariu” din Cluj-Napoca, unde concomitent, în calitate de cadru didactic asociat, predă la Universitatea „Babeş–Bolyai” (1995–2002) şi la Universitatea „Avram Iancu” (1998–2006). Debutează în „Steaua” (1985),<span class="CharOverride-1"> </span>iar<span class="CharOverride-1"> </span>editorial cu volumul <span class="CharOverride-1">Revenirea la Maiorescu </span>(<span class="CharOverride-1">1963–1993</span>),<span class="CharOverride-2"> </span>apărut în<span class="CharOverride-2"> </span>1997. A fost redactor-şef al revistei „Pagini literare” (Făgăraş, 1990) şi mai este prezent în „Tribuna”, „Vatra”, „Studia Universitatis «Babeş–Bolyai»”, „Luceafărul” şi „România literară”. Participă la realizarea unor lucrări colective: <span class="CharOverride-1">Dicţionarul cronologic al romanului tradus în România de la origini până la 1989 </span>(2005), <span class="CharOverride-1">Dicţionarul cronologic al romanului românesc. 1990–2000</span> (2011) ş.a.</p>
			<p class="Heuristica-BASE">Sub aparenţa unui demers istorico-literar aplicat scrisului românesc, <span class="CharOverride-2">B. </span>practică o critică de factură culturală, orientată spre înţelegerea dominantelor identitare. Recursul sistematic la „clasici” e justificat însă nu de exerciţiul hermeneutic, ci de calificarea unei simptomatologii. Criticul urmăreşte temele recurente, istoriile exemplare, ordonarea ciclică a seriilor literare pentru a recupera, ca mobil al acestei repetiţii, acţiunea constantă a spiritului naţional. Proiectul, explicitat în <span class="CharOverride-1">Glose la „neaşezare”. Ipostaze literare ale ethosului românesc </span>(I–II, 2002–2010), este deja vizibil în cartea de debut, <span class="CharOverride-1">Revenirea la Maiorescu</span>, la origine teză de doctorat (susţinută în 1995) dedicată receptării postbelice a operei maioresciene. Studiul propune lectura contextului politic al epocii contemporane prin prisma unei „legi” a culturii române identificate de E. Lovinescu încă din 1943: reîntoarcerea la figura tutelară a criticului junimist în condiţii de confuzie valorică. De aceea, revenind asupra episodului de dezgheţ ideologic din 1963, când, după mai mulţi ani de interdicţie, opera lui Titu Maiorescu a fost reintegrată în circuitul valorilor literaturii române, <span class="CharOverride-2">B.</span> deplasează accentul de pe circumstanţele politice pe constantele istoriei intelectuale româneşti. Cărţile din seria<span class="CharOverride-1"> Glose la „neaşezare” </span>adâncesc reflecţia asupra tiparelor etnice, constituind o „monografie” a tendinţelor centrifuge din structura românităţii. <span class="CharOverride-2">B.</span> îşi propune să alcătuiască, printr-o relectură a mărturiilor literare, un corpus alternativ al reprezentării etnice: în locul trăsăturilor pozitive invocate în mod obişnuit, e adusă o colecţie de stereotipuri negative. Cele două volume, <span class="CharOverride-1">De la origini până la Dimitrie Cantemir </span> şi <span class="CharOverride-1">Veacul al XIX-lea. Călătorii</span>, privesc un interval istoric amplu, din Antichitate până la mijlocul secolului al XIX-lea, şi se articulează în două etape distincte, în funcţie de norma care măsoară „deviaţiile” etosului românesc. Literatura veche identifică metehnele în raport cu regula morală a cumpătării, în vreme ce în epoca modernă ele sunt determinate în funcţie de idealul iluminist al civilizaţiei. </p>
			<p class="Heuristica___mici"><span class="CharOverride-2">SCRIERI</span>: <span class="CharOverride-1">Revenirea la Maiorescu (1963–1993)</span>, Cluj-Napoca, 1997; <span class="CharOverride-1">Voci ale literaturii</span>, Cluj-Napoca, 1998; <span class="CharOverride-1">Glose la „neaşezare”. Ipostaze literare ale ethosului românesc</span>,<span class="CharOverride-1"> </span>I–II, Cluj-Napoca, 2002–2010; <span class="CharOverride-1">New-Yorkul pe româneşte. Patru feluri de a fi</span>, pref. Theodor Damian, Cluj-Napoca, 2008. <span class="CharOverride-2">Ediţii: </span>Constantin Fântâneru, <span class="CharOverride-1">Jurnale</span>,<span class="CharOverride-1"> </span>Cluj-Napoca, 2012 (în colaborare cu Aurel Sasu şi Liliana Burlacu).<span class="CharOverride-1"> </span><span class="CharOverride-2">Traduceri: </span>Lucian Boz, <span class="CharOverride-1">Scrisori din exil</span>, îngr. Mircea Popa, Cluj-Napoca, 2001 (în colaborare cu Călin Teutişan şi Rozalia Groza).</p>
			<p class="Heuristica___m_RPR"><span class="CharOverride-2">Repere bibliografice</span>: Horea Poenar, <span class="CharOverride-1">Învăluirea inter&#173;pretă</span><span class="CharOverride-1">rii şi punerea în ordine a analizei</span>, ST, 1998, 4–5; Florin Mihăilescu, <span class="CharOverride-1">Maiorescu peste mode şi timp</span>, VR, 1998, 6; Dan Milcu, <span class="CharOverride-1">Permanenta actualitate a lui Maiorescu</span>, L, 1998, 29; Anca Noje, <span class="CharOverride-1">„Voci ale literaturii”</span>, ST, 1999, 5–6; Alex Goldiş, <span class="CharOverride-1">Neaşezarea</span>, ST, 2003, 7–8; Elena Butuşină, <span class="CharOverride-1">Ipostaze literare ale ethosului românesc</span>, ST, 2010, 10–11; Irina Petraş, <span class="CharOverride-1">Un nume uitat</span>, RL, 2012, 18. &#9;<span class="Semnatura">A.Td.</span></p>
			<p class="Heuristica-PRIMUL"><span class="titlu-12">BURLĂNESCU-ALIN, Nicolae</span> (14.VIII.1869, Burlani, j. Gorj – 20.IX.1912, Bisericani, j. Neamţ), poet, dramaturg. Şi-a petrecut copilăria în satul Burlani, baştina părinţilor săi, Elisaveta şi Nicolae Burlan, cizmar. Cu o întrerupere de trei ani, când intră în armată (primind gradul de sergent), face liceul la Craiova (1892). Se înscrie, în Bucureşti, la Facultatea de Litere şi la Drept, luându-şi licenţa în 1900. A fost institutor şi director de şcoală la Zimnicea (1892–1894), copist-caligraf la Ministerul de Interne (unde ajunge şef de birou), corist la Opera din Bucureşti, judecător la Hârşova, iar după ce, în 1901, se stabileşte la Craiova, avocat, inspector financiar, funcţionar de prefectură, profesor la Şcoala Comercială. A mai îndeplinit funcţia de contabil fiscal pentru judeţul Gorj (1901), precum şi pe aceea de director al Poliţiei din Târgu Jiu (1903). </p>
			<p class="Heuristica-BASE"><span class="CharOverride-2">B.-A. </span>a scris mult, la început sub înrâurirea lui Béranger, publicând în reviste craiovene şi în unele din Bucureşti. Debutul şi-l face în 1891 la „Revista şcoalei”. În rest, colaborează la „Adevărul”, „Adevărul ilustrat”, „Lumea nouă ştiinţifică şi literară”, „Revista nouă”, „Noua revistă olteană”, „Curierul Olteniei” (e în redacţie), „Revista literară”, „Generaţia viitoare”, „Foaie interesantă”, „Familia”, „Liberalul”, „Naţionalul”, „Universul”, „Românul” ş.a. A mai semnat Alin, N. B. Alin, N. Burlănescu, Nicol Burlănescu-Alin. A scos el însuşi o revistă, „Speranţa” (1902–1903), la Târgu Jiu. Figura şi în comitetul de redacţie al revistei „Vorbe bune” (Balş, 1904–1907). Lirica lui <span class="CharOverride-2">B.-A.</span>, poet famelic şi boem incorigibil, e o spovedanie amară, păstrând, în confesivitatea ei, o anume decenţă a suferinţei. Tonalitatea versurilor, încă de la primul volum, <span class="CharOverride-1">Singurătate</span> (1892), rămâne elegiacă. La fel, în <span class="CharOverride-1">Din vravuri</span> (1894) şi <span class="CharOverride-1">Sonete</span> (1904). Chiar şi clipele de veselie sunt umbrite de tristeţe. În poezia erotică îngânările lui sunt ale unui eminescianizant, mergând până la pastişă. Unde inspiraţia se mai primeneşte e în contact cu „cântările poporului”, cu doinele şi baladele, al căror spirit îl asimilează cu o destul de exactă intuiţie, ca în <span class="CharOverride-1">Doine olteneşti</span> (1896). O poftă de viaţă îl însufleţeşte aici, nestăvilit, pe trubadurul singurătăţii, risipindu-i melancolia. A mai scris (sau a tradus) fabule, iar în 1910 şi-a tipărit o plachetă intitulată <span class="CharOverride-1">Epigrame</span>. Proza – nuvele, schiţe, povestiri, e lipsită de relief. Ca autor dramatic, e mai interesant prin proiecte, pe care însă nu le-a prea dus la bun sfârşit. O alegorie naivă este <span class="CharOverride-1">Lew</span> (1899), poemă dramatică pe muzică de Antonio Giuliani. <span class="CharOverride-1">Salba de aur</span> (1907) foloseşte versuri populare, îndeosebi din folclorul magic. Mai reuşită ar fi farsa <span class="CharOverride-1">Două cumetre</span> (1899), care s-a jucat la Teatrul Naţional din Bucureşti şi care se bizuie pe comicul de situaţie, dar îşi trage hazul mai ales din limbuţia nostimă a personajelor. <span class="CharOverride-2">B.-A.</span>, care a scris şi cronică teatrală, s-a făcut cunoscut şi prin transpunerea în româneşte a libretelor unor opere şi operete (<span class="CharOverride-1">Carmen</span> de Georges Bizet, <span class="CharOverride-1">Gioconda</span> de Amilcare Ponchielli, <span class="CharOverride-1">Andrea Chenier</span> de Umberto Giordano, <span class="CharOverride-1">Clopotele din Corneville</span> de R. Planquette) şi a unor vodeviluri. A tradus poezie din Berta Galeron de Calonne, Béranger, Schiller ş.a. Tălmăcirile sale sunt din franceză şi italiană, germană şi engleză, ceea ce denotă cultură.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Singurătate</span>, Craiova, 1892; <span class="CharOverride-1">Din vravuri</span>, Bucureşti, 1894; <span class="CharOverride-1">Doine olteneşti</span>, Craiova, 1896; <span class="CharOverride-1">Cholera soacrelor</span>, Craiova, 1899; <span class="CharOverride-1">Două cumetre</span>, Craiova, 1899; <span class="CharOverride-1">Lew</span>, Craiova, 1899; <span class="CharOverride-1">În amintirea Domnului Tudor Vladimirescu</span>, Târgu Jiu, 1902; <span class="CharOverride-1">Cântări</span>, I–VI, Craiova, [1903]; <span class="CharOverride-1">Sonete</span>, Craiova, 1904; <span class="CharOverride-1">Salba de aur</span>, Craiova, 1907; <span class="CharOverride-1">Proză</span>, Craiova, 1907; <span class="CharOverride-1">Poezii</span>, Craiova, 1907; <span class="CharOverride-1">Epigrame</span>, Craiova, 1910. <span class="CharOverride-2">Traduceri: </span>[Berta Galeron de Calonne, Béranger, Marc Monnier, Schiller], în <span class="CharOverride-1">Din vravuri</span>, Bucureşti, 1894.</p>
			<p class="Heuristica___m_RPR"><span class="CharOverride-2">Repere bibliografice: </span>I. C. Popescu-Polyclet, <span class="CharOverride-1">Reliefuri</span>, Craiova, [1940], <span class="CharOverride-1">213–237</span>; Călinescu,<span class="CharOverride-1"> Ist. lit. </span>(1941), <span class="CharOverride-1">498</span>, <span class="CharOverride-1">Ist. lit. </span>(1982), <span class="CharOverride-1">563–564</span>; Călinescu, <span class="CharOverride-1"> Opere, </span> VII, <span class="CharOverride-1">621–628</span>; Firan, <span class="CharOverride-1">Macedonski-Arghezi,</span> <span class="CharOverride-1">94–95</span>; Ion Tarbac, <span class="CharOverride-1">Poezia trăirii unei vieţi zbuciumate</span>, Târgu Jiu, 1997; Cristea, <span class="CharOverride-1">Teleorman</span>, <span class="CharOverride-1">88–89</span>; Ion Mocioi, <span class="CharOverride-1">Poetul Nicolae Burlănescu-Alin</span>, Târgu Jiu, 2010. &#9;<span class="Semnatura">F.F.</span></p>
			<div class="_idGenObjectLayout-1">
				<div id="_idContainer026">
					<div id="_idContainer024" class="Basic-Text-Frame">
						<p class="Titlu-Nume-H">BUSUIOC, Aureliu </p>
						<p class="Titlu-mic-DATE">(26.X.1928, Cobâlca, azi Codreanca–Orhei – 8.X.2012, Chişinău), poet, prozator, dramaturg, traducător. </p>
					</div>
					<div id="_idContainer025" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="11B_1077-1166_Buciu-Buzura-web-resources/image/BusuiocAurelisu.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Olgăi (n. Zaporojanu) şi al lui Alexandru Busuioc. Urmează Liceul „Alecu Russo” din Chişinău între 1938 şi 1944; ultimele clase şi bacalaureatul le trece, refugiat fiind, la Liceul „C. Diaconovici-Loga” din Timişoara. În 1948–1949 a fost elev la Şcoala Militară de Ofiţeri din Sibiu, dar este trimis de oficialităţi într-un lagăr la Sighet, apoi la Chişinău, împreună cu părinţii. În 1951–1952 studiază la Institutul Pedagogic „Ion Creangă” din Chişinău. Mai întâi redactor la Editura de Stat, din 1957 a fost redactor-şef adjunct la „Chipăruş”,  redactor-şef la „Scânteia leninistă”, „Tânărul leninist”, „Tinerimea Moldovei” şi mai târziu, din 1977 până în 1986, membru în conducerea Uniunii Scriitorilor din RSS Moldovenească. I s-au acordat numeroase distincţii şi premii, printre care Premiul de Stat (1996) şi Ordinul Republicii (2001).</p>
			<p class="Heuristica-BASE"><span class="CharOverride-2">B.</span> debutează editorial în 1955 cu placheta <span class="CharOverride-1">La pădure</span>, cuprinzând versuri destinate copiilor. Aceloraşi cititori le sunt dedicate şi alte culegeri: <span class="CharOverride-1">Aventurile lui Nătăfleaţă</span> (1961), <span class="CharOverride-1">Cizmele cocostârcului</span> (1967), <span class="CharOverride-1">Noile aventuri ale lui Nătăfleaţă</span> (1978). Alte cărţi – <span class="CharOverride-1">Prafuri amare</span> (1955),<span class="CharOverride-1"> Piatra de încercare </span>(1958),<span class="CharOverride-1"> În alb şi negru</span> (1977) – vehiculează frecvent motive satirice curente, preluate cu luciditate ironică şi autoironică, dar nu o dată şi locuri comune propagandistice. Limbajul poetic este modelat după versul clasic, într-o formulă suplă, susținută de autenticitatea sentimentului și de muzicalitatea expresiei, confesiunea, ca și privirea, mai cu seamă zeflemitoare, spre lumea din jur, dovedindu-se modernă, deseori chiar proaspătă. Umorul, ironia ori parodia şi şarja sunt folosite şi în romanele <span class="CharOverride-1">Singur în faţa dragostei</span> (1966), acesta, ca şi următorul, <span class="CharOverride-1">Unchiul din Paris</span> (1973), fiind tradus în mai multe limbi şi dramatizat, <span class="CharOverride-1">Local ploi de scurtă durată</span> (1986). Dialogul este vioi, acţiunea se desfăşoară dinamic, s-ar spune cinematografic. Câteva romane de un dramatism autentic, din care nu lipsesc elementul parodic şi viziunea lucidă, incitant grotescă din când în când, asupra istoriei Basarabiei şi basarabenilor, încununează eforturile lui <span class="CharOverride-2">B.</span> în domeniul prozei epice, precum în <span class="CharOverride-1">Pactizând cu diavolul </span> (2000), care produce o înnoire de principiu prin importanţa subiectului şi a personajelor, prin stilul sclipitor al naraţiunii, scriitura fiind întemeiată pe fixarea laconică a amănuntului, a gestului şi a replicilor. Urmează <span class="CharOverride-1">Spune-mi Gioni sau Învăţăturile veteranului KGB Verdikurov către nepotul său</span> (2003), „o antiutopie comunistă” (Mihai Cimpoi), <span class="CharOverride-1">Hronicul Găinarilor</span> (2006), <span class="CharOverride-1">Şi a fost noapte… </span>(2012) ş.a. <span class="CharOverride-2">B.</span> este şi un dramaturg înzestrat, abil în construirea succesiunii de replici, piesele lui – <span class="CharOverride-1">Radu Ştefan Întâiul şi ultimul</span>, <span class="CharOverride-1">Şi sub cerul acela…</span>,<span class="CharOverride-1"> Toate trei anotimpurile </span>– fiind reprezentate, nu fără obstacole, pe scenele din Chişinău, Bălţi, Cahul, dar şi la Botoşani. Se adaugă la activitatea lui fecundă traducerile din poezia şi proza rusă şi sovietică (A.S. Puşkin, N.V. Gogol, A.P. Cehov, Mihail Şolohov, Aleksandr Blok, Evgheni Evtuşenko, Aleksandr Tvardovski ş.a.), dar nu numai, transpunând, probabil prin intermediul limbii ruse, și din Guy de Maupassant, Truman Capote, Jack London ş.a.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">La pădure</span>, Chişinău, 1955; <span class="CharOverride-1">Prafuri amare</span>, Chişinău, 1955; <span class="CharOverride-1">Piatra de încercare,</span> Chişinău, 1958; <span class="CharOverride-1">Aventurile lui Nătăfleaţă</span>, Chişinău, 1961; <span class="CharOverride-1">Firicel de floare rară</span>, Chişinău, 1961; <span class="CharOverride-1">Dor, </span>Chişinău, 1963; <span class="CharOverride-1">Poezii</span>, Chişinău, 1964; <span class="CharOverride-1">Singur în faţa dragostei, </span>Chişinău, 1966; <span class="CharOverride-1">Cizmele cocostârcului</span>, Chişinău, 1967; <span class="CharOverride-1">Versuri</span>, Chişinău, 1967; <span class="CharOverride-1">Marele răţoi Max</span>, Chişinău, 1968; <span class="CharOverride-1">Şi sub cerul acela</span>, Chişinău, 1971; <span class="CharOverride-1">Unchiul din Paris</span>, Chişinău, 1973; <span class="CharOverride-1">Singur în faţa dragostei. Unchiul din Paris</span>, Chişinău, 1975; <span class="CharOverride-1">În alb şi negru</span>, Chişinău, 1977; <span class="CharOverride-1">Noile aventuri ale lui Nătăfleaţă</span>, Chişinău, 1978; <span class="CharOverride-1">Scrieri alese</span>, pref. Mihai Cimpoi, Chişinău, 1981; <span class="CharOverride-1">Local ploi de scurtă durată</span>, Chişinău, 1986; <span class="CharOverride-1">Îmblânzirea maşinii de scris</span>, Chişinău, 1988; <span class="CharOverride-1">Plimbătorul de purici</span>, Chişinău, 1992; <span class="CharOverride-1">Concert</span>, pref. Ion Ciocanu, Chişinău, 1993; <span class="CharOverride-1">Lătrând la lună</span>, Chişinău, 1997; <span class="CharOverride-1">Pactizând cu diavolul</span>, Chişinău, 2000; <span class="CharOverride-1">Întâmplări cu Nătăfleaţă</span>, Chişinău, 2003; <span class="CharOverride-1">Spune-mi Gioni sau Învăţăturile veteranului KGB Verdikurov către nepotul său</span>,<span class="CharOverride-1"> </span>Chişinău, 2003; <span class="CharOverride-1">D’ale vânătorii</span>, Chişinău, 2005; <span class="CharOverride-1">Hronicul Găinarilor</span>,<span class="CharOverride-1"> </span>Chişinău, 2006;<span class="CharOverride-1"> Când bunicul era nepot…</span>,<span class="CharOverride-1"> </span>Chişinău, 2008; <span class="CharOverride-1">O sumă de cuvinte</span>,<span class="CharOverride-1"> </span>Chişinău, 2008; <span class="CharOverride-1">Sfredeluş</span>,<span class="CharOverride-1"> </span>Chişinău, 2009; <span class="CharOverride-1">Vizavi de vizavarză</span>,<span class="CharOverride-1"> </span>Chişinău, 2010; <span class="CharOverride-1">101 de poeme</span>,<span class="CharOverride-1"> </span>Chişinău, 2010;  <span class="CharOverride-1">Şi a fost noapte…</span>,<span class="CharOverride-1"> </span>Chişinău, 2012. <span class="CharOverride-2">Traduceri:</span> Aleksandr Griboedov, <span class="CharOverride-1">Mintea-i cu bucluc</span>, Chişinău, 1954; O. Henry, <span class="CharOverride-1">Povestiri</span>,<span class="CharOverride-1"> </span>Chişinău, 1957, <span class="CharOverride-1">Căpetenia pieilor roşii</span>, Chişinău, 1964, <span class="CharOverride-1">Nuvele</span>, Chişinău, 1985; Aleksandr Blok, <span class="CharOverride-1">Opere alese</span>, Chişinău, 1958 (în colaborare cu Igor Creţu), <span class="CharOverride-1">Versuri</span>, Chişinău, 1965 (în colaborare cu Igor Creţu); Fiodor Tiutcev, <span class="CharOverride-1">Versuri alese</span>, Chişinău, 1963 (în colaborare cu Igor Creţu); Jaroslav Hašek, <span class="CharOverride-1">O lecţie de religie</span>, Chişinău, 1964; Guy de Maupassant, <span class="CharOverride-1">Unchiul Sosten</span>, Chişinău, 1964; Truman Capote, <span class="CharOverride-1">Cu sânge rece</span>, Chişinău, 1968; Mihail Şolohov, <span class="CharOverride-1">Donul liniştit</span>, Chişinău, 1971<span class="CharOverride-1"> </span>(în colaborare cu Alexandru Cosmescu); Aleksandr Kuprin, <span class="CharOverride-1">Elefantul</span>, Chişinău, 1977; Jack London, <span class="CharOverride-1">Călcâiul de fier</span>, Chişinău, 1982 (în colaborare cu A. Rumu); A.S. Puşkin, <span class="CharOverride-1">Micile tragedii</span>, Chişinău, 1984; A.P. Cehov, <span class="CharOverride-1">Casa cu mezanin</span>, Chişinău, 1985; Evgheni Evtuşenko, <span class="CharOverride-1">Versuri</span>, Chişinău, 1986 (în colaborare cu Gh. Vodă); Aleksandr Tvardovski, <span class="CharOverride-1">Poezii şi poeme</span>, Chişinău, 1990; N.V. Gogol, <span class="CharOverride-1">Opere</span>, I, îngr. Emil Iordache, Iaşi, 1999 (în colaborare cu Alexandru Cosmescu şi Igor Creţu).</p>
			<p class="Heuristica___m_RPR"><span class="CharOverride-2">Repere bibliografice:</span> Cimpoi, <span class="CharOverride-1">Alte disocieri</span>, <span class="CharOverride-1">32–37</span>;  Gheorghe Chira, <span class="CharOverride-1">Aureliu Busuioc</span>, în <span class="CharOverride-1">Profiluri</span>, <span class="CharOverride-1">79–86</span>; <span class="CharOverride-1"> </span>Anatol Gavrilov, <span class="CharOverride-1">Reflecţii asupra romanului</span>, Chişinău, 1984, <span class="CharOverride-1">132–156</span>; Nicolae Bileţchi<span class="CharOverride-1">, Romanul şi contemporaneitatea, </span>Chişinău, 1984, <span class="CharOverride-1">passim</span>; Ion Ciocanu, <span class="CharOverride-1">Dialog continuu</span>, Chişinău, 1990, <span class="CharOverride-1">190–200</span>; Iulian Ciocan, <span class="CharOverride-1">Resurecţia veteranului</span>, CF, 1997, 10–11; Ciocanu, <span class="CharOverride-1">Lit. rom.</span>, <span class="CharOverride-1">163–168</span>, <span class="CharOverride-1">335–340</span>;<span class="CharOverride-1"> </span>Cimpoi, <span class="CharOverride-1">Critice</span>, III, <span class="CharOverride-1">192–195</span>; Ion Simuţ, <span class="CharOverride-1">Un romancier basarabean</span>,<span class="CharOverride-1"> </span>RL, 2005, 18; <span class="CharOverride-1">Mică encicl.</span>,<span class="CharOverride-1"> 47–56</span>; Dolgan, <span class="CharOverride-1">Poezia</span>,<span class="CharOverride-1"> 378–387</span>; [<span class="CharOverride-1">Aureliu Busuioc</span>], „Metaliteratură”, 2008, 3–4 (grupaj special); Alex. Ştefănescu,<span class="CharOverride-1"> Aureliu Busuioc</span>, RL, 2008, 41; Andrei Ţurcanu, „<span class="CharOverride-1">Hronicul Găinarilor”</span>,<span class="CharOverride-1"> </span>LA, 2008, 4 decembrie; Burlacu, <span class="CharOverride-1">Texistenţe</span>,<span class="CharOverride-1"> </span>II, <span class="CharOverride-1">129–146</span>; <span class="CharOverride-1">Aureliu Busuioc. Biobibliografie</span>, Chişinău, 2010; <span class="CharOverride-1">Dicţ. Chişinău</span>, <span class="CharOverride-1">85–87</span>; Rachieru, <span class="CharOverride-1">Poeţi Basarabia</span>, <span class="CharOverride-1">131–137.</span>&#9;<span class="Semnatura">I.C.</span></p>
			<div class="_idGenObjectLayout-1">
				<div id="_idContainer029">
					<div id="_idContainer027" class="Basic-Text-Frame">
						<p class="Titlu-Nume-H">BUSUIOCEANU, Alexandru </p>
						<p class="Titlu-mic-DATE">(10.VI.1896, Slatina – 23.III.1961, Madrid), poet, eseist. </p>
					</div>
					<div id="_idContainer028" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="11B_1077-1166_Buciu-Buzura-web-resources/image/Busuioce0nuAl.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Alexandrinei (n. Ionescu) şi al lui Alexandru Busuioceanu, funcționar. Absolvent al Liceului „Sf. Petru și Pavel” din Ploiești (1914) și al Facultăţii de Litere şi Filosofie a Universităţii din Bucureşti (1920), doctor în istoria artelor (1925) al aceleiaşi universităţi, cu o teză intitulată <span class="CharOverride-1">Un ciclu de fresce din secolul al XI-lea: San Urbano alla Caffarella</span>, <span class="CharOverride-2">B.</span> face studii de specialitate la Viena, la Școala Română din Roma şi la Berlin (1920– 1925). Mai întâi profesor în învățământul secundar din Cluj și București, din 1929 este docent şi din 1932 conferenţiar, iar din 1938 până în 1940 titular al Catedrei de istoria artei la Academia de Arte Frumoase din Capitală, consilier al Colecţiilor de Artă Regale Româneşti, dar și funcționar ministerial la Externe, iar din 1940 director de departament în Ministerul Propagandei.  Prezent din 1912 în revista liceului din Ploiești unde învăța, editează ca student „Lumina nouă” (1915–1916), alături de Constantin Modrescu, e redactor la „Arena”, „Lamura”, „Luceafărul”, din 1921 este membru fondator şi colaborator constant al „Gândirii” până în 1941, scrie la „Revista critică”, „Cuvântul”, „Universul literar”, „Boabe de grâu” ș.a. Este autor al câtorva volume de eseuri şi cronici literare deosebit de apreciate – <span class="CharOverride-1">Figuri şi cărţi</span> (1922), <span class="CharOverride-1">Pârvan gânditorul</span> (1933), <span class="CharOverride-1">Ethos</span> (1941; Premiul Societății Scriitorilor Români) – şi al unor semnificative studii de istoria artei, de la <span class="CharOverride-1">Pietro Cavallini şi pictura romană din secolele XIII şi XIV</span> până la cel intitulat <span class="CharOverride-1">Les Tableaux de Greco dans la Collection Royale de Roumanie</span> sau la prima monografie despre Ioan Andreescu (1936), traduce din Rabindranath Tagore (1922), Lev Tolstoi și din Walt Whitman (1925). <span class="CharOverride-2">B.</span> părăseşte România în 1942, când este numit, la cererea sa, consilier cultural al Ambasadei României din Spania şi, totodată, director al Institutului Român de Cultură de la Madrid. Se întoarce în ţară, pentru scurt timp, în 1943, stabilindu-se apoi definitiv la Madrid, de unde avea să ia, după 1946, nu o dată, atitudine făţiş ostilă faţă de regimul politic instaurat la Bucureşti. Înfiinţează, la Universitatea din Madrid, Catedra de limba şi literatura română, pe care o deţine pe tot parcursul vieţii sale. În 1950 participă la Veneţia, ca reprezentant în delegaţia românilor din exil, la Congresul Societăţii Europene de Cultură, iar în 1953 semnează eseul <span class="CharOverride-1">Istorie şi destin</span> în numărul special dedicat României de revista „Oriente”. În 1952 ia iniţiativa „reconstituirii” Societăţii Scriitorilor Români în exil şi a editării unei reviste a scriitorilor exilaţi, dovadă mesajul epistolar pe care îl adresează atunci generalului Nicolae Rădescu, lui Constantin Vişoianu şi lui Mircea Eliade. Proiectul prinde contur, din păcate, abia după moartea sa, prin Societatea Academică Română şi prin „Revista scriitorilor români”. Colaborează la cele mai prestigioase publicaţii culturale şi literare spaniole de după război, de la „Isla” şi „Platero” până la „Algaba” şi „Deucalion”, cu poeme, studii de istorie a artei, eseuri şi cronici de artă, traduceri din poezia română şi din cea franceză, prezentări ale unor personalităţi ale literaturii române moderne (Lucian Blaga, Liviu Rebreanu). Cu volumele de versuri <span class="CharOverride-1">Poemas patéticos</span> (1948) şi <span class="CharOverride-1">Proporción de vivir </span>(1954) se impune ca unul dintre cei mai importanţi poeţi de limbă spaniolă. În acelaşi timp, este o prezenţă activă în publicaţiile culturale româneşti ale exilului, numele său fiind întâlnit mai ales cu eseuri şi versuri în „Luceafărul”, „Îndreptar”, „Caete de dor”, „Destin”, „România” (New York) sau în „Revue des études roumaines” şi „Revista scriitorilor români”, „La Revue de culture européenne”. În colecţia de volume multiplicate prin şapirografiere a Editurii Cartea Pribegiei, semnează în 1952 <span class="CharOverride-1">Breviar de istorie a literaturii române</span>. În 1963, într-o selecţie ce cuprinde, transpuse în româneşte, doar opt poeme ale ciclului <span class="CharOverride-1">Innominada luz</span> (1949), George Ciorănescu îi publică o plachetă. Un prim volum de poeme scrise în limba română, organizate de autor pe cicluri, este tipărit la Paris,  tot în 1963, în antologia<span class="CharOverride-1"> Fructul de a trăi, </span>îngrijită şi prefaţată de Virgil Ierunca. </p>
			<p class="Heuristica-BASE">Poezia lui <span class="CharOverride-2">B.</span> este, în prima ei fază din anii interbelici, de sorginte profund intelectuală, accentuând un anume vitalism de factură nietzscheană, ceea ce o apropie mult de sugestiile expresioniste şi de modelul din <span class="CharOverride-1">Poemele luminii</span> de Lucian Blaga. Ea devine însă, odată cu intrarea în exil a poetului, mărturie a unei tragice experienţe, descoperind vibraţia cosmică a însingurării şi a examenului metafizic în căutarea rosturilor unui destin individual, dar şi istoric. Nu întâmplător ciclul iniţial al versurilor din exil este cel intitulat <span class="CharOverride-1">Zodii</span> (1947). Departe de a se deda doar „jocului şi exerciţiului poetic”, cum s-a spus (Virgil Ierunca), <span class="CharOverride-2">B. </span>scrie o poezie de meditaţie metafizică. El descifrează peste tot „semne”, căutând să prindă înţelesul magic al destinului: „Dar tu nu eşti pe cerul meu/ zadarnic stelele colind/ Doar gheara ta cum calcă greu/ în jungla inimii o simt”; „eu caut în zenitul sumbru” nu altceva decât „cumpăna mare a vieţii mele”. Alteori scenariul liric implică invocaţia, ca în <span class="CharOverride-1">Luceafărul</span> eminescian („Inorog cu norocu-mi coboară/ şi te caut şi nu te găsesc”), iar întrebarea retorică disimulează mirajul metafizic: „Cine-n doi Peşti mi-a pus sorocul/ şi-a scris în cartea vieţii mele/ cu undiţa să-mi prind norocul/ şi să mă fac pescar de stele?”. Tot din 1947 datează şi ciclul de poeme <span class="CharOverride-1">Înfrângeri</span>, unde referirile la o conştiinţă istorică, coborârea în realitate îşi fac simţită prezenţa, dar nu prin anecdotic, ci prin trăirea experienţei tragice a unei vremelnicii neprielnice. Veghea însăşi a eului liric e plină de presimţiri nefaste, denunţând isteria universală, rătăcirea prin neant, golul fiinţei. Când, în fine, „în răsărit se vestesc zori”, privirii i se dezvăluie „semn de oţel”, o „pasăre crudă” sfâşiind un nou Prometeu, a cărui icoană nu e alta decât cea a ţării răstignite („trupul tău răstignit cu braţele-n cruce/ dintr-o zare-ntr-o zare”). Cu <span class="CharOverride-1">Timp înalt</span>, ciclu din 1948,<span class="CharOverride-2"> </span>poetul trece la confesiunea directă, versurile desemnând, cum s-a remarcat, o interioritate nu lipsită de mizantropie. Moartea, ca eliberare în absolut, „nenumită lumină”, ce asigură instaurarea „într-un viitor veşnic, de cristal/ fluidă goliciune fără noapte, fără trup”, constituie motivaţia dramatică a două poeme de excepţie ale lui <span class="CharOverride-2">B.</span>, <span class="CharOverride-1">Trup curtean dumnezeiesc de trist</span> şi <span class="CharOverride-1">Stingere</span>. Disoluţia în univers, cosmicizarea fiinţei, refuzul unei lumi ocolite de miracol alcătuiesc substanţa ideatică şi aspiraţia metafizică a celorlalte cicluri lirice, de la <span class="CharOverride-1">Semne şi noime</span> (1948–1953) până la <span class="CharOverride-1">Mit</span> (1953–1954) şi de la <span class="CharOverride-1">Aproximări</span> (1954–1960) până la poemele intitulate <span class="CharOverride-1">Din Caietele de miezul nopţii</span>, din aceeaşi perioadă. Un evident contrast se stabileşte mereu între regimul solar al luminii – expresie simbolică a materializării Creatorului – şi dimensiunea telurică a nocturnului, de sub oblăduirea căruia poetul vrea să evadeze, chiar dacă evadarea se opreşte neabătut în moarte; căci moartea nu înseamnă pierdere, ci recuperare; convingerea că „Totul începe din nou” – cum se intitulează de altfel un ciclu de poeme datând din 1956 – transformă întunericul hărăzit în aşteptare pentru o altă rodnică naştere. Poezia scrisă în spaniolă de <span class="CharOverride-2">B.</span>, mai ales cea din <span class="CharOverride-1">Poemas patéticos</span> – după cum remarca Virgil Ierunca – dă la iveală şi altă dimensiune lirică, aproape deloc vizibilă în versurile româneşti: cea sentimentală, dominată până la obsesie de plăsmuirea fantasmatică a femeii ideale, „descinsă de pe tărâmul florilor de zăpadă” (aluzie la un tulburător eveniment biografic). E o poezie a simţurilor şi a vibraţiilor erotice, dar eliberată de patimă, de pasiunea carnală, cu desprinderea de material specifică motivelor platonice. Pe de altă parte, un important studiu de mitologie şi istorie comparată a religiilor, conceput de <span class="CharOverride-2">B.</span> în perioada exilului în Spania, este consacrat lui Zamolxis şi intitulat <span class="CharOverride-1">Mitul dacic în istoria şi legendele spaniole, </span>cercetare neîncheiată şi publicată postum, în ţară (1985). Teoria pe care se sprijină – singura până acum pe această temă – este mai puţin fantezistă şi înaripat poetică decât ar lăsa să se înţeleagă o asemenea incursiune „ştiinţifică”. Într-o scrisoare către Mircea Eliade, din martie 1953, el precizează caracteristicile cercetării sale: „Mitul originar e «reziduu» istoric. Acţiunea lui e benignă, absorbită mai ales de religie şi credinţe <span class="CharOverride-1">magice</span>. Mitul istoriografic e «germen». El e virulent şi îşi caută imediat încarnări concrete”. De la mitul istoriografic al Daciei, „o lume de vitejie sălbatică, de curăţie şi dreptate”, în fond „idee nostalgică a omului antic”, pleacă studiul, urmărind contaminările şi rezultatele prezenţei acestuia în cronicile medievale spaniole, fără să ajungă însă la o concluzie sau la lansarea unei ipoteze. Consideraţiile „daciste” ale lui <span class="CharOverride-2">B.</span> au rămas fără ecou chiar în plan românesc, ele surprinzând mai degrabă prin insolitul „descoperirii”. Mult mai interesant pare, în schimb, modul în care îşi concepe „breviarul” de istoria literaturii române. Eseul <span class="CharOverride-1">Literatură şi destin</span> (inclus în 1948 în primul număr al revistei „Luceafărul”, iniţiată de Mircea Eliade la Paris, şi, conform specificării autorului, constituind chiar introducerea lucrării) demonstrează orientarea spre o istorie literară de factură tipologică, în care preponderenţă capătă trăsăturile definitorii ale literaturii, personalităţile şi operele reprezentând doar ilustrarea ideilor, expresiile grăitoare ale acestor idei. Spiritul românesc în evoluţia sa istorică îşi pune astfel în evidenţă, după <span class="CharOverride-2">B.</span>, fondul prin excelenţă liric, cu nostalgia şi sentimentul contemplativ al singurătăţii, în contrast evident cu propensiunea spre criticism şi ironie muşcătoare, cu înţelepciunea umoristică şi satirică de provenienţă orientală a literaturii noastre, dominată de fatalism şi de o experienţă a neşansei. „Dacic, latin, bizantin – poate şi slav într-o măsură, dacă ideea însăşi de slavism n-ar fi atât de nebuloasă şi greu de definit –, el se distinge de al celorlalte popoare vecine şi se traduce în literatură prin expresii contrastante şi printr-o neîncetată nelinişte, care înclină forma de gândire românească către lirism şi către ethos”. În această <span class="CharOverride-1">forma mentis</span>, bizantinismul culturii noastre nu priveşte, arată autorul, numai un sens religios, ci şi „concepte sociale şi morale şi, în acelaşi timp, o ierarhie spirituală şi profană”, ce i-au conferit atât asumarea unui rol misionar în faţa expansiunii slavismului şi a tenebrelor de orice natură ale Orientului, cât şi orientarea esenţială şi salvatoare spre Occident. O asemenea dezbatere de idei presupune discutarea literaturii române în contextul european al celorlalte literaturi moderne. Scriind eseul <span class="CharOverride-1">Despre ironia românească</span> şi descifrând notele specifice tocmai în trăsăturile latine ale spiritului nostru, <span class="CharOverride-2">B.</span> observă astfel, în substanţa aparent umoristică a manifestărilor culturii populare – în nastratinism, cu un cuvânt –, precum şi în esopismul arghezian sau în hazul de necaz al lui Ion Creangă, „o sfială, o tristeţe sau un gând”, „un anume râs” ce provine tocmai din zona de amestec a râsului cu plânsul. În alt eseu, <span class="CharOverride-1">Marsyas – un epilog </span>(„România”, 1958), poate chiar partea de concluzii a breviarului său de istorie literară, autorul aduce în discuţie însuşi sensul tipologic, esenţial pesimist, al spiritualităţii româneşti. În figura tragică a sclavului dac ce asistă neputincios la sacrificarea satirului hiperborean prosternat la picioarele lui Apolo şi pedepsit cu jupuirea de viu pentru cutezanţa de a-l fi concurat pe zeu în muzică e descifrat destinul tragic al sufletului românesc, silit să-şi abandoneze sau să-și anuleze mereu, prin injustiţia istoriei, valorile absolute ale creativităţii. Există în exploatarea unei astfel de parabole înţelesul dorului de nefiinţă, asumat de M. Eminescu, Vasile Pârvan sau de Lucian Blaga, cei care – nu întâmplător – „iniţiază în literatura şi cultura noastră curentul către obârşiile cele mai îndepărtate ale mitului zamolxeian, regăsit în temperamentul şi în subconştientul rasei”. O viziune sceptică asupra lumii filtrează şi fragmentele memorialistice sau confesive pe care poetul <span class="CharOverride-1">Timpului înalt</span> le-a risipit în ultimii săi ani de viaţă în presa românească din exil, cu deosebire în lunarul „România” din New York. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Figuri şi cărţi,</span> Bucureşti, 1922; <span class="CharOverride-1">Pârvan gânditorul,</span> Bucureşti, 1933;<span class="CharOverride-1"> Ethos, </span>Bucureşti, 1941; <span class="CharOverride-1">Literatura rumana, </span>Madrid, 1942; ed. (<span class="CharOverride-1">Breviar de istorie a literaturii române</span>), Valle Hermoso (Argentina), 1952; <span class="CharOverride-1">Poemas patéticos,</span> Madrid, 1948; <span class="CharOverride-1">Innominada luz</span>, Madrid, 1949; <span class="CharOverride-1">Don Juan Valera y Lucia Paladi,</span> Madrid, 1952; <span class="CharOverride-1">Proporción de vivir, </span>Madrid, 1954; <span class="CharOverride-1">Utopia getică,</span> Madrid, 1954; <span class="CharOverride-1">Opt poeme din ciclul „Nenumita lumină”,</span> tr. George Ciorănescu, introd. Al. Ciorănescu, Paris, 1963; <span class="CharOverride-1">Fructul de a trăi</span>, îngr. şi pref. Virgil Ierunca, Paris, 1963; <span class="CharOverride-1">Scrieri despre artă</span>, tr. Oana Busuioceanu, îngr. Theodor Enescu şi Victor Ieronim Stoichiţă, pref. Ion Frunzetti, Bucureşti, 1980; <span class="CharOverride-1">Zamolxis sau Mitul dacic în istoria şi legendele spaniole,</span> îngr. Dan Sluşanschi, cu o evocare de Eugenio Battisti, Bucureşti, 1985; ed. București, 2009; <span class="CharOverride-1">Istoria literaturii române</span>-<span class="CharOverride-1">compendiu – Literatura rumana-compendio</span>, ed. bilingvă, tr. Irina Dogaru, îngr. Nicolae Florescu, pref. Alexandru Ciorănescu, postfaţă Andrei Ionescu, Bucureşti, 1998: <span class="CharOverride-1">Caietele de miezul nopţii (Jurnal. 1939–1957),</span> tr. , îngr. şi pref. C. Popescu-Cadem, Bucureşti, 2001; <span class="CharOverride-1">Un roman epistolar al exilului românesc. </span>I–II,  tr., îngr., introd. și postfață  Liliana Corobca, Bucureşti, 2003–2004. </p>
			<p class="Heuristica___m_RPR"><span class="CharOverride-2">Repere bibliografice: </span>Lovinescu, <span class="CharOverride-1">Scrieri, </span>IV, <span class="CharOverride-1">349–352, 419; </span>Perpessicius, <span class="CharOverride-1">Opere</span>,<span class="CharOverride-1"> </span>IV, <span class="CharOverride-1">17–18</span>,<span class="CharOverride-1"> </span>IV, <span class="CharOverride-1">20–22</span>;<span class="CharOverride-1"> </span>Mircea Eliade, <span class="CharOverride-1">Amintiri despre Alexandru Busuioceanu,</span> „România” (New York), 1961, 57; Vintilă Horia, <span class="CharOverride-1">Poetul Alexandru Busuioceanu</span>, „România” (New York), 1961, 57; George Ciorănescu, <span class="CharOverride-1">La moartea lui Alexandru Busuioceanu</span>, „România” (New York), 1961, 57; Pamfil Şeicaru, <span class="CharOverride-1">Alhimia exilului: Alexandru A. Busuioceanu</span>, „Le Courrier roumain”, 1961, 199–200; Mircea Popescu, <span class="CharOverride-1">In memoriam: Alexandru Busuioceanu</span>, „Revista scriitorilor români” (München), 1962, 1; George Ciorănescu, <span class="CharOverride-1">Un Poète roumain en Espagne: Alexandre Busuioceanu</span>, Paris, 1962; Ierunca, <span class="CharOverride-1">Românește, 27–33</span>; <span class="CharOverride-1"> </span>Ierunca, <span class="CharOverride-1">Subiect, 23–31</span>; Ierunca, <span class="CharOverride-1">Semnul, 52–56</span>; <span class="CharOverride-1">Dicţ. scriit. rom</span>., I, <span class="CharOverride-1">408–410</span>; Florescu, <span class="CharOverride-1">Întoarcerea</span>, <span class="CharOverride-1">67–75</span>; Al. Balaci, <span class="CharOverride-1">Un spirit emblematic</span>, JL, 1999, 3–4; Ion Pop, <span class="CharOverride-1">Poezia lui Alexandru Busuioceanu</span>, RL, 1999, 13–14; <span class="CharOverride-1">Dicţ. analitic</span>, II, <span class="CharOverride-1">92–94</span>; Remus Zăstroiu, <span class="CharOverride-1">Alexandru Busuioceanu</span>, ALIL, t. XLII–XLIII, 2002–2003; Mircea Anghelescu, <span class="CharOverride-1">Un român, scriitor spaniol: Al. Busuioceanu, </span>ALA, 2003, 691; Mihai Zamfir, <span class="CharOverride-1">Maestrul discret</span>, RL, 2005, 4, 6; Ion Simuț, <span class="CharOverride-1">Un român la Madrid</span>, RL, 2006, 25; Popa, <span class="CharOverride-1">Ist. lit.</span>, I, <span class="CharOverride-1">568–571</span>; Manolescu, <span class="CharOverride-1">Enciclopedia</span>, <span class="CharOverride-1">106–110.</span> &#9;<span class="Semnatura">N.F.</span></p>
			<p class="Heuristica-PRIMUL"><span class="titlu-12">BUŞECAN, Teofil</span> (24.I.1927, Baia Mare – 2.III.1985, Bucureşti), prozator, dramaturg. Este fiul Valeriei și al lui Gheorghe Bușecan. Absolvent al Facultăţii de Filologie din Cluj în 1950, <span class="CharOverride-2">B. </span>devine cadru didactic la aceeaşi facultate, obţinând titlul de doctor în filologie în 1952. Publică, începând din 1950, în presa locală: „Lupta Ardealului”, „Făclia”, „Tribuna”. Redactor-şef adjunct la ziarul „Munca” din Bucureşti, mai colaborează la „Contemporanul”, „Revista literară”, „Teatru”, „Romanian News”.</p>
			<p class="Heuristica-BASE"><span class="CharOverride-2">B. </span>debutează ca prozator în 1953 cu nuvela <span class="CharOverride-1">Mina din vale</span>, abordând, în spiritul vremii, viaţa minerilor în noua perioadă, a „construcţiei socialiste”, iar ca dramaturg în 1957 cu piesa <span class="CharOverride-1">Nopţile tăcerii</span>. Preocuparea autorului pentru problematica satului, evidentă în culegerea de povestiri <span class="CharOverride-1">O sută de paşi</span> (1964), este prelungită şi dezvoltată în nuvela cu ecouri mioritice <span class="CharOverride-1">Cale de trei cântece </span>(1967), a cărei acţiune este plasată în perioada războiului antifascist. Este tipul de proză predilect, <span class="CharOverride-2">B.</span> dovedind înzestrare pentru descrierea cadrului natural, valorificată şi în romanul <span class="CharOverride-1">Moisei</span> (1969). În romanul cu caracter autobiografic intitulat <span class="CharOverride-1">Paranteze</span> (1967), autorul evocă Clujul universitar din anii de după 1945, aceeaşi perioadă fiind descrisă în <span class="CharOverride-1">Patimi</span>, roman apărut postum (1987), unde sunt transpuse din nou scene din viaţa minerilor transilvăneni.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Mina din vale</span>, Bucureşti, 1953; <span class="CharOverride-1">Nopţile tăcerii</span>, Bucureşti, 1957; <span class="CharOverride-1">Dialog în parc</span>, Bucureşti, 1959; <span class="CharOverride-1">Neamurile</span>, Bucureşti, 1961;<span class="CharOverride-1"> Concert sub nuci</span>, Bucureşti, 1964; <span class="CharOverride-1">O sută de paşi</span>, Bucureşti, 1964; <span class="CharOverride-1">Împăcarea</span>, Cluj, 1966; <span class="CharOverride-1">Cale de trei cântece</span>, Bucureşti, 1967; <span class="CharOverride-1">Paranteze</span>, Bucureşti, 1967; <span class="CharOverride-1">Moisei</span>, Bucureşti, 1969; <span class="CharOverride-1">Al şaselea simţ</span>, Bucureşti, 1972; <span class="CharOverride-1">Copacul cu o mie de ramuri</span>, Bucureşti, 1974;<span class="CharOverride-1"> Poarta de mesteacăn</span>, Bucureşti, 1976; <span class="CharOverride-1">Sania cu patru roţi</span>, Bucureşti, 1980; <span class="CharOverride-1">Patimi</span>, Bucureşti, 1987. </p>
			<p class="Heuristica___m_RPR"><span class="CharOverride-2">Repere bibliografice:</span> Ion Lungu, <span class="CharOverride-1">„O sută de paşi”</span>, TR, 1964, 12; Gabriel Dimisianu, <span class="CharOverride-1">„O sută de paşi”</span>, GL, 1964, 14; Constantin Cubleşan, <span class="CharOverride-1">„Paranteze”</span>, TR, 1967, 36; Al. Căprariu, <span class="CharOverride-1">„Cale de trei cântece”</span>, TR, 1967, 50; Vlad Sorianu, <span class="CharOverride-1">„Paranteze”</span>, ATN, 1968, 1; Mircea Iorgulescu, <span class="CharOverride-1">„Moisei”</span>, AST, 1969, 6; Constantin Cubleşan, <span class="CharOverride-1">„Moisei”</span>, TR, 1969, 31; Barbu, <span class="CharOverride-1">Sine ira…</span>, <span class="CharOverride-1">165–166</span>. &#9;<span class="Semnatura">C.Br.</span></p>
			<p class="Heuristica-PRIMUL"><span class="titlu-12">BUŞNEAG, Elis [Elisabeta]</span> (31.III.1926, Ani&#173;noasa, j. Gorj), traducătoare, editoare. Este fiica Mariei (n. Năsturică) şi a lui Avram Buşneag, ţăran. A urmat Liceul „Elena Cuza” din Craiova, pe care l-a absolvit în 1944, iar studiile universitare le-a făcut la Facultatea de Litere şi Filosofie din Bucureşti, specializarea limbă și literatură franceză, luându-şi licenţa în 1948. Timp de doi ani a funcţionat ca bibliotecară la Aşezămintele Culturale „Nicolae Bălcescu”, conduse în acea vreme de George Ivaşcu. Mai bine de trei decenii a depus o remarcabilă activitate ca redactor la secţia de poezie a Editurii pentru Literatură (1950–1969) şi apoi a Editurii Eminescu (1969–1983). A debutat în 1941 la publicaţia liceală craioveană „Revista noastră”.</p>
			<p class="Heuristica-BASE">Editoare de prestigiu, <span class="CharOverride-2">B.</span> a îngrijit ca redactor mai toate volumele de poezie din epocă, începând cu poeţi consacraţi – Tudor Arghezi, Lucian Blaga, Eugen Jebeleanu, Gellu Naum ş.a. – până la tinerii debutanţi grupaţi în jurul colecţiei „Luceafărul”, ca Marin Sorescu, Ana Blandiana, Nichita Stănescu, Gabriela Melinescu, Cezar Baltag ş.a. Concomitent, s-a orientat spre domeniul traducerilor din literatura universală, în care şi-a putut valorifica înzestrarea literară. A debutat editorial cu traducerea din limba germană a volumului de poezii <span class="CharOverride-1">Copacul cel bătrân</span> de Werner Bossert (1962). S-a consacrat însă transpunerilor din literatura franceză, realizând tălmăciri din operele lui Honoré de Balzac, Al. Dumas, François Mauriac, André Maurois, Bernard Clavel, Yves Gandon ş.a. </p>
			<p class="Heuristica_PRIMUL_Semnat"><span class="CharOverride-2">Traduceri: </span>Werner Bossert, <span class="CharOverride-1">Copacul cel bătrân</span>, Bucureşti, 1962; Bernard Clavel, <span class="CharOverride-1">Călătoria tatălui</span>, Bucureşti, 1968, <span class="CharOverride-1">Fructele iernii</span>, pref. Dan Hăulică, Bucureşti, 1971, <span class="CharOverride-1">Stăpânul fluviului</span>, Bucureşti, 1975; François Mauriac, <span class="CharOverride-1">Genitrix. Misterul Frontenac</span>, pref. Nicolae Balotă, Bucureşti, 1969, <span class="CharOverride-1">Sărutul dat leprosului. Sfârşitul nopţii</span>, pref. Irina Mavrodin, Bucureşti, 1972, <span class="CharOverride-1">Pustiul dragostei</span>, Bucureşti, 1973; Guillaume Apollinaire,<span class="CharOverride-1"> De la Ingres la Picasso. Cronici de artă</span>, îngr. și pref. Dumitru Dancu, Bucureşti, 1970; Maurice Rheims, <span class="CharOverride-1">Viaţă de artist</span>, pref. Grigore Arbore, Bucureşti, 1973; Xavier de Montépin<span class="CharOverride-1">, Lumină în amurg</span>, Bucureşti, 1977; Jean Cayrol, <span class="CharOverride-1">Adevărurile Catherinei</span>, Bucureşti, 1979; Yves Gandon, <span class="CharOverride-1">Domnul Miracle</span>, Bucureşti, 1981, <span class="CharOverride-1">Înflăcărata Eglé</span>, Bucureşti, 1983; André Maurois,<span class="CharOverride-1"> Cei trei Dumas</span>, Bucureşti, 1982; Honoré de Balzac<span class="CharOverride-1">, Adio</span>, Bucureşti, 1985; Henri de Régnier, <span class="CharOverride-1">Văpaia</span>, 1988; Régine Andry, <span class="CharOverride-1">O fată singură. Zăpezile verii</span>, Bucureşti, 1991; Al. Dumas, <span class="CharOverride-1">Mâna providenţei</span>, Bucureşti, 1993; Pamfil Şeicaru, <span class="CharOverride-1">România în Marele Război</span>, pref. Ion Gh. I. Brătianu, Bucureşti, 1994 (în colaborare). &#9;<span class="Semnatura">T.V.</span></p>
			<p class="Heuristica-PRIMUL"><span class="CharOverride-2">BUTEANU, Aurel </span>(15.V.1904, Şomcuta Mare – 21.I.1976, Timişoara), eseist, traducător. Este fiul Terezei şi al lui Ioan Buteanu, funcţionar. Cursurile primare le-a făcut în limba română la Şcoala Confesională Greco-Catolică din Şomcuta Mare, şi-a continuat învăţătura în limba maghiară la Liceul de Stat din Baia Mare (1914–1919), iar ultimele clase de liceu le-a frecventat tot aici la Liceul „Gheorghe Şincai” (1919–1922). A urmat apoi Facultatea de Drept din Cluj(1922–1926) şi a obţinut mai întâi titlul de doctor în ştiinţe economice, iar mai târziu pe cel de doctor în drept (1932). A participat la Marea Adunare Naţională de la Alba Iulia, la 1 Decembrie 1918, pe când era încă elev. În 1920 este unul dintre iniţiatorii săptămânalului „Chioarul” din Şomcuta Mare. A fost secretar de redacţie al revistei „Societatea de mâine”, redactor al ziarelor „Adevărul” şi „Dimineaţa” (1925–1928), în anii 1922–1923 şi 1930–1931 fiind şi corespondentul clujean al Agenţiei Rador, iar în al doilea interval ataşat de presă în Belgia şi Austria. În 1926 este redactor la „Patria”, devenind cu timpul director redacţional al acestui important cotidian. A colaborat la „Aurora”, „Cosinzeana”, „Adevărul literar şi artistic”, „Tribuna”. A fost membru al Partidului Naţional Ţărănesc şi şef de cabinet al lui Alexandru Vaida Voievod, iar din 1932 deputat în Parlamentul României. A fost preşedinte al Sindicatului Presei Române din Ardeal şi Banat. Se stabileşte la Timişoara după Dictatul de la Viena. Devine director al Teatrului Naţional din Cluj (1941–1947), teatru exilat şi el pentru câţiva ani la Timişoara. În perioada 1948–1955 a făcut închisoare ca deţinut politic. Ulterior va încerca să revină în viaţa literară, colaborând la diverse reviste literare şi continuând să traducă, mai ales din limba maghiară. </p>
			<p class="Heuristica-BASE"><span class="CharOverride-2">B.</span> a debutat la paisprezece ani, cu note în limba maghiară, în „Nagybanya” din Baia Mare. Cea<span class="CharOverride-1"> </span>mai importantă cartea a sa este<span class="CharOverride-1"> Teatrul românesc în Ardeal şi Banat </span>(1945), în principal o istorie a teatrului din Cluj. Rolul spectacolului teatral în limba română în aceste zone e subliniat mereu. Nu sunt uitaţi actorii, regizorii care au lucrat la Cluj încă de la înfiinţarea teatrului, dar şi cei care l-au condus, încercând şi reuşind să impună o instituţie de valoare. Corespondenţa lui <span class="CharOverride-2">B.</span>, plină de trimiteri la evenimente importante, include nenumărate comentarii despre literatura maghiară şi română. El a tradus mai ales din limba maghiară, dar a transpus şi din teatrul lui Friedrich Dürrenmatt, precum şi texte din română în maghiară, în special dramaturgie, piese ale lui Victor Eftimiu, Aurel Baranga, G. Ciprian, versiuni care au fost punctul de pornire al unor spectacole importante.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Teatrul românesc în Ardeal şi Banat</span> , Timişoara, 1945; ed. Timişoara, 2005; <span class="CharOverride-1">Dincolo şi dincoace de tăcere</span>, Timişoara, 2004; <span class="CharOverride-1">Noi şi maghiarii</span>, Timişoara, 2005. <span class="CharOverride-2">Traduceri:</span> Tamás Gáspár, <span class="CharOverride-1">Din zori până în amurg,</span> Bucureşti, 1962; Béla Illés, <span class="CharOverride-1">Tisa în flăcări</span>, Bucureşti,1962; Bajor Andor, <span class="CharOverride-1">Curcubeul</span>, Bucureşti, 1964; Friedrich Dürrenmatt, <span class="CharOverride-1">Romulus cel Mare. Vizita bătrânei doamne. Fizicienii</span>, pref. Romul Munteanu, Bucureşti, 1965 (în colaborare cu H.R. Radian); Béla Balázs, <span class="CharOverride-1">Karl continuă lupta</span>, Bucureşti, 1965; Lajos Kassák, <span class="CharOverride-1">Poezii</span>, Bucureşti, 1971; Károly Kós, <span class="CharOverride-1">Neamul Varju</span>, Bucureşti, 1971; Karinthy Frigyes, <span class="CharOverride-1">Cele două suflete ale Oliviei</span>, pref. trad., Bucureşti, 1970, <span class="CharOverride-1">Daţi-mi voie, domnule profesor</span>…, Timişoara, 1977.</p>
			<p class="Heuristica___m_RPR"><span class="CharOverride-2">Repere bibliografice: </span>Cornel Ungureanu, <span class="CharOverride-1">Cercul Literar de la Sibiu (intervalul timişorean în scrisori)</span>, RL, 2003, 43;Radu Cioculescu, <span class="CharOverride-1">Odessa, 1941. Arhiva Buteanu. Documentele secrete</span>, „22”, 2004, 722; Ion Jurca-Rovina, <span class="CharOverride-1">Sub un cutremurător arc de timp</span>, TTR, 2005, 9–10;<span class="CharOverride-1"> </span>Ungureanu, <span class="CharOverride-1">Geografia lit.</span>, IV, <span class="CharOverride-1">270–272</span>. &#9;<span class="Semnatura">A.Ct.</span></p>
			<p class="Heuristica-PRIMUL"><span class="titlu-12">BUTNARIU, Gheorghe V.</span> (30.V.1893, Siliştea, j. Neamţ – 1960, Bucureşti), poet, prozator. Şi-a încheiat studenţia în 1914, absolvind Facultatea de Teologie; urmase însă şi cursuri la Litere şi Filosofie. În anii 1917–1919, când începuse a face gazetărie, publicând şi câte o încercare literară, era paroh în Porceşti, comună din judeţul Roman. Avea să fie, mai târziu, protoiereu şi consilier referent la Episcopia Romanului. În 1933 este chemat ca preot paroh la biserica „Domniţa Bălaşa” din Bucureşti, unde va urca în ierarhie până la trepte înalte. După 1948, cu toate că, în „Naţiunea”, îşi dă silinţa să laude „performanţele” democraţiei populare, semnătura lui nu va mai putea fi întâlnită nicăieri. Cu articole (politice şi religioase), versuri şi proză colaborase la „Vestea nouă”, apoi „Vestea”, „Izvorul”, unde era redactor, „Ramuri”, „Cronica Romanului”, „Neamul românesc literar”, „Drum nou”, „Cuget clar”, „Calendarul”, „Fântâna darurilor”, „Izvorul tămăduirii”, „Porunca vremii” ş.a. În asociere cu preoţii Toma Gherasimescu, Grigore Hogea ș.a., redactează publicaţia „Credinţa ortodoxă” (1931–1935). A scris povestiri pentru copii (<span class="CharOverride-1">O vorbă de-a bunicului</span>), romanele <span class="CharOverride-1">Pe drumuri uitate şi sfinte… </span>(1928) şi <span class="CharOverride-1">Femeia lui Ben-Zohar </span>(1934), precum şi nuvele (<span class="CharOverride-1">Clopotele Învierii, </span>1935). Într-o broşură cum este <span class="CharOverride-1">Conştiinţa misiunii preoţeşti</span> (1923), nu i se poate nega părintelui un dar al persuasiunii. De altfel, şi în predicile din volumul <span class="CharOverride-1">La inima Domnului</span> (1938), şi în articole, unele adunate în culegerea <span class="CharOverride-1">Coborâri în adânc</span> (1943), el caută să dea elocinţei un anume dichis, rostuind paradigma biblică în şirul de învăţături şi de dojane bisericeşti.</p>
			<p class="Heuristica-BASE">Poemele lui <span class="CharOverride-2">B. </span>evocă, în grai cucernic, episoade biblice, luminate de „profetica minune”. E o trăire poetică, înainte de a fi una mistică. Hipnotizat de „tainica ţintă”, dreptcredinciosul şi-ar dori să pipăie, arghezian, bolta ce adăposteşte misterul veşnic. Un murmur de vecernie îngână, în ora de descumpăniri şi de nădejdi, „cântecul lăuntric”. Pe lângă psalmi, a mai compus sonete, versuri laice, adumbrite de „gânduri necăjite”, poezii patriotice şi stihuri pentru copii. În 1940 i se anunţa volumul de versuri <span class="CharOverride-1">Pe treptele Altarului</span>. Proza, de un tezism ireductibil, reia mereu aceeaşi schemă, a binelui care învinge răul, fiorul curat al revelaţiei curmând la vreme ispita căderii în prihană. Şi în roman autorul se sprijină pe precepte evanghelice, care ar fi putut să împingă totul într-o zonă de uscăciune, dacă textul nu ar fi primenit de o boare de lirism. Tot aşa, grăbirea ritmului epic prieşte unei proze care îndeobşte se complace în lentori. Prin <span class="CharOverride-1">Femeia lui Ben-Zohar</span>, unde personajul charismatic este Iisus, profetul din Nazaret, autorul ambiţiona să pună, nici mai mult, nici mai puţin, decât o „piatră de temelie” romanului religios la noi.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Pe care trebuie să iubeşti?</span>, Fălticeni, 1922; ed. 2 (<span class="CharOverride-1">Patria sau Maria?</span>), Fălticeni, 1923; <span class="CharOverride-1">Pe drumuri uitate şi sfinte...</span>, Roman, 1928; <span class="CharOverride-1">Femeia lui Ben-Zohar</span>, Bucureşti, 1934; <span class="CharOverride-1">Clopotele Învierii</span>, Bucureşti, 1935; <span class="CharOverride-1">La inima Domnului</span>, Bucureşti, 1938; <span class="CharOverride-1">Coborâri în adânc</span>, Bucureşti, 1943; <span class="CharOverride-1">O vorbă de-a bunicului, </span>Bucureşti, f.a. <span class="CharOverride-2">Traduceri:</span> <span class="CharOverride-1">Evanghelia tălmăcită pentru timpul prezent</span>, Bucureşti, 1937 (în colaborare cu Toma Chiricuţă).</p>
			<p class="Heuristica___m_RPR"><span class="CharOverride-2">Repere bibliografice:</span> Păcurariu, <span class="CharOverride-1">Dicţ. teolog.</span>, <span class="CharOverride-1">71</span>; Florin Faifer, <span class="CharOverride-1">Pe treptele Altarului</span>, DL, 1998, 29. &#9;<span class="Semnatura">F.F.</span></p>
			<div class="_idGenObjectLayout-1">
				<div id="_idContainer032">
					<div id="_idContainer030" class="Basic-Text-Frame">
						<p class="Titlu-Nume-H">BUTNARU, Leo </p>
						<p class="Titlu-mic-DATE">(5.I.1949, Negureni–Orhei), poet, prozator, eseist, traducător.</p>
					</div>
					<div id="_idContainer031" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="11B_1077-1166_Buciu-Buzura-web-resources/image/ButnaruLeos.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Anastasiei (n. Munteanu) şi al lui Teodor Butnaru, ţărani. Urmează şcoala medie la Chiţcani, Chişinău şi Ciocâlteni (1963–1967), cu o întrerupere de un an, când lucrează ca electrician, constructor, pontator. Îşi continuă studiile la Facultatea de Filologie, secţia jurnalistică, de la Universitatea de Stat din Chişinău (1967–1972). Este redactor la „Tinerimea Moldovei”, unde şi debutează în 1967, dar de unde e destituit în 1977, „Literatura şi arta”, „Noutăţi editoriale”, „Metronom”, e consultant, şef al secţiei relaţii la Uniunea Scriitorilor, din 1993 redactor coordonator la Editura Uniunii Scriitorilor, din 1996 redactor-şef la „Moldova”. Vicepreşedinte al Uniunii Scriitorilor din Republica Moldova (1990–1993), devine din 1997 secretar, apoi preşedinte al Filialei Chişinău a Uniunii Scriitorilor din România. Este membru în mai multe asociaţii literare şi culturale de peste hotare. I s-au acordat numeroase premii în Republica Moldova şi în România. Debutează editorial cu o carte de poezie, <span class="CharOverride-1">Aripă în lumină</span>, apărută în 1976. Îi urmează, cu o ritmicitate puţin obişnuită, alte volume de versuri, culegeri de proză scurtă, memorialistică, jurnale de călătorie, jurnale intime, eseuri, articole, interviuri, cărţi pentru copii, traduceri, îndeosebi din poezia rusă, dar nu numai, antologii de poezie românească şi universală etc., precum şi o prezenţă deosebită în presa din stânga şi din dreapta Prutului.</p>
			<p class="Heuristica-BASE">Poezia lui <span class="CharOverride-2">B.</span>, structural variată, nu urmează programatic o anumită orientare (tradiţionalistă, modernistă, postmodernistă), deşi fragmentarismul este o trăsătură a viziunii moderne asupra lumii. El scrie un jurnal liric „în fărâme” aforistice, pendulând între haiku şi <span class="CharOverride-1">concetti</span>. Glacial-intelectualizată, poezia înclină spre definiţii lapidare în stil gnomic („Doar un fir de nisip încape/ între inimile noastre. Din el/ perlă ar putea să apară,/ dar şi pustiul cu el/ poate începe…”), dar păstrează o trăire tensionată a raporturilor cu lumea („Nerăbdarea şi fuga degrabă,/ dovadă de taină amară,/ căsuţa cu sclipăt de salbă –/ iluzia mea necesară”). Şi povestirile, eseurile, interviurile realizate de <span class="CharOverride-2">B.</span> denotă elevaţie, gust şi vervă publicistică. În scrisul lui, indiferent dacă sunt paginile din <span class="CharOverride-1">Îngerul şi croitoreasa</span> (1998), <span class="CharOverride-1">Lamentaţia Semiramidei</span> (2000; Premiul Naţional al Republicii Moldova), <span class="CharOverride-1">Lampa şi oglinda</span> (2001), <span class="CharOverride-1">Strictul necesar</span> (2002) ş.a., apare o varietate de formule, prin care autorul îşi valorifică biografia şi se dedă unui experimentalism radical, de esenţă postmodernă. Autoreferenţialul – liric, eseistico-publicistic – se alimentează atât din cotidian, din „feliile de viaţă”, cât şi din proiecţii fanteziste, din aducerea în prim-plan a unor personaje arhetipale, mitice, tinzând să ilustreze original motivul eternei reîntoarceri. Există în poezia lui <span class="CharOverride-2">B.</span> o paralelă permanentă între lumea antică şi lumea contemporană, mai exact între amurgurile acestor lumi, ceea ce sugerează prezenţa unui mecanism intact, implacabil, triumful înţelepciunii supreme a timpului. În parabolele cu teme din Antichitate apare frecvent o propensiune spre demitizare ironică: pe versanţii Parnasului o vestală strânge bălegarul Pegasului, o găină scurmă în cenuşa păsării Phoenix ş.a.m.d. Poetul ţine să acrediteze, prin viziunile apoftegmatice antice şi moderne, ideea că artistul trăieşte în aceeaşi lume, nouă şi mereu veche, adunată din fragmente, ca într-o dioramă unde îşi dau întâlnire semne (îndeobşte negative), antinomii, piese de muzeu, personaje emblematice. Este vădită elaborarea textualistă stăruitoare, ce mizează pe construcţia cerebrală, pe livresc, pe efectul „programat”, pe ludicul semantic şi jocurile computerizate, numite „Edgar Poetice jocuri” (de perspectivă, grafice, „hagiografice” etc.). Intertextualitatea devine substanţa din care se hrănesc viziuni fanteziste, ironice, autoironice, groteşti, poetul invocând fie „poezie şi sărăcie” (Eminescu), fie „pana frântă a lui Balzac”, fie „sabia ruginită a lui Napoleon” şi făcând posibilă comunicarea visului cu realul. Jocul intelectualist este însoţit de efuziuni lirice generate de o trăire şi de o reflecţie existenţială aparte, în esenţa lor genuine.</p>
			<p class="Heuristica_CITAT">Leo Butnaru ilustrează în mod izbitor voinţa de emancipare a poeziei basarabene de sub tutela clişeelor tradiţionaliste. Acestea au avut, din pricini contextuale vădite, o viaţă mai lungă în Moldova dintre Prut şi Nistru, ajungând nu doar la o tendinţă trufaş-emblematică, ci şi la cea a unui monopol literar. Nevoia de ajustare a creaţiei lirice la cursul său modern se făcea simţită. Născut în 1949, Leo Butnaru face figura unui „cap de serie” a procesului în chestiune, pe care şi l-a asumat, explicabil, generaţia tânără. Cultivat, mobil, dezinvolt, poetul pune accentul pe latura intelectuală a creaţiei, degajând posibilităţile sale mediate, combinatoria sa evaluată „la rece”, însă nu din direcţia unui livresc uscat, ci în sensul fanteziei şi al ironiei. Cele două aspecte se coroborează reciproc. Dacă fantezia e o evadare din real, mai curând spontană, umorală, ironia e o irealizare „tendenţioasă”, elaborată cu bună ştiinţă, dispunând de ţinte de atac precizabile. Ambele procedee îşi propun a combate locul comun, a aerisi limbajul, a reforma viziunea poetică. Sunt mijloace de „ardere a etapelor”, autorul se simte liber a inova într-un domeniu în care trecutul produce totdeauna „obstacole” de o gravitate sterilă, oneroasă, prin simpla lor adiţionare în timp. În Basarabia ele au fost favorizate de un climat specific, de izolaţionism şi suspiciune. </p>
			<p class="Heuristica_CITAT_semnat">GHEORGHE GRIGURCU</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Aripă în lumină</span>, pref. Gheorghe Vodă, Chişinău, 1976; <span class="CharOverride-1">Sâmbătă spre duminică</span>, Chişinău, 1983; <span class="CharOverride-1">Formula de politeţe</span>, pref. Gheorghe Vodă, Chişinău, 1985; <span class="CharOverride-1">Duminici lucrătoare,</span> Chişinău, 1988; <span class="CharOverride-1">Papucei cu felinare</span>, Chişinău, 1989; <span class="CharOverride-1">Răspuns şi răspundere</span>, Chişinău, 1989; <span class="CharOverride-1">De ce tocmai mâine-poimâine?</span>, Chişinău, 1990; <span class="CharOverride-1">La desfrunzirea brăduţilor</span>, Chişinău, 1991; <span class="CharOverride-1">Şoimul de aur</span>, Chişinău, 1991; <span class="CharOverride-1">Umbra ca martor</span>, Chişinău, 1991; <span class="CharOverride-1">Iluzia necesară</span>, pref. Ioanid Romanescu, Iaşi, 1993; <span class="CharOverride-1">Puntea de acces</span>, Chişinău, 1993; <span class="CharOverride-1">Spunerea de sine</span>. <span class="CharOverride-1">Coordonate şi esenţe spirituale</span>, Chişinău, 1994; <span class="CharOverride-1">Carantina maşinei de scris</span>, Chişinău, 1997; <span class="CharOverride-1">Prezenţa celuilalt. Coordonate şi esenţe spirituale,</span> I–II, Chişinău, 1997; <span class="CharOverride-1">Vieţi neparalele</span>, Alba Iulia, 1997; <span class="CharOverride-1">Gladiatorul de destine sau Bal (de)mascat</span>, Bucureşti, 1998; <span class="CharOverride-1">Iluzia necesară</span>,<span class="CharOverride-1"> </span>postfaţă Mihai Cimpoi, Bucureşti, 1998; <span class="CharOverride-1">Îngerul şi croitoreasa</span>, Cluj-Napoca, 1998; <span class="CharOverride-1">Identificare de adresă</span>, Timişoara, 1999; <span class="CharOverride-1">Lamentaţia Semiramidei</span>, postfaţă Lucian Alexiu, Timişoara, 2000; <span class="CharOverride-1">Student pe timpul rinocerilor. Jurnal 1969–1972</span>, Chişinău, 2000; <span class="CharOverride-1">Arlechinul şi delfinul</span>,<span class="CharOverride-1"> </span>Chişinău, 2001; <span class="CharOverride-1">Lampa şi oglinda</span>, Chişinău, 2001; <span class="CharOverride-1">Strictul necesar</span>, Chişinău, 2002; <span class="CharOverride-1">Ceasornicul din măr</span>,<span class="CharOverride-1"> </span>Deva, 2002; <span class="CharOverride-1">Altul, acelaşi</span>, Bucureşti – Chişinău, 2003; <span class="CharOverride-1">Balul racului, </span>Chişinău, 2003; <span class="CharOverride-1">Cu ce seamănă norii?</span>,<span class="CharOverride-1"> </span>Chişinău, 2003; <span class="CharOverride-1">Cetatea nu e gata de război</span>, postfaţă Adi Cusin, Iaşi, 2003; <span class="CharOverride-1">O umbrelă cu dantelă</span>, Deva, 2003; <span class="CharOverride-1">Pe lângă ştreang, steag şi înger</span>, Cluj-Napoca, 2003; <span class="CharOverride-1">Căruţul cu îngeri</span>, Chişinău, 2004; <span class="CharOverride-1">În caz de pericol</span>, Iași, 2004; <span class="CharOverride-1">Micşorarea distanţei</span>, Timişoara, 2004; <span class="CharOverride-1">Sfinxul itinerant (pe şi sub nisipurile mişcătoare)</span>, Bucureşti, 2004; <span class="CharOverride-1">Perimetrul cuştii. 1972–1978</span>, Bucureşti, 2005; <span class="CharOverride-1">Şlefuitorul de lentile</span>, Chişinău, 2005;<span class="CharOverride-1"> Ultima călătorie a lui Ulysses</span>, Bucureşti, 2006;<span class="CharOverride-1"> Liberi în oraşul interzis / Drumul cu hieroglife</span><span class="CharOverride-2"> </span><span class="CharOverride-1">(jurnal chinez) </span>(în colaborare), Bucureşti, 2007; <span class="CharOverride-1">A opta zi. Cosmograme</span>, Bucureşti, 2008;<span class="CharOverride-1"> Copil la ruşi</span>,<span class="CharOverride-1"> </span>Bucureşti,<span class="CharOverride-1"> </span>2008; <span class="CharOverride-1">Din sens opus</span>, Chişinău, 2008; <span class="CharOverride-1">Răspund, deci</span> <span class="CharOverride-1">exist</span>,<span class="CharOverride-1"> </span>Constanţa, 2008; <span class="CharOverride-1">Românii, enciclopedia sufletului rus &amp; Gombrowicz</span>,<span class="CharOverride-2"> </span>Iaşi, 2008; <span class="CharOverride-1">Ordine de zi, ordine de noapte</span>, Râmnicu Sărat, 2009; <span class="CharOverride-1">Ruleta românească</span>, Bucureşti – Chişinău, 2010; <span class="CharOverride-1">Jefuindu-l pe Picasso,</span> Bucureşti, 2011; <span class="CharOverride-1">Îngerii şi râsu-plânsu</span>, Bucureşti, 2011; <span class="CharOverride-1">Drumuri cu şi fără hieroglife. Jurnale (Yes-eu) de călătorie</span> <span class="CharOverride-1">(1989–2011)</span>, Iaşi, 2012; <span class="CharOverride-1">În ambuteiaj &amp; partițiuni Nabokov</span>, Chişinău, 2012. <span class="CharOverride-2">Traduceri:</span> Velimir Hlebnikov, <span class="CharOverride-1">Ka</span>, îngr. şi pref. trad., Nădlac, 2005, <span class="CharOverride-1">Joc în iad şi muncă-n rai</span>, îngr. şi pref. trad., Bucureşti, 2007; <span class="CharOverride-1">Avangarda rusă</span>, I–II, îngr. şi pref. trad., Iaşi, 2006; <span class="CharOverride-1">Orizont testamentar. Miniatura poetică rusă</span>, I–II, îngr. şi pref. trad., Nădlac, 2006; Ian Satunovski, <span class="CharOverride-1">Lupii de-ne-vorbit</span>, îngr. şi pref. trad., Nădlac, 2007; Vladimir Maiakovski, <span class="CharOverride-1">Eu şi Napoleon</span>, îngr. şi pref. trad., Bucureşti, 2008, <span class="CharOverride-1">Vioara şi ceva nervi</span>, îngr. şi pref. trad., Iaşi, 2011; Ruboko Sho, <span class="CharOverride-1">Libelula ce-a-nvăţat zeii iubirea</span>, îngr. şi pref. trad., Iaşi, 2008; <span class="CharOverride-1">100 de poeţi ai avangardei ruse</span>, îngr. şi pref. trad.,Constanţa, 2008; Marina Ţvetaeva, <span class="CharOverride-1">Singură în noapte</span>, îngr. şi pref. trad., Iaşi, 2011.</p>
			<p class="Heuristica___m_RPR"><span class="CharOverride-2">Repere bibliografice: </span>Constantin Ciopraga, <span class="CharOverride-1">Poeţi basarabeni: Leo Butnaru – Arcadie Suceveanu</span>, DL, 1994, 1; Vitalie Ciobanu, <span class="CharOverride-1">Ispitirea celuilalt</span>, CF, 1997, 12;<span class="CharOverride-1"> </span>Petru Scutelnicu, <span class="CharOverride-1">„Îngerul şi croitoreasa”</span>, ATN, 1999, 5; Nicolae Panaite, <span class="CharOverride-1">Mă dai afară din pământ</span>, CL, 1999, 7; Galaicu-Păun, <span class="CharOverride-1">Poezia</span>, <span class="CharOverride-1">63–66</span>; Grigurcu, <span class="CharOverride-1">Poezie</span>, I, <span class="CharOverride-1">155–162</span>; Ioan Adam, Georgeta Adam, <span class="CharOverride-1">Proba exilului</span>, Bucureşti, 2002, <span class="CharOverride-1">291–299</span>; Octavian Soviany, <span class="CharOverride-1">Un nou sentiment al realului</span>, LCF, 2004, 34; Cimpoi, <span class="CharOverride-1">Critice</span>, IV, <span class="CharOverride-1">228–229</span>; <span class="CharOverride-1">Leo Butnaru. Biobibliografie</span>, ed. 2, Chişinău, 2005; Rachieru, <span class="CharOverride-1">Poeţi Basarabia</span>, <span class="CharOverride-1">360–368</span>; Ana Bantoş, <span class="CharOverride-1">A scrie poezie în Basarabia înseamnă a renunţa la plâns</span>, LRC, 2011, 7–8; Borbély, <span class="CharOverride-1">Existența</span>, <span class="CharOverride-1">257–261</span>.&#9;<span class="Semnatura">M.C.</span></p>
			<p class="Heuristica-PRIMUL"><span class="titlu-12">BUTNARU, Val [Valeriu] </span>(17.IV.1955, Chişinău), dramaturg. Este fiul Anei Butnaru (n. Mocanu), muncitoare, şi al lui Sevastian Butnaru, şofer. După absolvirea Facultăţii de Filologie, secţia jurnalistică, a Universităţii de Stat din Chişinău (1980), urmează cursuri de regie la Institutul de Artă Cinematografică din Moscova, la clasa lui Emil Loteanu şi, în cele din urmă, se dedică activităţii teatrale. Nu abandonează însă gazetăria: e redactor la „Tinerimea Moldovei”, „Literatura şi arta”, „Sfatul Ţării” ş.a., face cursuri de jurnalism la München (1993) şi în SUA (1994), fondează în 1995 şi conduce grupul de presă Flux, din 1999 e director la „Jurnal de Chişinău”, iar din 2009 preşedinte la Jurnal Trust Media. O perioadă importantă în biografia lui este cea în care a fost director artistic al Teatrului „Eugène Ionesco” din Chişinău, adică anii 1991–1994.</p>
			<p class="Heuristica-BASE">Dramaturg extrem de productiv încă din anii ’80, <span class="CharOverride-2">B.</span> şi-a văzut piesele puse în scenă mai întâi la Teatrul Luceafărul din Chişinău, apoi la Bălţi şi Cahul, la Botoşani, dar mai ales la teatrul pe care l-a condus. <span class="CharOverride-1">Iosif şi amanta sa </span>(distinsă de Academia Română cu Premiul „I.L. Caragiale”, 1992), <span class="CharOverride-1">Ţin minte că va ninge şi vom fi fericiţi</span>,<span class="CharOverride-1"> Mâine sau poate poimâine</span>,<span class="CharOverride-1"> Departe sunt de tine</span>,<span class="CharOverride-1"> La Veneţia e cu totul altfel</span>,<span class="CharOverride-1"> Apusul de soare se amână</span>, toate au fost reprezentate aici. Pe de altă parte, ca animator al Teatrului „Eugène Ionesco”, <span class="CharOverride-2">B. </span>intenţionează, după propria-i mărturisire, să monteze „întreaga operă a acestui mare maestru […] de pe poziţiile actualităţii”, ceea ce, în plan literar, echivalează cu şansa de a ridica dramaturgia din spaţiul basarabean, sleită de un realism terestru, la forme dinamice de expresie. Este și ce tinde să realizeze mai întâi prin piesele sale, care refuză patosul optimist promovat de sistemul totalitar și valorifică situaţii instabile şi groteşti, proprii teatrului absurdului. De aici, proiecţia predilectă în metafizic, recuperarea insistentă a motivelor mitologice, interpretate într-o grilă modernă, recursul frecvent la motivele biblice. Bunăoară, <span class="CharOverride-1">Cum Eclesiastul discută cu Proverbele</span> (1999) e „un text insinuant”, în care „ironia se dizolvă într-un monolog dramatic despre destinul românesc” (Mircea Ghiţulescu).</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Iosif şi amanta sa</span>, Chişinău, 1992; <span class="CharOverride-1">Saxofonul cu frunze roşii</span>, Chişinău, 1998; <span class="CharOverride-1">Cum Eclesiastul discută cu Proverbele</span>, Chişinău, 1999; <span class="CharOverride-1">Apusul de soare se amână</span>, pref. Constantin Cheianu, Chişinău, 2003; <span class="CharOverride-1">Cartea nomazilor din B</span>, Bucureşti – Chişinău, 2010.</p>
			<p class="Heuristica___m_RPR"><span class="CharOverride-2">Repere bibliografice: </span>Valentina Tăzlăuanu, <span class="CharOverride-1">Despre fenomene, paradigme şi teatru</span>, „Sud-Est”, 1993, 1; Cimpoi, <span class="CharOverride-1">Ist. lit. Basarabia, 266–267</span>; Mircea Ghiţulescu, <span class="CharOverride-1">Dramaturgi basarabeni</span> <span class="CharOverride-1">(II)</span>, CNT, 1999, 47; Iuliana Alexa, <span class="CharOverride-1">Teatru basarabean</span>, RL, 2003, 31; Şleahtiţchi<span class="CharOverride-1">, Cerc</span>, <span class="CharOverride-1">64–66</span>; Vitalie Ciobanu, <span class="CharOverride-1">Nomazii Basarabiei – poveste între grotesc şi tragic</span>, CF, 2010, 5–6; <span class="CharOverride-1">Dicţ. Chişinău</span>, <span class="CharOverride-1">89–91. &#9;</span><span class="Semnatura">N.Bl.</span></p>
			<p class="Heuristica-PRIMUL"><span class="titlu-12">BUZAŞI, Ion</span> (11.IV.1943, Mintiu Gherlii, j. Cluj), istoric literar, editor. Este fiul Raveicăi (n. Paşcu) şi al lui Ioan Buzaşi, învăţător. Urmează Liceul „Ana Ipătescu” din Gherla (1956–1960) şi Facultatea de Filologie din Cluj (1960–1965), după care este profesor în Blaj, la Grupul Școlar Forestier, din 1982 profesor și din 1997 director la Liceul Pedagogic, director al Colegiului Național „Inochentie Micu Klein” (1998–2001). Din 1991 predă și la Institutul Teologic Greco–Catolic şi la Colegiul de Institutori al Universităţii „Şcoala Ardeleană”. Şi-a luat doctoratul în 1982 cu o teză intitulată <span class="CharOverride-1">Andrei Mureşanu. Viaţa şi opera</span>. Debutează în 1963 la ziarul clujean „Făclia”. Este prezent în „Tribuna”, „Steaua”, „România literară”, „Vatra”, „Familia”, „Viața românească”, „Ateneu”, „Tomis”, „Convorbiri literare”, „Adevărul literar și artistic”, „Poesis”, „Astra blăjeană”, „Poezia” ș.a. I s-au acordat mai multe distincții, printre care Premiul Filialei din Brașov a Uniunii Scriitorilor (1990).</p>
			<p class="Heuristica-BASE">Cercetător pasionat, riguros, documentat, practicând un pozitivism echilibrat în tot ceea ce a scris şi publicat, de regulă despre fenomenul cultural şi literar transilvănean, <span class="CharOverride-2">B.</span> s-a aplecat mai stăruitor asupra a două teme, amândouă legate de Blaj: Andrei Mureşanu şi M. Eminescu. Monografia <span class="CharOverride-1">Andrei Mureşanu</span> (1988) beneficiază de contribuţiile anterioare ale lui Valeriu Branişte, Ioan Raţiu, Mircea Bogdan, Olimpiu Boitoş, propunând însă pentru prima dată o biografie coerentă a poetului, cu fazele formării sale la Bistriţa, Blaj, Braşov, Sibiu şi iarăşi Braşov. Istoricul literar examinează deopotrivă lirica lui Andrei Mureșanu, publicistica şi restrânsa lui operă de traducător. El găseşte o justă cale în aprecierea contribuţiei celui care a scris poezia <span class="CharOverride-1">Răsunet</span>, departe atât de aprecierile entuziaste ale lui Aron Densuşianu, cât şi de negarea integrală formulată de Titu Maiorescu. Exegetul este mai aproape de judecata cumpănită a lui G. Călinescu din <span class="CharOverride-1">Istoria literaturii române de la origini până în prezent.</span> În <span class="CharOverride-1">Eminescu şi Blajul</span> (1994) modul apologetic exaltat al celor care s-au ocupat de acest subiect este înlocuit cu o prezentare critică a „dosarului Grama” şi a prezenţei lui Eminescu în conştiinţa blăjenilor. O abordare similară se află în analiza relațiilor lui Pavel Dan şi a altor cărturari cu Blajul. Complementară, activitatea de editor a lui <span class="CharOverride-2">B.</span> se concentrează îndeobște asupra autorilor transilvăneni, cu o atenție specială acordată tot celor legați de Blaj, oraș cu o memorie istorică și culturală care, la rândul lui, stă în centrul câtorva antologii. În ultimii ani, într-o serie intitulată „Poeți în rugăciune” de la Editura Galaxia Gutenberg din Târgu Lăpuș, s-au publicat numeroase pagini selectate de <span class="CharOverride-2">B.</span> din lirica religioasă a unor autori români, de la Dosoftei la Adrian Popescu. Extrem de fecundă este și prestația de prefațator a istoricului literar.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Andrei Mureşanu</span>, Bucureşti, 1988; <span class="CharOverride-1">Eminescu şi Blajul</span>, Bucureşti, 1994; <span class="CharOverride-1">Scriitorii români și Blajul</span>, București, 1997; <span class="CharOverride-1">Valori creștine în poezia românească</span>, Cluj-Napoca, 2009; <span class="CharOverride-1">Blajul</span>, Târgu Lăpuș, 2010. <span class="CharOverride-2">Ediţii, antologii:</span> <span class="CharOverride-1">Povestitori ardeleni</span>, pref. Mircea Popa, Cluj-Napoca, 1974; Timotei Cipariu, <span class="CharOverride-1">Discursuri</span>, pref. edit., Cluj-Napoca, 1984 (în colaborare cu Ştefan Manciulea), <span class="CharOverride-1">Pagini literare</span>, postfaţa edit., Bucureşti, 1999, <span class="CharOverride-1">Scrieri literare</span>, pref. Ion Brad, București, 2005, <span class="CharOverride-1">Poezii şi scrieri religioase</span>, pref. edit., Târgu Lăpuş, 2008, <span class="CharOverride-1">Cuvântări la adunările Astrei</span>, pref. edit., Blaj, 2011 (în colaborare cu Diana Tocaciu); <span class="CharOverride-1">Blajul, vatră de istorie și cultură</span>, pref. Ion Brad, București, 1986 (în colaborare cu Teodor Seiceanu); Andrei Mureşanu, <span class="CharOverride-1">Poezii, articole</span>, postfața edit., Bucureşti, 1988, <span class="CharOverride-1">Publicistică</span>, pref. edit., Iaşi, 2003, <span class="CharOverride-1">Poezii și articole religioase</span>, pref. edit., Târgu Lăpuș, 2007;<span class="CharOverride-1"> </span><span class="CharOverride-1">Câmpia Libertăţii în literatură</span>, Cluj-Napoca, 1998; <span class="CharOverride-1">Învățătorii în literatura română</span>, pref. edit., București, 1998;<span class="CharOverride-1"> </span>Al. Lupeanu-Melin, <span class="CharOverride-1">Evocări din viaţa Blajului</span>, Blaj, 1999, <span class="CharOverride-1">Început de autobiografie</span>, pref. edit., Cluj-Napoca, 2012 (în colaborare cu Florin Gheorghiu); Nicolae Brânzeu, <span class="CharOverride-1">Istoria şcoalelor din Blaj</span>, Blaj, 2000; <span class="CharOverride-1">Eminescu. Radiografii transilvane</span>, Alba Iulia, 2000 (în colaborare cu Ion Mărgineanu); <span class="CharOverride-1">Ioan Alexandru şi Blajul</span>, Alba Iulia, 2001; <span class="CharOverride-1">Amintiri despre Pavel Dan</span>, pref. edit., Cluj-Napoca, 2003 (în colaborare cu Aurel Podaru); <span class="CharOverride-1">Poezia religioasă românească</span>, Cluj-Napoca, 2003; ed. 2, Cluj-Napoca, 2010; Iustin Ilieșiu, <span class="CharOverride-1">Amintiri din viața școlară a Blajului, </span>pref. edit., Bistrița, 2004; <span class="CharOverride-1">Timotei Cipariu, scriitorul, </span>Blaj, 2005;<span class="CharOverride-1"> Vechi pagini blăjene despre Eminescu</span>, Cluj-Napoca, 2006; <span class="CharOverride-1">Ion Bianu şi Nicolae Comşa sau Dialog între unchi şi nepot</span>, Blaj, 2007 (în colaborare cu Ion Moldovan); <span class="CharOverride-1">La început a fost Inochentie</span>, postfață Cosmin Covaciu, Blaj, 2007 (în colaborare cu Ion Moldovan); <span class="CharOverride-1">Pavel Dan și Blajul</span>, pref. Sergiu Pavel Dan, Beclean, 2007 (în colaborare cu Sergiu Pavel Dan și Aurel Podaru); Samuil Micu, <span class="CharOverride-1">Poezii și scrieri religioase</span>, pref. edit., Târgu Lăpuș, 2007; Augustin Bunea, <span class="CharOverride-1">Discursuri</span>, pref. edit., Târgu Lăpuș, 2009 (în colaborare cu Marcela Ciortea); George Barițiu, <span class="CharOverride-1">Biografii literare</span>, pref. edit., Cluj-Napoca, 2012.</p>
			<p class="Heuristica___m_RPR"><span class="CharOverride-2">Repere bibliografice:</span> Cornel Munteanu, <span class="CharOverride-1">„Andrei Mureşanu”</span>, F, 1990, 2; Negoiţă Irimie, <span class="CharOverride-1">Un tânăr cărturar blăjean</span>, TR, 1993, 14; Vistian Goia, <span class="CharOverride-1">Blajul – o istorie într-o antologie</span>, ST, 1994, 4–5; Gabriel Dimisianu, <span class="CharOverride-1">Eminescu, Grama, Macedonski</span>, RL, 1994, 41; Z. Ornea, <span class="CharOverride-1">„Eminescu şi Blajul”</span>, RL, 1995, 1; Mircea Popa, <span class="CharOverride-1">„Eminescu şi Blajul”</span>, TR, 1995, 2; Silvia I. Barbu, <span class="CharOverride-1">Andrei Mureşanu</span>, TR, 1997, 25; Mircea Popa, <span class="CharOverride-1">Un spirit al Blajului</span>, ST, 2003, 6; Ion Simuț, <span class="CharOverride-1">Poezia – scară spre cer</span>, RL, 2005, 16; <span class="CharOverride-1">In honorem Ion Buzași. 65</span>, coordonatori Marcela Ciortea și Ioan Scheau, Cluj-Napoca, 2008. &#9;<span class="Semnatura">I.D.</span></p>
			<p class="Heuristica_PRIMUL_Semnat"><span class="titlu-12">BUZĂUL LITERAR</span><span class="titlu-12">,</span> revistă apărută la Buzău, trimestrial, de la 1 decembrie 1992 până în martie 1993, apoi din martie până în septembrie 1994, ca publicaţie a cenaclului „V. Voiculescu”. Colectivul redacţional: Alex. Oproescu, Gheorghe Istrate, Lucian Mănăilescu. Scopul publicaţiei este de a reevalua „tot ceea ce reprezintă valoare şi document cultural izvorâte din acest orizont spiritual buzoian” şi de a întâmpina „viitoare frunţi literare ce se dovedesc a nu fi puţine” (<span class="CharOverride-1">Un început</span>). Revista se concentrează asupra producţiilor literare lansate în cadrul cenaclului „V. Voiculescu” şi a principalelor sale activităţi. Se publică şi versuri semnate de Claudiu Săftoiu, Gheorghe Ene, precum şi articole (însoţite de versuri) dedicate comemorării a treizeci de ani de la moartea lui V. Voiculescu. Radu Voiculescu semnează articolul <span class="CharOverride-1">Vasile Voiculescu după detenţie</span>, iar Gheorghe Penciu textul intitulat <span class="CharOverride-1">În surghiun cu V. Voiculescu. </span>Alţi colaboratori: Aurel Ganea, Dorel Istrate, Ion Rotaru. &#9;<span class="Semnatura">M.W.</span></p>
			<p class="Heuristica-PRIMUL"><span class="titlu-12">BUZDUGAN, C. Z. [Constantin Z.] </span>(3.VII.1870, Coasta Lupei, j. Galaţi – 21.XII.1930, Galaţi), poet, gazetar, traducător.<span class="CharOverride-2"> </span>Este fiul lui Zamfir Buzdugan, cântăreţ de strană, din spiţa unor răzeşi din Nicoreşti; mama, Ghina Buzdugan, trecea ca învăţătoare în sat; când ea dispare (victimă a unei epidemii), tatăl şi fiul pribegesc peste Dunăre, stabilindu-se în Dobrogea. Admis la gimnaziul real din Tulcea, se remarcă între bursieri, ajunge nu peste mult elev la Gimnaziul „Cantemir-Vodă” şi la „Sf. Sava”, în Bucureşti, absolvind într-un alt colţ de ţară, la Botoşani, Liceul „A.T. Laurian”. Debutează, cu versuri şi schiţe succinte, în „Fântâna Blanduziei” (1889). În 1890 colabora la „Biblioteca familiei”, „Românul”, „Curierul” ieşean al lui Th. Balassan. În toamna aceluiaşi an prezenta în „Contemporanul” textele unor descântece culese în zona natală (însoţite de mostre privind practicarea ritualului); se apropie, astfel, de gruparea social-democrată ieşeană. Iscăleşte de acum, statornic, în „Munca”, folosind curent şi iniţiale sau pseudonime, ca Zamfir Cobuz, Cobuz ş.a. Subzistă un timp cu slujba la ziar, în provincie (la „Vocea Botoşanilor”), apoi în Capitală, cooptat, din 1895, redactor la „Lumea nouă” şi la suplimentul „Lumea nouă literară ilustrată” (şi/sau „Lumea nouă literară şi ştiinţifică”), remaniat prin grija sa, şi în ciuda privaţiunilor de tot felul, obţine licenţa în drept (cu teza <span class="CharOverride-1">Puterea paternă asupra persoanei copiilor în dreptul roman şi român</span>, 1901). Fruntaş al Partidului Social Democrat al Muncitorilor din România, susţine energic programul mişcării, implicat în activităţi de organizare curentă (e numit, în 1896, secretar al Comitetului General). Practică jurnalismul militant, atent şi prob în observarea faptului social, iniţiază anchete, campanii de presă, polemici; e, în egală măsură, comentator literar și cronicar de spectacol. Cu Iosif Nădejde şi I.C. Frimu, <span class="CharOverride-2">B. </span>se situa, în 1898, printre „radicali”, stăruind pentru prevenirea scindării PSDMR în preajma Congresului al VI-lea. Ulterior se stabileşte la Galaţi, unde va profesa avocatura, „cu ştiinţă şi conştiinţă”, dar fără să abandoneze scrisul şi rămânând acelaşi redutabil gazetar. Încă legat de cercurile socialiste, colaborează, în 1902, la „România muncitoare”, participă la declanşarea unei greve a lucrătorilor din port. Pe urma „generoşilor”, aderă între timp la Partidul Liberal și se impune, ca o voce ascultată, prin echilibrul și onestitatea opiniilor formulate în „Tribuna liberală”, oficiosul liberal local. Între 1906 şi 1908 va redacta, alături de Mihai Pastia şi D.A. Ţăranu, „Votul universal”. Sprijină reformismul liberal şi „poporanismul luminat” promovat de Spiru Haret în cultură, pledând pentru rolul moral, dar şi pentru rostul pragmatic al intelectualului în „renaşterea ţării”; el însuşi regăsindu-se părtaş la toate iniţiativele de seamă ce tind la crearea unui climat şi la formarea în oraşul dunărean a unor instituţii cu tradiţie durabilă: şcolile de adulţi, Cercul „Analelor” sau Universitatea Populară îl consemnează printre fondatori. Încurajarea forţelor locale şi stimularea tinerilor autori cu înzestrare și voință de a progresa „prin artă” precumpănesc în orientarea celor două reviste „literar-culturale” pe care le îndrumă în răstimpul următor: o replică la „Dunărea de Jos” (scoasă cu sprijinul lui Al. Bădescu, între 1908 şi 1912) o reprezintă „Dunărea” (1919), coredactată cu Alexandrina Scurtu şi Emil Maur. În casa scriitorului şi a soţiei sale (Eliza Rosiade-Buzdugan, profesoară şi publicistă) va fiinţa „salonul” – şi cenaclul literar –, modest, dar agreat de artiştii urbei, şi nu numai. Sexagenar, <span class="CharOverride-2">B. </span>acuza singurătatea, boala (îşi pierduse aproape cu totul vederea); cedând depresiei, se sinucide, consternându-şi confraţii, în preajma Crăciunului din 1930.</p>
			<p class="Heuristica-BASE">Prezent în cele mai diverse publicaţii ale vremii, <span class="CharOverride-2">B.</span> mai semna, către sfârşitul veacului al XIX-lea, în „Tinerimea unită”, „Românul literar”, „Revista pentru toţi” (unde e şi redactor, alături de Th. Voicu şi G. Diamandy), „Lumea ilustrată”, „Evenimentul literar”, „Carmen Sylva”, „Povestea vorbei”, „Adevărul de joi”, „Litere–ştiinţe–arte” sau „Foaia populară”, iar din 1900 era prezent la „Revista modernă”, „Curentul nou”, „Comoara tinerimei”, „Sămănătorul”, „Viitorul”, „Universul”, „Universul literar”, „Flacăra”, „Lumea copiilor”, „Adevărul literar şi artistic”, „Licăriri”, „Slove”, „Roma”, „Cuget clar”, „Progresul economic” (a figurat şi ca director al acestui periodic gălăţean), „Darul vremii”, „Utopia” ş.a. Tânăr, poetul compune versuri fluente, cu înrâuriri lamartiniene şi nuanţe de mic răsfăţ heinean. Ca la mulţi posteminescieni din ultima parte a veacului al XIX-lea, descrierile apar „poetizate”, pastişele au oarece graţie în prima sa carte, <span class="CharOverride-1">Singurătate</span> (1897), al cărei cuprins este eterogen. Nota sentimentală şi cea retorică se însoţesc, şoapta e mai adesea „sonoră”. Sonetul (neoclasic), figuraţia clară, motivele comune de reflecţie (lumea ca teatru al deşertăciunii ş.a.) alternează cu versul fluid, insinuând în subtext sugestia, vagul morbid, fiorii „răului”. Poezia socială capătă tonuri profetice; alte stihuri reamintesc de spiritul aspru, „verist” al literaturii de la „Contemporanul”. Versuri uitate repede în periodice îmbrățișează propaganda şi sloganul, dar nu adaugă mai mult la faima poetului socialist şi militant; un cânt „al lucrătorilor” imita <span class="CharOverride-1">Internaţionala</span> (transpunerea după Eugène Pottier îi aparţine, de altfel). Părăsindu-şi, spre 1900, alter egoul romantic şi protestatar, se îndreaptă către noile modele: sămănătorist, simbolist apoi, evoluţia e însă sinuoasă; alteori, regăsind în făgaşul poemului popular o vigoare ingenuă. Poezii patriotice şi didactice, puse sub un generic evocativ, celebrau fruntariile reîntregite într-o a doua culegere, imprimată la distanţă în timp: <span class="CharOverride-1">Cântări de luptă şi de biruinţă</span> (1919). Din anunţatele <span class="CharOverride-1">Cântece de odinioară </span>şi din <span class="CharOverride-1">Psalmi noi</span> izbuteşte să publice numai grupaje sau poezii disparate, deşi e aici cu mult mai aproape, se pare, de formula lirismului său. Risipindu-şi, în parte, vocaţia în tranziţia de la cumpăna veacurilor, <span class="CharOverride-2">B.</span> compensează în timp prin „pasionate, rodnice [...] îndeletniciri” de traducător (Geo Dumitrescu). Primele tălmăciri, din literatura franceză ori săvârşite prin intermediul francezei, coincid cu vârsta debutului publicistic: articole, proză, pagini ştiinţifice sau artistice din Herbert Spencer, Walter Scott, Shelley, N. G. Cernîşevski, Paul Lafargue, Alphonse Daudet, E. Fournière, apar în „Românul”, „Lumea nouă” sau „Munca”. Şi în volumele proprii, de altfel, poetul face loc, cu largheţe, traducerilor din Lamartine, Alfred de Musset, M. Guyau, Henri Murger, Edmond Rostand, Frédéric Mistral, Sully Prudhomme, Maurice Maeterlinck, Émile Verhaeren, Paul Verlaine; alte echivalări, după Victor Hugo, Jean Richepin, Marc Monnier, André Dumas, E. Hollande, Albert Samain, se păstrează în periodice. Atras de simboliştii francezi îndeosebi, speră să izbutească el însuși a lansa o „serie” de poezie modernă, la un moment dat. În cunoştinţă cu acest plan, Cornelia Buzdugan-Haşeganu, fiica poetului, edita, <span class="CharOverride-1">in memoriam</span>, un prim tom: <span class="CharOverride-1">Baudelaire</span> (1942). Cizelând verbul, asumând dificultățile în confruntarea, inegală, cu expresia prestigioasă a „modelului” translat, <span class="CharOverride-2">B.</span> a transpus „sistematic”, printre primii la noi, poeme faimoase ca <span class="CharOverride-1">Les Plaintes d’un Icare</span>,<span class="CharOverride-1"> L’Horloge</span>,<span class="CharOverride-1"> L’Albatros</span>,<span class="CharOverride-1"> Harmonie du soir</span> ş.a. Meritul i se recunoaşte târziu, posteritatea plasându-l în compania bunilor interpreţi din Baudelaire: Al. Hodoş, Panait Cerna, Al. A. Philippide, Ion Pillat, Perpessicius, B. Fundoianu, Ioan I. Ciorănescu, alături de care „rezistă” prin meşteşug, siguranţă prozodică, adecvarea cadenței la muzica fină a textului. În integrala traducerilor din <span class="CharOverride-1">Les Fleurs du mal – Florile răului</span> (1968) <span class="CharOverride-2">B.</span> e prezent cu patruzeci şi cinci din cincizeci de „variante” posibile, bilanţ notabil. Poetul surprinde, în fine, cu un sisific proiect, angajând în ultima parte a vieţii tălmăcirea trilogiei lui Dante; aborda <span class="CharOverride-1">Divina Commedia</span> fără o iniţiere specială, fără o pregătire „de şcoală”, în termenii lui N. Iorga, altfel întâiul în a-i consacra reuşita, într-o prefaţă, publicată anticipat, la <span class="CharOverride-1">Infernul</span>. Plecând de la versiunea franceză a lui Lammenais, confruntă ediţii curente sau erudite cercetări, adâncește studiul gramaticii italiene, învață din textele predecesorilor (Maria Chițu, N. Gane, G. Coșbuc); aspiră a da stabilitate terţinei şi a imprima firescul originar endecasilabilor săi. Excepţie făcând doar câteva cânturi din prima cantìcă (I–III, XXIV), cunoscute antum, încercarea lui <span class="CharOverride-2">B.</span>, meritorie, e curând şi nedrept ignorată după moartea poetului. Cornelia şi Ilie Haşeganu reuşesc să reia tipărirea poemei, după manuscrisul complet revăzut de traducător, în revista pe care o redactau la Braşov în anii războiului („România tânără”, 1942–1943), avansând, în circumstanţe ostile din nou, doar până la cântul VIII din <span class="CharOverride-1">Infernul</span>. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Singurătate</span>, Bucureşti, 1897; <span class="CharOverride-1">Hori ostăşeşti</span>, Tecuci, 1916; <span class="CharOverride-1">Cântări de luptă şi de biruinţă</span>, Bucureşti, 1919. <span class="CharOverride-2">Traduceri:</span> <span class="CharOverride-1">Poezii, traduse din poeţii moderni francezi</span>, vol. I: <span class="CharOverride-1">Baudelaire</span>, pref. Cornelia Buzdugan-Haşeganu, Braşov, 1942, [<span class="CharOverride-1">Versuri</span>], în Charles Baudelaire, <span class="CharOverride-1">Les Fleurs du mal – Florile răului</span>, ed. bilingvă, îngr. Geo Dumitrescu, introd. Vladimir Streinu, Bucureşti, 1968.</p>
			<p class="Heuristica___m_RPR"><span class="CharOverride-2">Repere bibliografice:</span> Lovinescu, <span class="CharOverride-1">Opere</span>, VIII, <span class="CharOverride-1">198, 237, 462–463, 485</span>; Lovinescu, <span class="CharOverride-1">Sburătorul</span>, I, <span class="CharOverride-1">XXXVII–XXXVIII</span>; <span class="CharOverride-1">Scrisori–Ibrăileanu</span>, IV, <span class="CharOverride-1">7</span>, <span class="CharOverride-1">67–68</span>, <span class="CharOverride-1">passim</span>; N. Iorga, <span class="CharOverride-1">Traducerea „Divinei Comedii”</span>, „Moldova de Jos”, 1929–1930; <span class="CharOverride-1">C.Z. Buzdugan</span>, ALA, 1931, 526; Iorga, <span class="CharOverride-1">Ist. lit. cont.</span>, II (1985), <span class="CharOverride-1">29</span>,<span class="CharOverride-1"> 51</span>,<span class="CharOverride-1"> 287</span>,<span class="CharOverride-1"> 321</span>; <span class="CharOverride-1">Const. Z. Buzdugan:</span> <span class="CharOverride-1">un tălmăcitor uitat din Dante</span>, CRE, 1938, 3757; Iorga, <span class="CharOverride-1">Oameni</span>, III, <span class="CharOverride-1">340–341</span>; I.C. Beldie, <span class="CharOverride-1">Un poet uitat</span>, <span class="CharOverride-1">„</span>Orizonturi<span class="CharOverride-1">”</span>, 1938, 5–7; G. Demetru-Pan, <span class="CharOverride-1">„Albatrosul” în româneşte</span>, RML, 1939, 8; Marin Sârbulescu, <span class="CharOverride-1">Constantin Z. Buzdugan</span>, TIL, 1942, 1917; <span class="CharOverride-1">Presa muncitorească şi socialistă din România</span>, I–II, Bucureşti, 1966–1968, <span class="CharOverride-1">passim</span>; Ilie Haşeganu, <span class="CharOverride-1">C.Z. Buzdugan, un poet pe nedrept uitat</span>, CNT, 1966, 29; Massoff, <span class="CharOverride-1">Teatr. rom.</span>, III, <span class="CharOverride-1">302–303</span>; Petre Ciureanu, <span class="CharOverride-1">Baudelaire in Romania</span>, Torino, 1970, <span class="CharOverride-1">3</span>, <span class="CharOverride-1">23</span>, <span class="CharOverride-1">28</span>, <span class="CharOverride-1">31–32</span>,<span class="CharOverride-1"> passim</span>; D.D. Şoitu, [<span class="CharOverride-1">C.Z. Buzdugan</span>], LL,1970, „Pagini dunărene”, 1970, 1971, „Orizonturi”, 1972; Streinu, <span class="CharOverride-1">Pagini</span>, III, <span class="CharOverride-1">80–81, 88</span>; Ornea, <span class="CharOverride-1">Contemporanul</span>, <span class="CharOverride-1">223–224, passim</span>; Ion Bulei, <span class="CharOverride-1">Lumea românească la 1900</span>, București, 1989, <span class="CharOverride-1">184–201</span>; [<span class="CharOverride-1">C.Z. Buzdugan</span>],<span class="CharOverride-1"> </span>ADLTR, H-44, H-45; Ion Bulei, <span class="CharOverride-1">Atunci când veacul se năştea</span>,<span class="CharOverride-1"> </span>Bucureşti, 1990, <span class="CharOverride-1">159–167</span>,<span class="CharOverride-1"> passim.    &#9;</span><span class="Semnatura">R.Ș.</span></p>
			<div class="_idGenObjectLayout-1">
				<div id="_idContainer035">
					<div id="_idContainer033" class="Basic-Text-Frame">
						<p class="Titlu-Nume-H"><span class="titlu-12">BUZDUGAN, Ion</span> </p>
						<p class="Titlu-mic-DATE">(9.III.1889, Brânzenii Vechi–Bălţi – 27.I.1967, Bucureşti), publicist, poet, traducător. </p>
					</div>
					<div id="_idContainer034" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="11B_1077-1166_Buciu-Buzura-web-resources/image/Buzdugan_Iosn.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Ecaterinei şi al lui Alexandru Buzdâga, răzeş. <span class="CharOverride-2">B.</span>, pe numele său adevărat Ion (Ivan) Buzdâga, a absolvit şcoala primară în satul natal, iar pe cea secundară la Bairamcea. Urmează cursuri de agricultură la Moghilev, apoi la Gore-Gorki în Belarus şi Seminarul Pedagogic din Cameniţa. A studiat, apoi, literele şi dreptul la Moscova şi, în cele din urmă, la Iaşi, unde şi-a luat licenţa în drept, titlul de doctor în ştiinţe politico-economice obţinându-l la Cernăuţi. Întors în Rusia, funcţionează un timp ca agronom şi profesor. Participă la Primul Război Mondial în cadrul armatei ruse. Ca secretar general al Sfatului Ţării, citeşte, în şedinţa din martie 1918, actul Unirii. La începutul anului 1918 pleacă împreună cu alţi fruntaşi la Iaşi, pentru a informa guvernul român asupra situaţiei din Basarabia. După Unire a fost deputat de Bălţi până în 1932, în aproape toate parlamentele ţării. Subsecretar de stat la Ministerul Industriei şi Comerţului în anii 1931–1932, a fost parlamentar de Bălţi, păstrându-şi mandatul pe durata a opt legislaturi. Eforturile sale au fost recompensate cu Medalia „Regele Ferdinand I” cu Spade şi Panglică și cu Ordinul „Regele Ferdinand I” în grad de Comandor. În perioada postbelică, de teama persecuţiilor, trăieşte ascuns, adăpostindu-se la mănăstiri sau în case din Transilvania şi Oltenia. Încă din 1913–1914 <span class="CharOverride-2">B. </span>colabora, sub pseudonimul Nică Românaş, cu versuri originale şi traduceri din scriitorii ruşi, la „Cuvânt moldovenesc” din Chişinău, revistă pe care o conduceau Nicolae N. Alexandri, Simion Murafa şi Pan Halippa. Publicistică şi producţii lirice îi vor apărea mai târziu în „Răsăritul”, „Viaţa Basarabiei”, „Sburătorul”, „Luceafărul”, „Viaţa românească”, „Gândirea”, „Adevărul literar şi artistic”, „Ramuri”, „Basarabia” ş.a., unde mai semna B.I. Alion, Ion Câmpeanu, B. Cogâlnic, I. Dumbrăveanu. În 1921 tipăreşte la Chişinău un volum intitulat <span class="CharOverride-1">Cântece din Basarabia</span>, căruia îi urmează al doilea, apărut la Craiova, în 1928, ambele cuprinzând un bogat material folcloric cules în vremea adolescenţei. Mare parte din lirica semnată în periodice va forma substanţa volumelor <span class="CharOverride-1">Miresme din stepă</span> (1922; Premiul Societăţii Scriitorilor Români), <span class="CharOverride-1">Ţara mea</span> (1928), <span class="CharOverride-1">Păstori de timpuri</span> (1937; Premiul Academiei Române) şi <span class="CharOverride-1">Metanii de luceferi</span> (1942; Premiul Societăţii Scriitorilor Români). A fost membru al Societăţii Scriitorilor Români (din 1921) şi al Societăţii Scriitorilor din Basarabia (din 1939). </p>
			<p class="Heuristica-BASE"><span class="CharOverride-2">B. </span>cultivă o poezie tradiţionalistă, cu imagini ale ţinutului natal, surprins într-o ambianţă specifică, plină de culoare şi dinamism. Copleşit, totuşi, de autoritatea unor înaintaşi (Vasile Alecsandri, M. Eminescu ş.a.), el lasă rareori să răzbată şi un timbru mai personal. Reţin, prin intensitatea elanului patriotic, poemele din <span class="CharOverride-1">Păstori de timpuri</span>, ciclu evocator al unei istorii aureolate de mit şi legendă. Nu lipsesc nici versurile de inspiraţie biblică în care, în pofida unor tonalităţi adecvate, nu se ating zonele de profunzime ale modelului. Poetul a lăsat şi câteva sinteze privitoare la literatura rusă şi reprezentanţii ei de marcă, iar în manuscris s-au păstrat numeroase versuri reunite sub titlurile <span class="CharOverride-1">Podgorii de aramă</span>, <span class="CharOverride-1">Pietre de temelie </span>şi <span class="CharOverride-1">Cântece de durere</span>, poemul <span class="CharOverride-1">Balada morţii cronicarului Miron Costin şi a fratelui său, vornicul Velicico</span>, precum şi o serie de tălmăciri din romanticii, realiştii şi modernii ruşi (A.S. Puşkin, M.I. Lermontov, K. Balmont, Maxim Gorki, I. Bunin, A. Blok ş.a.), <span class="CharOverride-2">B. </span>fiind şi printre primii traducători ai lui Serghei Esenin la noi.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Miresme din stepă</span>, Bucureşti, 1922; <span class="CharOverride-1">Ţara mea</span>, Craiova, 1928; <span class="CharOverride-1">Păstori de timpuri</span>, Bucureşti, 1937; <span class="CharOverride-1">Metanii de luceferi</span>, Bucureşti, 1942. <span class="CharOverride-2">Culegeri: </span><span class="CharOverride-1">Cântece din Basarabia</span>, vol. I, Chişinău, 1921, vol. II, Craiova, 1928. <span class="CharOverride-2">Traduceri:</span> M. Koţiubinski, <span class="CharOverride-1">Pe cuptor</span>, Chişinău, 1920; Maxim Gorki, <span class="CharOverride-1">Fata şi moartea</span>, Bucureşti, 1962; A.S. Puşkin, <span class="CharOverride-1">Evgheni Oneghin</span>, pref. Perpessicius, Bucureşti, 1967.</p>
			<p class="Heuristica___m_RPR"><span class="CharOverride-2">Repere bibliografice: </span>Perpessicius, <span class="CharOverride-1">Menţiuni</span>, II, <span class="CharOverride-1">175–178</span>; Perpessicius, <span class="CharOverride-1">Opere</span>, II, <span class="CharOverride-1">120–122</span>, X, <span class="CharOverride-1">35–38</span>; Streinu, <span class="CharOverride-1">Pagini</span>, V, <span class="CharOverride-1">27–28</span>; Lovinescu, <span class="CharOverride-1">Opere</span>, IX, <span class="CharOverride-1">261</span>; Iorga, <span class="CharOverride-1">Ist. lit. cont.</span>, II (1985), <span class="CharOverride-1">320–321</span>; Şerban Cioculescu, <span class="CharOverride-1">Serghei Esenin şi lirica noastră tânără</span>, RFR, 1937, 9; Carianopol, <span class="CharOverride-1">Scriitori</span>,<span class="CharOverride-1"> </span>I,<span class="CharOverride-1"> 173–180</span>; Tudor, <span class="CharOverride-1">Mişcarea</span>, <span class="CharOverride-1">127–129</span>,<span class="CharOverride-1"> passim</span>; <span class="CharOverride-1">Dicţ. scriit. rom.</span>, I, <span class="CharOverride-1">411–412</span>; Cimpoi, <span class="CharOverride-1">Ist. lit. Basarabia</span>,<span class="CharOverride-1"> 118–120</span>; Burlacu, <span class="CharOverride-1">Lit. rom. Basarabia</span>, <span class="CharOverride-1">83–84</span>, <span class="CharOverride-1">90–95</span>;<span class="CharOverride-1"> Dicţ. Chişinău</span>, <span class="CharOverride-1">91–93</span>; Nicolae Scurtu, <span class="CharOverride-1">Noi contribuţii la biografia lui Ion Buzdugan</span>, „Litere”, 2012, 1.<span class="CharOverride-2"> </span>&#9;<span class="Semnatura">C.Bz.</span></p>
			<p class="Heuristica-PRIMUL"><span class="titlu-12">BUZDUGAN-HAŞEGANU, Cornelia</span> (16.XI.1903, Galaţi – 7.VI.1947, Braşov), poetă. Fiică a Elizei Buzdugan (n. Rosiade), profesoară şi publicistă, şi a scriitorului C.Z. Buzdugan, <span class="CharOverride-2">B.-H.</span> a copilărit la Galaţi, unde îşi trece bacalaureatul în 1922. Elevă, debuta cu versuri sub pseudonim (Nelia Corbu), în „Dunărea” (1919). Continuă să publice, primită favorabil în mediile literare şi intelectuale ale vremii, până la repedea omologare în meseria scrisului, odată cu reapariţia sub numele real, în „Convorbiri literare” din 1921. În anii studenţiei, la Bucureşti, în cadrul cercului diriguit la Institutul de Literatură de Mihail Dragomirescu, colegi de generaţie şi aspiraţie îi sunt A. Bădăuţă, Gh. Cardaş, George Dumitrescu, Agatha Grigorescu, Dan Simonescu, Gh. Talaz, Cora Valescu, între alţii. Licenţiată în litere (1926), a absolvit ulterior şi Seminarul Pedagogic Universitar „Titu Maiorescu”. Peregrinările pe la diverse şcoli din ţară (ca profesoară de română şi franceză), moartea dramatică a tatălui, căsătoria, la Cluj, cu publicistul Ilie Haşeganu, Dictatul de la Viena, refugiul la Braşov şi casa spulberată sub ultimul, devastator bombardament, în 1944 – repere ale unei existenţe agitate –, îşi vor găsi ecou în stihurile sale intimiste, circumstanţiale. A mai semnat în „Mioriţa”, „Vieaţa nouă”, „Mişcarea literară”, „Ritmul vremii”, „Viaţa literară”, „Falanga”, „Revista scriitoarei”, „Cuget clar”, „Adevărul literar şi artistic”, „Societatea de mâine”, „Patria”, „Utopia”, „Darul vremii”, „Hyperion”, „Gazeta Transilvaniei”, „România tânără” (pe care o va redacta alături de Ilie Haşeganu la Braşov, în 1942–1943) ş.a. </p>
			<p class="Heuristica-BASE">Primele versuri publicate de <span class="CharOverride-2">B.-H.</span> corespund unui timp ingenuu, al claustrărilor în vis, rostirii muzicale, suferinde, în „poze” adolescentine, puse sub semnul graţiei imitative. Cu urme simboliste, poemele de mai târziu cultivă dispoziţia meditativă (<span class="CharOverride-1">Gheţarul, Izvorul, Termitele</span>), gustul himericului, al vetustului medieval, discreta cochetare cu exoticul, în timbru minulescian. Curgerea vremii devine laitmotiv, surdinizând şi „complicând” treptat limbajul poeziei. Livrescul şi alura reculeasă, tandreţea, ce-şi asociază vestigii de umor, şi o anume „frondă” feminină ţin de lirismul reflexiv, modern, chiar dacă inspiraţia e circumscrisă sferei tradiţionale; o manieră evocând, pe-alocuri, gestul ironic sau autopersiflant, prin care mai adesea îşi asumă şi înfruntă lumea poetele din spaţiul pravoslavnic. Poeta exersează un răstimp – menţionabil – şi comentariul critic, deconspirându-şi gustul, preferinţele, afinităţile, într-o deplină acceptare a obsesiilor spirituale. Un număr însemnat de tălmăciri din Charles Baudelaire rămase de la C.Z. Buzdugan apar antologate de <span class="CharOverride-2">B.-H.</span> în 1942. Lasă ea însăşi câteva traduceri (remarcate) din François Villon, Paul Valéry, Petőfi, Robert Browning. Tentată poate la o reevaluare (boala de cord îi anunţa sfârşitul), îşi editează, în acelaşi an, întâia carte: <span class="CharOverride-1">Chenar pe marginea războiului</span>, jurnal sensibil ce exorcizează spaime de dincoace de front. Revine în 1943 cu o culegere retrospectivă, <span class="CharOverride-1">Versurile mele</span>. Evadările în trecut, eden pierdut şi recucerit prin rememorare, inspiră stampe nostalgice (Brateşul, luntrea cu vântrele, masa de scris a tatei, poeme spuse din Verlaine, Verhaeren). Pastişele (uneori alarmante), adieri mistice, apăsarea şi tânga, neliniştea interogând misterul şi neantul conferă plachetelor următoare aspect compozit, distonant. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Chenar pe marginea războiului</span>, Braşov, 1942; <span class="CharOverride-1">Versurile mele</span>, Braşov, 1943; <span class="CharOverride-1">Poeme pentru Dumnezeu şi pentru oameni</span>, Braşov, 1946; <span class="CharOverride-1">Invocări</span>, Braşov, 1947.</p>
			<p class="Heuristica___m_RPR"><span class="CharOverride-2">Repere bibliografice:</span> Lovinescu, <span class="CharOverride-1">Sburătorul</span>, II, <span class="CharOverride-1">57</span>; Iorga, <span class="CharOverride-1">Ist. lit. cont.</span>, II<span class="CharOverride-1"> </span>(1985), <span class="CharOverride-1">287</span>,<span class="CharOverride-1"> 321</span>; <span class="CharOverride-1">Cornelia Buzdugan-Haşeganu</span>, în Octavian Şireagu, <span class="CharOverride-1">Noua lirică ardeleană</span>, pref. I. Valerian, Cluj, 1935, <span class="CharOverride-1">33–37</span>, <span class="CharOverride-1">161–162</span>; Perpessicius<span class="CharOverride-1">, Opere</span>, IX, <span class="CharOverride-1">325, 329–330</span>, X, <span class="CharOverride-1">268, 272–273</span>; Constantin-Stelian, <span class="CharOverride-1">„Chenar pe marginea războiului”</span>, F, 1942, 9; Aurel Marin, <span class="CharOverride-1">„Chenar pe marginea războiului”</span>, GT, 1942, 95; Paul Georgescu, <span class="CharOverride-1">„Invocări”</span>, ORT, 1947, 15; Piru, <span class="CharOverride-1">Panorama</span>,<span class="CharOverride-1"> 74–75</span>; [<span class="CharOverride-1">Cornelia Buzdugan-Haşeganu</span>], ADLTR, H-44, H-45. &#9; <span class="Semnatura">R.Ş.</span></p>
			<div class="_idGenObjectLayout-1">
				<div id="_idContainer038">
					<div id="_idContainer036" class="Basic-Text-Frame">
						<p class="Titlu-Nume-H">BUZEA, Constanţa </p>
						<p class="Titlu-mic-DATE">(29.III.1941, Bucureşti – 31.VIII.2012, București), poetă, publicistă. </p>
					</div>
					<div id="_idContainer037" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="11B_1077-1166_Buciu-Buzura-web-resources/image/01_BuzeaConstansta.jpg" alt="" />
					</div>
				</div>
			</div>
			<p class="Heuristica-PRIMUL">Este fiica Alexandrinei (n. Nica) şi a lui Petrache Buzea, funcţionar. Urmează la Bucureşti liceul (1954–1957) şi Facultatea de Filologie (1963–1969), debutând foarte timpuriu cu versuri la „Tânărul scriitor” (1957). Cel dintâi volum, <span class="CharOverride-1">De pe pământ</span>, îi apare în 1963. Din 1973 este redactor la revistele „Amfiteatru” şi „Viaţa studenţească”, iar după 1989 la „România literară”, unde ține rubrica „Post-restant”. A fost distinsă cu numeroase premii, printre care Premiul Uniunii Scriitorilor (1972), Premiul „Mihai Eminescu” al Academiei RSR (1974) şi Premiul Naţional de Poezie „Mihai Eminescu” (2001). A fost căsătorită cu poetul Adrian Păunescu, personaj central în <span class="CharOverride-1">Creştetul gheţarului. Jurnal 1969–1971</span> (2009). </p>
			<p class="Heuristica-BASE">Între atâţia poeţi care-şi locuiesc spaţiul imaginar ca pe o certitudine, populându-l dezinvolt, luxuriant sau aspru cu obiecte sau aduceri-aminte, cu melancolii ori sarcasme, <span class="CharOverride-2">B.</span> face parte dintre acei autori, niciodată mulţi, „instauraţi” în propriul eu ca într-o enigmă. Nu atât textul, cât „umbra” lui, nu atât locvacitatea metaforică, cât mai ales legătura, fuziunea aproape nevăzută, dar întotdeauna prezentă, dintre ordinea terestră, ordinea cosmică şi ordinea morală definesc şi captează identitatea acestui tip de lirism. „Peisajul”, chiar şi atunci când este copleşit de vegetaţie, fascinat de levitaţia proprie fiecărui anotimp, chiar şi atunci când se defineşte în funcţie de un loc anume, de căderea luminii, a ploilor, a amurgului, a nisipurilor, mortuare sau sărbătoreşti, este un peisaj moral, mai mult, e o arhitectură labirintică de emoţii, cu sens exorcizant şi finalitate autoscopică. Efluviile naturii, captate de energiile puberale, stau alături de motivul romantic-baroc al „marelui mim îndoială”, dar măştile şi tentaţiile de cuprindere a ordinii terestre într-o viziune carnavalescă sunt părăsite în numele rigorii sapienţiale. Lirismul sărbătoresc, încărcând versul cu lumini, adieri, şoapte şi polenuri, este practicat cu aceeaşi plinătate a emoţiei şi rostirii cu care angoasa, <span class="CharOverride-1">tremendum</span>-ul traversează planul poematic, fie în cadenţe strident-demonstrative, fie în sonorităţi cvasiliturgice, drapând melancolia în prozodii de descântec. Nu altfel se întâmplă în registrul erotic, unde, alături de poemele marcate de tensiunea aşteptării, de presimţiri şi utopii configurate energic ori tandru, pot fi întâlnite poeme jubilatorii, copleşitoare afectiv, exaltând dăruirea şi comuniunea, dar şi „sfârşitul continuu”, lamentoul rememorativ – agresiv sau duios, orgolios ori uscat, neutru – în al cărui triunghi trecutul se oferă prezentului pentru a prefigura o şansă utopiei. Aceeaşi energie plăsmuitoare va experimenta nu numai tematici, dar şi expresii variate, provenind din diferite direcţii culturale. Tentaţiei atitudinilor în travesti i se va adăuga apetitul rostirii travestite. De aici, cu precădere în volumele de până la <span class="CharOverride-1">Ploi de piatră</span> (1979), secvenţele bacoviene turnate în carcase argheziene. Ele nu abundă nicidecum şi sunt, oricum, la antipodul intertextualităţii programatic practicate în poezia optzeciştilor, dar semnifică, în anumite momente, o stare de criză a limbajului (de unde şi asidua interogare a „cuvintelor ca material” pentru inefabil) observată, la vremea ei, de Eugen Simion, stare ce traduce mai puţin vidul interior şi mai mult – paradoxal – un soi de narcisism invers: adorarea şi asimilarea alterităţii de atitudine şi expresivitate ca pe propriul chip (şi fel) de a fi. Autocontemplare, receptivă nu prin reducţie, ci prin seducţie: „Cum vii, cum stai, ţi-aş spune întruna/ Că sunt un mim fără lumină./ Şi sunt cuvintele prea goale/ Pentru serbările din gând./ Mimul se zbate în oglindă/ Şi-n sinea lui sedus se-nclină”. O imagine definitorie în poezia scrisă de <span class="CharOverride-2">B.</span> ar putea fi cunoscuta ipostază a gândirii eminesciene din <span class="CharOverride-1">Diana</span>: „În cea oglindă mişcătoare/ Vrei să zăreşti un straniu joc,/ O apă vecinic călătoare/ Sub ochiul tău rămas pe loc?”. Sau, în cuvintele poetei: „Durerea, orgoliul de-a nu mă divide,/ şi strania poftă de-a fi suverană,/ Provoacă otrava pe care-o înghite/ Naiva din suflet, podoaba mea, rană./ Pierzând cu voinţă dovezile sorţii./ Nici vieţii m-adaug, nici liniştei morţii”. Cele două ipostaze fundamentale (imagini obsedante) sunt sufletul şi umbra, configurate sub semnul, trist şi miraculos totodată, al unităţii fiinţei. Paradox care constituie şi „cheia estetică” a acestei poezii: un „conţinut” înconjurat de o amplă, alambicată, savant construită armură de sensuri şi imagini. Anotimpurile bogate, accentele vitaliste şi comunicarea emoţională sunt petrecute, aproape fără excepţie, prin filtrul propriei lor negaţii: pustiirea naturii, moartea, singurătatea devorantă. Ceea ce este se revelă ca umbră a nefiinţei, deci ca dovadă a (înseşi) firii acesteia. Dovadă pieritoare, la rându-i: norii, pasărea, copacul, sevele, melcii, fluturii ş.a.m.d. sunt/devin „cuvinte”, adică umbre ale făpturilor, oglinzi oglindite ale rostirii. Rostire pe care o câştigă, o certifică tocmai prin infinita ei pierdere. Trupul este umbră sufletului, iar realitatea pe nume „Tu” capătă identitate numai traversând „sala nervilor”, prin înstrăinarea de prezentul amintirii sale: „...acelui tu monstruos îi dădeam loc/ de viaţă şi de moarte/ drept asupra aripilor/ […] el intră şi iese zburând/ ca propriul meu suflet nepăsător/ cu propriul meu suflet în minte/ cu propriul meu îngândurat suflet/ care atât de palid şoptea/ lasă-mă liber”. Insinuată nu doar lângă trup, ci şi lângă cuvinte, umbra „depinde” exact în măsura în care îşi cucereşte „autonomia”: „Depind, deci, exist, iată fraza/ De sărbătoare umbrindu-mă ca un copac/ fără frunze”. Umbra nu goleşte, ci „stivuieşte goluri”, este „pată fără răscruce, fără deviere”, păstrează senioria durerii („Inima tăiată-n două/ să se-adune nu mai vrea”), ea se lasă peste trecut („şerpi plini de ghimpi/ umbra planta memoria/ într-un loc secetos din trecut”) nu ca semn final, ci ca absolvire, ca transfer al eului dincolo de limite („în timp ce plângi în somn/ prăpastia se gândeşte la tine”). În acest timp sufletul lipsit de umbră devine „chin de pâslă” şi este aşteptat „ca un mormânt”. El se „sparge ca un vas”, înseamnă „trecutul rănii viitoare”, călătoreşte „în surpare” şi sfârşeşte prin a topi oglinda în care Mimul priveşte un mim privindu-se în oglindă, în care un mim... ş.a.m.d., <span class="CharOverride-1">mise en abîme</span> prin care existenţa şi iluzia se descoperă, se autentifică şi se consumă reciproc. De aici şi până la sintagma „umbra umbrei” nu este decât un pas, iar <span class="CharOverride-2">B.</span> nu întârzie să-l facă. Destrămare şi Unitate sunt cele două stări matriciale locuite de suflet şi de umbră, din centrul cărora provin deopotrivă forţa şi neliniştea fără margini a gândului poetic. În ciuda aparenţelor – serafismul, tonalităţile de litanie, lamentoul perpetuat din raţiuni (auto)persuasive, diafanul, vegetalul şi irizaţiile angelice –, poezia nu se edifică exclusiv din pasivităţi, langori şi contemplaţii, ci şi dintr-o covârşitoare energie a ipostazierii: „De ce să nu desfid surâsul, plânsul,/ Ca pe-ale clipei stranii accesorii,/ De ce să nu mă-ncredinţez sub norii/ Oricărui sens ce m-ar sorbi într-însul?”. Întrebarea desfide orice limitare. Ea fisurează logica textului („Tu, care n-ai coborât niciodată/ spune-mi/ punctul, când e mirare?/ Şi când întreabă?/ Când se suspendă?”), dezvăluie dependenţa teatral-absurdă a universului („Senină sfială albind ne rărim/ În numele marelui mim/ În numele marelui mim îndoială/ În lacrima lumii cuminte plutim/ din gura amară a marelui mim/ Ies stoluri de păsări şi nori dau năvală”) şi face să vibreze mirarea între afirmaţie şi negare: „Te voi goni cu gură stinsă,/ Te voi reţine ca pe-un sfânt/ Între nimic şi poezie,/ Între credinţă şi trădare?// În lumea ta de-nfiorare/ Vei vrea să vin, ca mai curând/ Să fug de ea, iubindu-i fiul/ Care se naşte şi dispare/ În voia lui urmând cu milă/ Făptura mea prin timp umblând?”. Se întâlnesc în larga deschidere de compas a acestui univers poetic majoritatea temelor generaţiei ’60: formele vitalismului (când insurgent, când, cel mai adesea, temperat de fervorile rostirii), candoarea descoperirii lumii, starea edenică a copilăriei, dar şi monologul convulsiv, străbătut de motivul morţii, tensiunea dramatică a confesiunii, dar şi ironia trecută prin cuvintele lui Iov, „fresca” vizionară, dar şi crochiul nervos, pastelul frumos decorat, acompaniat de luminiscenţă şi agonic în subtext, ori sonetul cu lumini glaciale, sentenţios-didactic în premise şi disolutiv în concluzii, turnând gnomicul în tipare senzoriale, ca în neoplatonismul renascentist. În ciuda unităţii de substanţă, se pot decupa câteva etape în evoluţia poetei. Cea dintâi ar cuprinde volumele <span class="CharOverride-1">De pe pământ</span>, <span class="CharOverride-1">La ritmul naturii</span> (1966) şi, parţial, <span class="CharOverride-1">Norii</span> (1968). A doua etapă, de la <span class="CharOverride-1">Agonice</span> (1970) până la <span class="CharOverride-1">Răsad de spini</span> (1973), îi defineşte decisiv traiectoria. De acum, „setea de anonimat”, ceea ce înseamnă „subordonarea eului unei ritmicităţi universale”, va primi semnificaţiile renunţării şi ale spaimei de singurătate şi moarte. <span class="CharOverride-1">Ape cu plute</span> (1975), <span class="CharOverride-1">Limanul orei</span> (1976) şi <span class="CharOverride-1">Ploi de piatră</span> aduc o importantă schimbare de accent: în regimul trăirii poetice plenitudinea afectivă (inclusiv cea a suferinţei) cedează tot mai mult în faţa epurelor mentale. Evoluţie ce va culmina în stilizările şi ermetismul din <span class="CharOverride-1">Planta memoria</span> (1985), anticipat de <span class="CharOverride-1">Cină bogată în viscol</span> (1983). Abstractizarea peisajului şi închiderea poemului într-o ermetică şi glacială vizualitate, suspendarea şi chiar anularea, pe alocuri, a centrului afectiv în numele contemplaţiei cu vibraţii de sarcasm, fluxul incertitudinilor, generat între altele şi de eliminarea punctuaţiei, oferă sugestia unui eu pierdut, amăgit de propria-i imagine. Ineditele cuprinse în finalul antologiei <span class="CharOverride-1">Cheia închisă</span> (1987), în strictă continuitate cu claustrul eliberator din <span class="CharOverride-1">Planta memoria</span>, investesc absenţa cu atributele revelaţiei („simt limita/ limita contemplând sufletul/ în trup ca într-o rană goală”) şi fac din sacrificiu şi retragere o iniţiere în „strigătul propriu”, către „ieşirea din timp”. Fiecare poem este deopotrivă un început care sfârşeşte şi un sfârşit care-şi conţine noul început. De aici balansul dintre mereu-altceva şi mereu-acelaşi, farmecul şi capacitatea exorcizantă a acestei poezii: „De parcă moartea blând aş evita-o,/ Beau somnul dintr-o ceaşcă luminoasă,/ Înaintând nerecunoscătoare/ Pe-un drum ce nu-i al meu,/ Deşi atât de stranii fiinţe îmi arată,/ Las geniul limitei să mă înconjoare./ El şterge zidul literelor într-o/ ciudat de transparentă stare”. Această din urmă etapă, adâncită în volumele <span class="CharOverride-1">Ultima Thule</span> (1990), <span class="CharOverride-1">Pelerinaj</span> (1997) și <span class="CharOverride-1">Netrăitele</span> (I–II, 2004–2008), împinge poezia scrisă de <span class="CharOverride-2">B.</span> până la „purul gnomism” și la „epură” à la Emily Dickinson (cum observa Nicolae Manolescu), purificându-i – ca într-un act de asceză potrivit pulsiunii mistice a textelor – și forma, și conținutul. Poeta a scris și versuri pentru copii, de la <span class="CharOverride-1">Cărticică de doi ani</span> (1970) până la <span class="CharOverride-1">Zgomotocicleta</span> (1996) și<span class="CharOverride-1"> Start la şevalet</span> (1998). În confesiunile din <span class="CharOverride-1">Creştetul gheţarului. Jurnal 1969–1971</span> a impresionat acuitatea – în același timp rece și sensibilă – a notației prin care <span class="CharOverride-2">B.</span> se descrie în travaliul epuizant-sufocant de scriitoare, soție și mamă; de asemenea, se rețin o seamă de portrete, printre care acela al lui Mircea Eliade, întâlnit în timpul unei călătorii în Statele Unite.</p>
			<p class="Heuristica_CITAT">Rar caz de poet care, sub obsesia unui unic sentiment, să aducă atâtea nuanţe ale suferinţei, de la dorul abstract la senzaţia acută de transformare a materiei în cenuşă. Oriunde am deschide cărţile, dăm peste aceste imagini ale „vidului vital” ce se lărgeşte necontenit şi cuprinde lumea fizică şi morală, într-o strânsă comunicare.</p>
			<p class="Heuristica_CITAT_semnat">Eugen Simion</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">De pe pământ</span>, pref. Mihu Dragomir, Bucureşti, 1963; <span class="CharOverride-1">La ritmul naturii</span>, Bucureşti, 1966; <span class="CharOverride-1">Norii</span>, Bucureşti, 1968; <span class="CharOverride-1">Agonice</span>, Bucureşti, 1970; <span class="CharOverride-1">Cărticică de doi ani</span>, Bucureşti, 1970; <span class="CharOverride-1">Coline</span>, Bucureşti, 1970; <span class="CharOverride-1">Aventurile extraordinare ale lui Hap</span> <span class="CharOverride-1">şi Pap</span> (în colaborare cu Adrian Păunescu), Bucureşti, 1970; <span class="CharOverride-1">Sala nervilor</span>, Bucureşti, 1972; <span class="CharOverride-1">Leac pentru îngeri</span>, Bucureşti, 1972; <span class="CharOverride-1">Cărticică de trei ani</span>, Bucureşti, 1972; <span class="CharOverride-1">Răsad de spini</span>, Bucureşti, 1973; <span class="CharOverride-1">Pasteluri</span>, Bucureşti, 1974; <span class="CharOverride-1">Cărticică de patru ani</span>, Bucureşti, 1974; <span class="CharOverride-1">Ape cu plute</span>, Bucureşti, 1975; <span class="CharOverride-1">Limanul orei</span>, Bucureşti, 1976; <span class="CharOverride-1">Poeme</span>, pref. Eugen Simion, Bucureşti, 1977; <span class="CharOverride-1">Ploi de piatră</span>, Bucureşti, 1979; <span class="CharOverride-1">Umbră pentru cer</span>, Bucureşti, 1981; <span class="CharOverride-1">Cărticică de cinci ani</span>, Bucureşti, 1983; <span class="CharOverride-1">Cină bogată în viscol</span>, Bucureşti, 1983; <span class="CharOverride-1">Planta memoria</span>, Bucureşti, 1985; <span class="CharOverride-1">Cheia închisă</span>, postfaţă Dan C. Mihăilescu, Bucureşti, 1987; <span class="CharOverride-1">Pietre sălbatice</span>, Bucureşti, 1988; <span class="CharOverride-1">Cărticică de şase ani</span>, Bucureşti, 1988; <span class="CharOverride-1">Ultima Thule</span>, Bucureşti, 1990; <span class="CharOverride-1">Zgomotocicleta</span>, Bucureşti, 1996; <span class="CharOverride-1">Foşnet fabulos</span>, Timişoara, 1997; <span class="CharOverride-1">Pelerinaj</span>, Bucureşti, 1997; <span class="CharOverride-1">Pastelul amoros</span>, Timişoara, 1998; <span class="CharOverride-1">Pretext de conversaţie</span>, Timişoara, 1998; <span class="CharOverride-1">Start la şevalet</span>, Bucureşti, 1998; <span class="CharOverride-1">Roua plural</span>, pref. Nicolae Manolescu, Bucureşti, 1999; <span class="CharOverride-1">Netrăitele</span>, I–II, București, 2004–2008; <span class="CharOverride-1">Creştetul gheţarului. Jurnal 1969–1971</span>, București, 2009; <span class="CharOverride-1">Roua plural</span>, postfață Nicolae Manolescu, Pitești, 2010.</p>
			<p class="Heuristica___m_RPR"><span class="CharOverride-2">Repere bibliografice:</span> Constantin, <span class="CharOverride-1">Despre poeţi</span>,<span class="CharOverride-1"> 169–178</span>; Constantin, <span class="CharOverride-1">A doua carte</span>,<span class="CharOverride-1"> 141–149</span>; Pop, <span class="CharOverride-1">Poezia</span>,<span class="CharOverride-1"> 263–280</span>; Raicu, <span class="CharOverride-1">Structuri</span>,<span class="CharOverride-1"> 333–338</span>; Felea, <span class="CharOverride-1">Secţiuni</span>,<span class="CharOverride-1"> 68–72</span>,<span class="CharOverride-1"> 235–239</span>; Cristea, <span class="CharOverride-1">Un an</span>,<span class="CharOverride-1"> 166–174</span>; Cristea, <span class="CharOverride-1">Domeniul</span>,<span class="CharOverride-1"> 121–126</span>; Iorgulescu, <span class="CharOverride-1">Al doilea rond</span>,<span class="CharOverride-1"> 264–268</span>; Regman, <span class="CharOverride-1">Colocvial</span>,<span class="CharOverride-1"> 192–195</span>; Raicu, <span class="CharOverride-1">Practica scrisului</span>,<span class="CharOverride-1"> 339–342</span>; Iorgulescu, <span class="CharOverride-1">Scriitori</span>,<span class="CharOverride-1"> 40–44</span>; Poantă, <span class="CharOverride-1">Radiografii</span>, I, <span class="CharOverride-1">242–244</span>; Simion, <span class="CharOverride-1">Scriitori</span> I (1978), <span class="CharOverride-1">341–352</span>; Grigurcu, <span class="CharOverride-1">Poeţi</span>,<span class="CharOverride-1"> 380–383</span>; Raicu, <span class="CharOverride-1">Fragmente</span>,<span class="CharOverride-1"> 261–263</span>; Cristea, <span class="CharOverride-1">Modestie</span>,<span class="CharOverride-1"> 66–69</span>; Sorescu, <span class="CharOverride-1">Uşor cu pianul</span>,<span class="CharOverride-1"> 366–371</span>; Cistelecan, <span class="CharOverride-1">Poezie</span>,<span class="CharOverride-1"> 139–142</span>; Constantin, <span class="CharOverride-1">Complicitatea</span>,<span class="CharOverride-1"> 166–172</span>; Negoiţescu, <span class="CharOverride-1">Scriitori contemporani</span>,<span class="CharOverride-1"> 58–62</span>; <span class="CharOverride-1">Dicţ. scriit. rom.</span>, I, <span class="CharOverride-1">413–414</span>; <span class="CharOverride-1">Dicţ. analitic</span>, I, <span class="CharOverride-1">168–169</span>, IV, <span class="CharOverride-1">56–58</span>; Octavian Soviany, [<span class="CharOverride-1">Constanța Buzea</span>], LCF, 2000, 4, VR, 2000, 5–6, CU, 2005, 2; Cistelecan, <span class="CharOverride-1">Top ten</span>,<span class="CharOverride-1"> 117–119</span>; Grigurcu, <span class="CharOverride-1">Poezie</span>, I, <span class="CharOverride-1">163–178</span>; Manolescu, <span class="CharOverride-1">Lista</span>, I, <span class="CharOverride-1">215–224</span>; Cristea-Enache, <span class="CharOverride-1">Concert</span>,<span class="CharOverride-1"> 31–43</span>; Cioculescu, <span class="CharOverride-1">Lecturi</span>, I, <span class="CharOverride-1">74–76</span>; Cristea-Enache, <span class="CharOverride-1">Bucureşti</span>, <span class="CharOverride-1">161–167</span>;<span class="CharOverride-1"> Cosmin </span>Ciotloș, [<span class="CharOverride-1">Constanța Buzea</span>], RL, 2008, 51–52, 2010, 1; Manolescu, <span class="CharOverride-1">Istoria</span>, <span class="CharOverride-1">1026–1029</span>;<span class="CharOverride-1"> </span>Popa, <span class="CharOverride-1">Ist. lit.</span>,<span class="CharOverride-1"> </span>II, <span class="CharOverride-1">505–506</span>; Ion Pop, <span class="CharOverride-1">Un certificat de autenticitate</span>, ST, 2010, 1–2. &#9;<span class="Semnatura">D.C.M.</span></p>
			<p class="Heuristica-PRIMUL"><span class="titlu-12">BUZILĂ, Boris</span> (16.VI.1929, Sălişte–Orhei), gaze&#173;tar, prozator, traducător. Este fiul Emiliei şi al lui Constantin Buzilă, dascăl bisericesc. Primele clase de liceu le-a urmat la Orhei, iar celelalte, după refugiul din Basarabia, la Alba Iulia. A absolvit Facultatea de Filologie din Bucureşti (1953), secţia limba şi literatura rusă. </p>
			<p class="Heuristica-BASE">Pasionat de scrisul gazetăresc şi beletristic, <span class="CharOverride-2">B.</span> a debutat timpuriu (1944), în săptămânalul „Foaia noastră” din Timişoara, cu articolul <span class="CharOverride-1">Poporul românesc</span>. Timp de aproape patruzeci de ani (1955–1994) a răspuns de „pagina culturală” a ziarului „România liberă”, menţinând-o într-un climat moderat şi scriind el însuşi cronici despre literatura epocii. O parte din numeroasele sale interviuri cu scriitori, artişti plastici, actori şi muzicieni au fost reunite în volumul <span class="CharOverride-1">Mărturii în amurg</span> (1974). <span class="CharOverride-2">B.</span> este şi autorul unor volume de memorialistică de călătorie – <span class="CharOverride-1">În întâmpinarea soarelui</span> (1962), <span class="CharOverride-1">Din Ardeni la Marea Nordului</span> (1975), <span class="CharOverride-1">Orientul Occident</span> (1983). Sunt însemnări din călătoriile întreprinse în Mongolia, Belgia, Luxemburg, Maroc, concepute asemeni unor „fotografii interioare” (cum se şi subintitulează una din cărţi), pendulând între reportajul exotic şi cultural şi jurnalul intim, între expozeul documentar şi eseu. Ampla lucrare <span class="CharOverride-1">Din istoria vieţii bisericeşti din Basarabia</span> (1996) unește bogăţia şi rigoarea documentară cu vibraţia expunerii. Autorul nu şi-a propus o tratare exhaustivă a temei abordate, ci s-a oprit numai asupra unor momente din istoria vieţii bisericeşti basarabene, „momente” ce se constituie în etape istorice, de un secol şi câteva decenii, cu o importantă răsfrângere asupra destinului românilor din stânga Prutului. Redactor la cel de-al doilea (ca importanţă) ziar comunist, „România liberă”, <span class="CharOverride-2">B.</span> a trăit o dramă a dedublării, mărturisită într-un jurnal secret, ţinut timp de treizeci de ani, începând din 1960 şi publicat în 1999 cu titlul <span class="CharOverride-1">În prezenţa stăpânilor</span>. De asemenea, și-a publicat memoriile, insistând asupra secvenței basarabene, în <span class="CharOverride-1">De-a v-ați ascuns’. Un destin basarabean</span> (2009). După 1989 <span class="CharOverride-2">B.</span> a tradus din rusă numeroase scrieri de factură religioasă, între care și din N.V. Gogol, Aleksandr Soljenițîn ș.a. <span class="CharOverride-1">Un patriarh în oglinda vremii sale</span> (2009) este o lucrare cu aspect hagiografic despre patriarhul Teoctist.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">În întâmpinarea soarelui</span>, Bucureşti, 1962; <span class="CharOverride-1">Mărturii în amurg</span>,<span class="CharOverride-1"> </span>Cluj-Napoca, 1974; <span class="CharOverride-1">Din Ardeni la Marea Nordului</span>, Bucureşti, 1975; <span class="CharOverride-1">Orientul Occident,</span> Cluj-Napoca, 1983; <span class="CharOverride-1">Din istoria vieţii bisericeşti din Basarabia</span>, pref. Antonie Plămădeală, Bucureşti–Chişinău, 1996; <span class="CharOverride-1">În prezenţa stăpânilor. Treizeci de ani de jurnal secret la „România liberă”</span>, Bucureşti, 1999; <span class="CharOverride-1">De-a v-ați ascuns’. Un destin basarabean</span>, București, 2009; <span class="CharOverride-1">Un patriarh în oglinda vremii sale</span>, Iași, 2009. <span class="CharOverride-2">Traduceri:</span> Pavel Florenski, <span class="CharOverride-1">Iconostasul</span>, Bucureşti, 1994; Aleksandr Soljeniţîn, <span class="CharOverride-1">Chestiunea rusă la sfârşit de secol XX</span>, pref. Al. Paleologu, Bucureşti, 1995; N.V. Gogol, <span class="CharOverride-1">Meditaţii la Dumnezeiasca Liturghie</span>, Bucureşti, 1996; Sfântul Ioan din Kronstadt, <span class="CharOverride-1">Liturghia, cerul pe pământ</span>, Sibiu, 1996; Serghei Bulgakov, <span class="CharOverride-1">Rugul care nu se mistuie</span>, Bucureşti, 2001.</p>
			<p class="Heuristica___m_RPR"><span class="CharOverride-2">Repere bibliografice:</span> Adriana Iliescu, „<span class="CharOverride-1">Mărturii în amurg</span>”, TR, 1974, 44; Mircea Anghelescu, <span class="CharOverride-1">Obsesia Orientului</span>, T, 1984, 4; Dan Stanca, <span class="CharOverride-1">„Treizeci de ani de jurnal secret la «România liberă»”</span>,<span class="CharOverride-1"> </span>RMB, 1999, 30 iunie; Al. Călinescu, <span class="CharOverride-1">Emulaţiune</span>, DM, 2000, 395; Ştefan Cazimir,<span class="CharOverride-1"> Un destin basarabean</span>, RL, 2009, 14. &#9;<span class="Semnatura">T.V.</span></p>
			<p class="Heuristica-PRIMUL"><span class="titlu-12">BUZINSCHI, Anta Raluca</span> (15.IV.1964, Bacău – 13.VI.1983, Bucureşti), poetă. Este fiica profesoarei Carmen Florica Buzinschi (n. Krantz), redactor la Editura Didactică şi Pedagogică, şi a scriitorului Corneliu Buzinschi. După primii trei ani ai vieţii petrecuţi la Bacău, se mută cu familia la Bucureşti, unde urmează cursurile liceale la „Sf. Sava” şi la „Gheorghe Şincai”, perioadă de lecturi precoce, în original, din literaturile engleză, americană şi franceză, cu încercări de tălmăcire a unor texte dintre cele mai dificile. Se sinucide la nouăsprezece ani. Apariţiile în periodice sunt postume: în „Luceafărul”, la o lună de la moartea sa, în „România literară”, „Cronica” ş.a.</p>
			<p class="Heuristica-BASE"><span class="CharOverride-1">Versuri pentru aer</span>, volum de asemenea postum, apărut în 1986, reuneşte, în selecţia lui Nicolae Manolescu, peste o sută de poeme dispuse pe cicluri intitulate chiar de poetă, şi alcătuieşte, împreună cu un al doilea volum, publicat în 1989, opera lăsată de <span class="CharOverride-2">B.</span> Subiectivizată pregnant, lirica sa – în multe cazuri constituită pe un nucleu narativ sau livresc: fapte de viaţă şi informaţie culturală din registre variate – porneşte de la evenimente personale şi mitologeme puţin răsturnate, cu ecouri din Lucian Blaga şi din Marin Sorescu. Primele texte sunt uşor neguroase, tentative de evaziune dintr-o lumină aridă de care poeta are oroare. Un vag presentiment al extincţiei se ghiceşte în autoironia abia schiţată cu care moartea e imaginată ca evadare în oniric (<span class="CharOverride-1">Cărarea pierdută</span>) sau ca zbor nocturn şi împlinire nupţială totodată (<span class="CharOverride-1">Nevinovăţie</span>); „Lăsaţi lucrurile la locul lor…/ Să nu vă sperie paşii care au fost,/ Eu voi veni întreagă şi astrală,/Închisă-n mine, sâmbure cu rost./ Şi ostenită de-nveliş şi goală,/ Mă voi culca alăturea de voi/ Privind la zborul păsării din mine/ Cea care-am fost şi sunt cât sunteţi voi./ Cum aş mai vrea să fiu, pierzarea de mă lasă,/ M-au ars singurătatea şi lumina./[…]/ Sfios mă voi desprinde picătură/ Şi voi apune-n regii plopi./ Mai la zenit va fi plecarea mea din urmă…/ Presimt singurătatea mea în zbor”. Motivele solitudinii şi plecării sunt recurente în majoritatea ciclurilor, simboluri precum masca de lut sau de piatră (ca semn al identităţii amorfe, primare şi nespiritualizate), cuvântul (mai degrabă ca instrument magic), poarta, ochiul (ca substitut reciproc cu piatra), spirala. Uneori, în plan formal, răzbat ecouri din versul lui Ion Caraion sau din cel al lui Cezar Ivănescu, alteori cadenţele sunt ludic folclorice sau duc spre Tudor Arghezi şi Ion Barbu. Dar <span class="CharOverride-2">B.</span> încearcă să evite actul mimetic. Un ultim poem, <span class="CharOverride-1">Posteritate</span>, mărturie a unei conştiinţe, iese din sfera ciclurilor şi încheie o viaţă şi o operă mult prea scurte. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Versuri pentru aer</span>, I–II, îngr. şi pref. Nicolae Manolescu, Bucureşti, 1986–1989; ed. (<span class="CharOverride-1">Vers pour l’air</span>), tr. şi postfaţă Constantin Crişan, pref. Eugen Simion, Bucureşti, 1996.</p>
			<p class="Heuristica___m_RPR"><span class="CharOverride-2">Repere bibliografice:</span> Cezar Ivănescu, <span class="CharOverride-1">„Trandafirul japonez”</span>, LCF, 1983, 52; Al. Protopopescu, <span class="CharOverride-1">„Ea şi întunericul”</span>, VR, 1986, 11; Steinhardt, <span class="CharOverride-1">Monologul</span>, <span class="CharOverride-1">132–134</span>; Grigurcu, <span class="CharOverride-1">Poezie</span>, I, <span class="CharOverride-1">179–188</span>; Theodor Rogin, <span class="CharOverride-1">Candoare fulgerată</span>, VR, 2003, 8–9;  Popa, <span class="CharOverride-1">Ist. lit.</span>, II, <span class="CharOverride-1">590</span>. &#9;<span class="Semnatura">E.M.</span></p>
			<p class="Heuristica-PRIMUL"><span class="titlu-12">BUZINSCHI, Corneliu</span> (25.II.1937, Bacău – 27.V.2001, Bucureşti), prozator. Este fiul Anetei (n. Paladi) şi al lui Vasile Ioan Buzensche, ofiţer de administraţie. După absolvirea liceului în oraşul natal, <span class="CharOverride-2">B.</span> (al cărui nume era Corneliu Carol Buzensche) urmează între 1956 şi 1961 cursurile Facultăţii de Istorie–Filosofie, secţia psihologie–pedagogie la Universitatea din Iaşi. Profesor în localitatea băcăuană Gura Văii, se va muta în scurt timp la Bacău, unde va lucra ca metodist, iar din 1965 ca profesor la Liceul Pedagogic. Începând cu 1967, este urmărit de Securitate, în urma încercării de a publica în „Cronica” din Iaşi sceneta <span class="CharOverride-1">Nastratin Adivaratu</span>. Din 1968 este redactor la Editura Tineretului şi la Editura Ion Creangă. În 1973 este îndepărtat din activitatea editorială; va lucra ca defectolog în câteva şcoli bucureştene. Debutează în 1953 la ziarul „Steagul roşu” din Bacău. Din 1990 colaborează cu editoriale, eseuri şi articole la „România liberă”, „Alianţa civică”, „Baricada”, „Dreptatea” „Cuvântul”, „Contrast”, „Luceafărul”, „Sinteze” ş.a. Prima carte de proză, <span class="CharOverride-1">Secvenţe dintr-o margine de lume</span>,<span class="CharOverride-1"> </span>îi apare în 1966. Poeta Anta Raluca Buzinschi a fost fiica sa.</p>
			<p class="Heuristica-BASE">Proza lui <span class="CharOverride-2">B.</span> se circumscrie unor scheme fixe, cu reguli peremptorii: scrieri pentru copii – <span class="CharOverride-1">Strigătul</span> (1967), <span class="CharOverride-1">Numiţi-mă Varahil</span> (1969), <span class="CharOverride-1">Ochiul alb al visului </span>(1969), <span class="CharOverride-1">Hoţii de vise</span> (1972; Premiul Uniunii Scriitorilor), <span class="CharOverride-1">Aventuri cu Varahil</span> (1996); roman poliţist – <span class="CharOverride-1">Nuanţa albastră a morţii</span> (1971), <span class="CharOverride-1">Nuanţa albastră a căderii</span> (1974), <span class="CharOverride-1">Divertisment cu măşti</span> (1980); povestire istorică – <span class="CharOverride-1">Porunca cea mare </span>(1970); roman-snoavă – <span class="CharOverride-1">Păcală şi Tândală</span> (1973); roman biografic – <span class="CharOverride-1">Duhul pământului</span> (1976), avându-l ca erou pe Ion Creangă. Atunci când încearcă să abandoneze rigorile unui anume gen, autorul manifestă o înclinaţie deosebită către aspectele monotone, terne ale vieţii, o predilecţie pentru existenţa banală, uneori chiar mizeră a oraşelor de provincie, ca în <span class="CharOverride-1">Secvenţe dintr-o margine de lume</span>, <span class="CharOverride-1">Vina noastră cea de toate zilele</span> (1973), <span class="CharOverride-1">Ulise trece pe Strada Mare</span> (1974) sau în nuvelele şi povestirile din <span class="CharOverride-1">Noaptea umbrelor </span>(1998) şi din <span class="CharOverride-1">Noaptea uşilor deschise </span>(1999). Excepţie fac romanele <span class="CharOverride-1">Sfinţii se vând cu bucata</span> (1967), unde este abordată tema recuperării unui candidat la studenţie care, ajuns din întâmplare la închisoare, pare că nu-şi va mai regăsi niciodată drumul, şi <span class="CharOverride-1">Contemporanii</span> (1978), ce surprinde, într-o manieră pe alocuri reportericească, reacţiile unei comunităţi în clipe de grea cumpănă, provocate de o cumplită calamitate naturală: inundaţiile. O selecţie din articolele de presă scrise de <span class="CharOverride-2">B. </span>în perioada 1990–1997, publicată postum, în 2005, poartă titlul <span class="CharOverride-1">Ocultism şi harababură</span>, sugestiv pentru mărturia dezabuzată a autorului.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Secvenţe dintr-o margine de lume</span>, Bucureşti, 1966; <span class="CharOverride-1">Sfinţii se vând cu bucata</span>, Bucureşti, 1967; <span class="CharOverride-1">Strigătul</span>, Bucureşti, 1967; <span class="CharOverride-1">Numiţi-mă Varahil</span>, Bucureşti, 1969; <span class="CharOverride-1">Ochiul alb al visului</span>, Bucureşti, 1969; <span class="CharOverride-1">Porunca cea mare, </span>Bucureşti, 1970; <span class="CharOverride-1">Nuanţa albastră a morţii, </span>Bucureşti, 1971; <span class="CharOverride-1">Hoţii de vise, </span>Bucureşti, 1972; <span class="CharOverride-1">Păcală şi Tândală</span>, pref. Ovidiu Papadima, Bucureşti, 1973; <span class="CharOverride-1">Vina noastră cea de toate zilele</span>, Iaşi, 1973; <span class="CharOverride-1">Nuanţa albastră a căderii</span>, Bucureşti, 1974; <span class="CharOverride-1">Ulise trece pe Strada Mare</span>, Bucureşti, 1974; <span class="CharOverride-1">Duhul pământului</span>, pref. Constantin Ciopraga, Bucureşti, 1976; <span class="CharOverride-1">Contemporanii</span>, Bucureşti, 1978; <span class="CharOverride-1">Divertisment cu măşti</span>, Bucureşti, 1980; <span class="CharOverride-1">Aventuri cu Varahil</span>, Bucureşti, 1996; <span class="CharOverride-1">Noaptea umbrelor</span>, Bucureşti, 1998; <span class="CharOverride-1">Noaptea uşilor deschise</span>, postfaţă Al. Protopopescu şi George Anca, Bucureşti, 1999; <span class="CharOverride-1">Ocultism şi harababură</span>, îngr. Florica Buzinschi, pref. Eugen Uricaru, Bucureşti, 2005.</p>
			<p class="Heuristica___m_RPR"><span class="CharOverride-2">Repere bibliografice: </span>Mihai Drăgan, „<span class="CharOverride-1">Secvenţe dintr-o margine de lume</span>”, CRC, 1966,<span class="CharOverride-1"> </span>18;<span class="CharOverride-1"> </span>C. Blănaru,<span class="CharOverride-1"> </span>„<span class="CharOverride-1">Numiţi-mă Varahil</span>”, CRC, 1973, 9; Constantin Ciopraga, <span class="CharOverride-1">„Păcală şi Tândală”</span>, CRC, 1973, 9; Dana Dumitriu, <span class="CharOverride-1">Romanul geniului</span>, RL, 1976, 43; Eugen Simion, <span class="CharOverride-1">Roman şi biografie</span>, LCF, 1976, 44; Mihai Coman, <span class="CharOverride-1">„Contemporanii”</span>, RL, 1978, 41; Gheorghe Grigurcu, „<span class="CharOverride-1">Numiţi-mă Varahil”</span>, O, 1987, 9; Eugen Uricaru, <span class="CharOverride-1">Plecarea lui Corneliu Buzinschi</span>, LCF, 2001, 22; George Anca, <span class="CharOverride-1">Corneliu Buzinschi</span>, RL, 2001, 23; Adrian Jicu, <span class="CharOverride-1">„Noaptea uşilor deschise”</span>, ATN, 2003, 4; Budău, <span class="CharOverride-1">Bacăul lit.</span>, <span class="CharOverride-1">479–482</span>; Gheorghe Grigurcu, <span class="CharOverride-1">Un martor incomod</span>, RL, 2006, 4; Adrian Neculau, <span class="CharOverride-1">„Ocultism şi harababură”</span>, DL, 2006, 65. &#9;<span class="Semnatura">D.Gr.</span></p>
			<p class="Heuristica-PRIMUL"><span class="titlu-12">BUZNEA, George</span> (23.IV.1903, Vetrişoaia, j. Vaslui – 14.IX.1976, Bucureşti), poet, traducător. Este fiul Domnicăi (n. Bejan) şi al lui Gheorghe Buznea, ţărani. <span class="CharOverride-2">B.</span> a avut o tinereţe supusă lipsurilor şi incertitudinilor, neizbutind să-şi termine studiile începute la Facultatea de Litere şi Filosofie din Bucureşti. Prin 1926–1927 frecventa cenaclul lui Mihail Dragomirescu şi încerca să se afirme cu versuri la „Falanga” şi „Universul literar”. Mai apoi, pe când era în serviciul Bibliotecii Comunale din Brăila (1929–1939), a lucrat şi ca redactor la „Expresul”, „Luceafărul”, „Luceafărul literar şi artistic”, „Curierul”, „Relief dunărean”, „Gazeta Brăilei”, colaborând totodată şi la alte periodice. A publicat versuri, proză, articole literare şi diverse, semnând şi George Buznea-Moldovanu, Baldovin, Bemol, Valentin Boldur, B.N. Şoltuz, Valentin Vetrişanu. Între 1940 şi 1948 este angajat ca „tehnician traducător scenarist” la întreprinderi cinematografice din Bucureşti şi Craiova, stabilindu-se apoi în Bucureşti, unde, după câteva colaborări sporadice, conjuncturale, reintră în viaţa literară ca traducător.</p>
			<p class="Heuristica-BASE">Placheta <span class="CharOverride-1">Omagiu Eladei</span> (1930) conţine stihuri ocazionale, iar <span class="CharOverride-1">Aripi de azur </span>(1935, amplificată şi republicată în acelaşi an sub titlul <span class="CharOverride-1">Epopeea aripei</span>) este un imn închinat aviaţiei româneşti. Mai aproape de poezie, volumul <span class="CharOverride-1">Flăcări</span> (1935) este dominat de energia trăirilor erotice, abia voalate de simboluri străvezii. Înţeleasă ca o religie atotputernică, iubirea e proiectată în largi spaţii naturale sau în profunde perspective temporale, prin invocarea unui timp mitic, cu o figuraţie dionisiacă. Glorificarea forţei vitale ar fi principala marcă a scrisului său, vizibilă şi în entuziasmul versurilor ocazionale sau al articolelor literare. Înclinaţia poetului de a elogia capătă forma cea mai plină de devoţiune în <span class="CharOverride-1">Povestea lui...</span> (1940), omagiu, după modelul epic şi prozodic al poemului <span class="CharOverride-1">Luceafărul</span>, adus lui M. Eminescu. Între numeroasele proze risipite în periodice, se detaşează foiletoanele din „Expresul” şi „Curierul”, grupate sub câteva titluri „semnificative” – <span class="CharOverride-1">Romanul unei femei</span> (1930), semnat Giovana, <span class="CharOverride-1">Brăila, cetatea voluptăţii</span> (1930–1931), semnat Marchizul de Priola, <span class="CharOverride-1">Brăila râde, Brăila plânge</span> (1932), semnat Don Cleofas. Textele intenţionează o campanie de „dezvăluire” a vieţii secrete a oraşului, dar sunt mai degrabă dovada unei înclinaţii exagerate spre observarea manifestărilor erotice, de preferinţă în împrejurări senzaţionale. Cea mai importantă operă a lui <span class="CharOverride-2">B.</span> este traducerea primelor două părţi (şi începutul celei de-a treia, până la cântul VII) din <span class="CharOverride-1">Divina Comedie</span> a lui Dante. Conştient de dificultăţile unei interpretări cât mai complexe a originalului, el optează pentru o „echivalare în spirit dantesc a secvenţelor intraductibile”. Transpunerea în româneşte este însoţită de o amănunţită documentare, de un bogat aparat critic. Rigorile prozodice l-au condus la unele creaţii lexicale sau sintactice prea personale, forţând uneori uzul limbii, dar în ansamblu versiunea sa are vigoare expresivă.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Omagiu Eladei</span>, Brăila, 1930; <span class="CharOverride-1">Romanul unei femei</span>, 1930; <span class="CharOverride-1">Brăila râde, Brăila plânge</span>, 1932; <span class="CharOverride-1">Aripi de azur</span>, Brăila, 1935; ed. (<span class="CharOverride-1">Epopeea aripei</span>), Bucureşti, 1935; <span class="CharOverride-1">Flăcări</span>, Brăila, 1935; <span class="CharOverride-1">Epopeea pământului românesc,</span> Bucureşti, 1936; <span class="CharOverride-1">Brăila prin veacuri şi în zilele noastre</span> (în colaborare), Brăila, 1937; <span class="CharOverride-1">Povestea lui…</span>, Bucureşti, 1940. <span class="CharOverride-2">Traduceri: </span>Dante, <span class="CharOverride-1">Divina Comedie. Infernul</span>, pref. trad., Bucureşti, 1975, <span class="CharOverride-1">Purgatoriul</span>, pref. Alexandru Balaci, Bucureşti, 1978.</p>
			<p class="Heuristica___m_RPR"><span class="CharOverride-2">Repere bibliografice:</span> Nicolae Manolescu, <span class="CharOverride-1">Un traducător al lui Dante</span>, LCF, 1970, 21; Alexandru Balaci, <span class="CharOverride-1">O nouă traducere a „Infernului”</span>, R, 1975, 8; Şerban Cioculescu, „<span class="CharOverride-1">Infernul” lui Dante într-o nouă tălmăcire</span>, FLC, 1976, 1; Dan Grigorescu, <span class="CharOverride-1">Dante, „Infernul”</span>, CNT, 1976, 5; Vasile Băncilă, <span class="CharOverride-1">George Buznea. Cea mai nouă haină literară a lui Dante</span>, „Atelier literar”, 1977, 15, 17; Dan Grigorescu <span class="CharOverride-1">„Purgatoriul”</span>, CNT, 1978, 26; Carianopol, <span class="CharOverride-1">Scriitori</span>, II, <span class="CharOverride-1">101–108; Dicţ. scriit. rom.,</span> I, <span class="CharOverride-1">415–416</span>; Victor Macarie, <span class="CharOverride-1">George Buznea, traducător al „Divinei Comedii”</span>, DL, 2003, 1; Alexandru Laszlo, Ovidiu Pecican, <span class="CharOverride-1">Prin pădurea întunecată. Dialoguri despre Dante</span>, Bucureşti, 2011, <span class="CharOverride-1">48–54</span>. &#9;<span class="Semnatura">C.T.</span></p>
			<p class="Heuristica-PRIMUL"><span class="titlu-12">BUZNEA, Iancu</span> (21.XI.1809, Iaşi – 28.VII.1839, Putna, j. Suceava), traducător. Iancu Nicola (sau Nicolae) pe numele său adevărat, <span class="CharOverride-2">B. </span>a fost crescut de Veniamin Costache, mitropolitul Moldovei. El l-a trimis la învăţătură la „Sf. Sava”, în Bucureşti, numindu-l apoi într-o slujbă la Mitropolie. Ulterior a primit ranguri boiereşti. În 1831 era mare vornic şi cavaler al unui ordin rusesc. </p>
			<p class="Heuristica-BASE">Încă din şcoală, în 1827, <span class="CharOverride-2">B., </span>semnând Iancu Nicolae Moldovean, a transpus din greceşte <span class="CharOverride-1">Culegere de înţelepciune</span> de Dimitrie Darvari şi, după Nicolae S. Piccolos, romanul lui Bernardin de Saint-Pierre, <span class="CharOverride-1">Paul şi Virginia</span>. Traducerea, întregită de notele explicative ale lui Piccolos şi de altele noi, nu a fost tipărită de la început, circulând, sub numele Iancu Nicola, în numeroase copii manuscrise. Tot Iancu Nicola va semna şi <span class="CharOverride-1">Manual de patriotism</span>, tipărit la Iaşi în 1829. Originalul este <span class="CharOverride-1">Manualul de patriotism dedicat locuitorilor celor 7 insule ionice</span>, apărut în 1817 şi atribuit lui N. Scufos. Cartea a avut o largă circulaţie, fiind întrebuinţată ca manual didactic în unele şcoli. Prefaţa este un elogiu adus de <span class="CharOverride-2">B.</span> întemeietorilor şcolii în limba română, a căror activitate o considera un exemplu de înaltă iubire de ţară. În 1831 el tipăreşte <span class="CharOverride-1">Pavel şi Virghinia</span>, revizuind, după originalul francez, textul din 1827. Tălmăcirea este făcută cu talent şi cu un remarcabil simţ al limbii. Exprimarea uşor arhaică, atunci când traducătorul încearcă să evite neologismul, are prospeţime, spontaneitate şi culoare. Versiunea lui e mai literară şi chiar mai exactă decât cea făcută de Al. Pelimon douăzeci de ani mai târziu. Utilizând un intermediar bilingv, în franceză şi în greacă, apărut la Viena în 1782, <span class="CharOverride-2">B.</span> dă în 1834 <span class="CharOverride-1">Filosoful indian sau Chipul de a trăi cineva fericit în soţietate</span>, după cartea lordului Chesterfield. Lucrarea cuprindea numeroase no&#173;ţiu&#173;ni şi idei de esenţă iluministă; în acelaşi timp, căutarea credinţei, reculegerea şi meditaţia pe care era axată au pregătit atmosfera necesară receptării preromantismului şi romantismului.</p>
			<p class="Heuristica___mici"><span class="CharOverride-2">Traduceri:</span> Dimitrie Darvari, <span class="CharOverride-1">Culegere de înţelepciune</span>,<span class="CharOverride-1"> </span>Bucureşti, 1827; N. Scufos, <span class="CharOverride-1">Manual de patriotism</span>, pref. trad., Iaşi, 1829; Bernardin de Saint-Pierre, <span class="CharOverride-1">Pavel şi Virghinia</span>, Iaşi, 1831; Lordul Chesterfield, <span class="CharOverride-1">Filosoful indian sau Chipul de a trăi cineva fericit în soţietate</span>,<span class="CharOverride-1"> </span>Iaşi, 1834.</p>
			<p class="Heuristica___m_RPR"><span class="CharOverride-2">Repere bibliografice:</span> Duţu, <span class="CharOverride-1">Explorări</span>,<span class="CharOverride-1"> 98–100;</span> Cornea, <span class="CharOverride-1">Originile</span>,<span class="CharOverride-1"> 98</span>,<span class="CharOverride-1"> 237</span>,<span class="CharOverride-1"> 450</span>;<span class="CharOverride-1"> </span>Duţu, <span class="CharOverride-1">Cărţile</span>,<span class="CharOverride-1"> 41–45</span>; <span class="CharOverride-1">Dicţ. lit. 1900</span>, <span class="CharOverride-1">137–138</span>; Gh. Sibechi, <span class="CharOverride-1">Coordonate biografice: Iancu Buznea</span>, ALIL, seria B, t. XXX–XXXI, 1985–1987. &#9;<span class="Semnatura">S.C.</span></p>
			<div class="_idGenObjectLayout-1">
				<div id="_idContainer041">
					<div id="_idContainer039" class="Basic-Text-Frame">
						<p class="Titlu-Nume-H">BUZURA, Augustin </p>
						<p class="Titlu-mic-DATE">(22.IX.1938, Berinţa, j. Maramureş), prozator, publicist. </p>
					</div>
					<div id="_idContainer040" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="11B_1077-1166_Buciu-Buzura-web-resources/image/04_BUZURA_AUGUSTINs.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Anei (n. Miclea) şi al lui Ilie Buzura, miner. A absolvit Liceul „Gh. Şincai” din Baia Mare în 1955. După o perioadă în care a fost inspector statistician, educator şi agricultor, urmează Facul&#173;tatea de Medicină Generală din Cluj, absolvită în 1964, cu specializare în psihiatrie. Între 1957 şi 1964 e funcţionar la Filiala din Cluj a Uniunii Scriitorilor. Debutează în 1960 la revista „Tribuna”, unde va fi redactor, secretar de redacţie şi şef de secţie, iar din 23 decembrie 1989 redactor-şef. Din 1990 este preşedinte al Fundaţiei Culturale Române, instituţie care, sub conducerea lui, are un rol important în promovarea legăturilor cu diaspora românească, având în program publicarea lucrărilor exilului românesc, integrarea culturală a românilor de pretutindeni. După transformarea Fundației, în 2003, în Institutul Cultural Român, <span class="CharOverride-2">B.</span> devine președintele noii instituții, funcție în care rămâne până la începutul lui 2005. În acelaşi an, sub egida Fundației Culturale Române, reînființată, lansează o nouă serie din publicația „Cultura”, fiind redactor-șef și editorialist. Membru al Academiei Române (corespondent din 1990, titular din 1992), al Academiei Braziliene de Litere și al Academiei Latinității, mai este membru fondator al Fundaţiei Culturale Europene „Gulliver” (Amsterdam), preşedinte al filialei române a Academiei de Cultură şi Ştiinţă din Roma, membru în comitetul director al Clubului Euro-Atlantic (din 1992), membru al Comitetului Internaţional pentru Ocrotirea Copilului (din 1991), precum şi membru al Asociaţiei Psihiatrilor Liberi (din 1989). Scrierile sale au fost traduse în numeroase limbi. A cosemnat scenariul filmului <span class="CharOverride-1">Pădureanca </span>(1987), regizat de Nicolae Mărgineanu. A primit, din partea Uniunii Scriitorilor, Premiul Opera Omnia (2003).</p>
			<p class="Heuristica-BASE">De la primele culegeri de nuvele,<span class="CharOverride-1"> Capul Bunei Speranţe</span> (1963), <span class="CharOverride-1">De ce zboară vulturul?</span> (1966), <span class="CharOverride-2">B.</span> îşi schiţează tema obsedantă, dezvoltată apoi în romane: comportamentul individului nonconformist, luptând să-şi păstreze autenticitatea personalităţii, în raport cu un mediu care îşi impune constrângător, adesea brutal, legile alienante. Rescriind, în câteva variante epice, tema împotrivirii la alienare în socialism, scriitorul a intrat în conflict cu cenzura. Primul lui roman, <span class="CharOverride-1">Absenţii,</span> apărut în anul 1970, va fi retras din circulaţie; la fiecare din romanele următoare va avea discuţii cu cenzorii şi va fi nevoit să opereze eliminări în texte, uneori până la a face de nerecunoscut evenimentele pe care acestea le evocă: de exemplu, greva minerilor din 1977 şi pedepsirea unora din iniţiatorii ei, internaţi în azile psihiatrice, cu modificarea personalităţii prin medicaţie inadecvată, prezentă în romanul <span class="CharOverride-1">Refugii</span> <span class="CharOverride-1">(Zidul morţii) </span>(1984), nu mai putea fi pomenită nici măcar aluziv, deşi, urmărind traseul personajului implicat, cititorul poate deduce motivele pentru care acesta este căutat cu disperare de femeia care îl iubeşte. Chiar în asemenea condiţii, pentru publicul cititor care înţelegea mai mult decât se putea spune, <span class="CharOverride-2">B.</span> rămâne în vremea totalitarismului una din vocile opoziţiei disimulate. Romanul <span class="CharOverride-1">Absenţii</span> e distins cu Premiul Uniunii Scriitorilor, ca şi <span class="CharOverride-1">Feţele tăcerii </span>(1974), <span class="CharOverride-1">Vocile noptii</span> (1980) şi <span class="CharOverride-1">Refugii</span>, iar Academia RSR ono&#173;rează romanul <span class="CharOverride-1">Orgolii</span> cu Premiul „Ion Creangă” (1977). Programul estetic al scriitorului a avut de la început o componentă morală şi implicit socială: „... cărţile adevărate, sincere nu sunt decât un drum împotriva singurătăţii, durerii, agresivităţii, ignoranţei” (<span class="CharOverride-1">Bloc-notes</span>, 1981). Îm&#173;po&#173;triva singurătăţii, personajele imaginate acţionează prin lungi confesiuni, adresate unui interlocutor-judecător, anchetator, uneori prie&#173;ten, iar în absenţa acestora, prin monologuri destinate lor însele. Împotriva durerii, agresivităţii şi ignoranţei – reprezentate minuţios realist prin evenimente petrecute în anii ’50–’80 ai secolului trecut – se orientează întreaga tematică a prozatorului, preocupat în mod esenţial de definirea de sine în raport cu un mediu social deformator. Proza lui realizează o sinteză, care îl singularizează printre scriitorii contemporani, între realismul de solidă tradiţie ardelenească, evident prin mulţimea, diversitatea, exactitatea faptelor prezentate în naraţiuni, pe de o parte, iar pe de alta, tematica existenţială a descoperirii esenţei autentice a eului în confruntarea cu ceilalţi, care reprezintă sursă de înstrăinare de sine şi de strivire a personalităţii. Formal, textualist, sin&#173;teza se prezintă ca o naraţiune în cadrul unei confesiuni. Dialogul este întotdeauna un procedeu de relativizare a punctelor de vedere, de confruntare a mentalităţilor şi de situare a temei sociale sau morale sub zodia incertitudinii concluziilor. Sinteză între romanul obiectiv, întemeiat pe mimesis, şi perceperea subiectivă a realităţii, întemeiată pe anamnesis, romanele propun o tematică, un tip de conflict şi o tipologie umană constante. În centrul tuturor naraţiunilor se află un inadaptat la realitate, un nonconformist care refuză regulile jocului social pentru a-şi putea păstra nealterată personalitatea profundă. În toate cazurile, devine el însuşi victima acestei opoziţii, un înfrânt moral, adesea cu consecinţe grave, de la nevroza agresivă la alienarea clinică. În <span class="CharOverride-1">Absenţii</span>, în centrul naraţiunii se află medicul psihiatru Mihai Bogdan, cercetător într-un institut, care refuză să mai alimenteze cu rezultatele cercetărilor sale gloria directorului Poenaru şi care asistă neputincios-revoltat la tot mai eficienta adaptare la sistem a prietenului său, fost şi el nonconformist pe cont propriu, doctorul Nicolae. Întrebarea pe care şi-o pune doctorul Bogdan în primele pagini ale romanului va deveni punctul de coagulare a tuturor naraţiunilor lui <span class="CharOverride-2">B.</span>: „Ce rol ar trebui să interpreteze acum? De idiot? De surdomut? De indiferent? De înţelept? De dulap? Când zilnic, zilnic de cel puţin un deceniu, mă mint singur, violent, de ce trebuie să mai ingerez minciunile altora, ba să le mai şi difuzez pe post de adevăruri? Dar ştiu eu dacă am dreptul să strig în gura mare că nimeni nu ţine seama de structura psihică a nimănui, din moment ce tocmai eu fugeam de mine însumi, nu mă cunoşteam decât parţial şi vrând-nevrând cea mai convenabilă parte din mine, adică cea adevărată, mi-o reprimam cu consecvenţă?”. Romanul <span class="CharOverride-1">Feţele tăcerii </span>complică perspectivele încrucişate: tânărul ziarist Dan Toma (necredinciosul care vrea să pună degetul pe rană), anchetatorul justiţiar care trebuie să afle adevărul pentru a-şi putea preciza o atitudine faţă de adevăr, primeşte confesiunile a doi foşti adversari, unul călău, altul victimă: călăul este viitorul său socru, activistul de partid Radu, care a înfăptuit colectivizarea agriculturii cu pistolul, distrugând oamenii şi tot ce întemeiaseră ei în satul ardelenesc, victima este Carol Măgureanu, ultimul fiu al unei familii de ţărani gospodari, care s-a salvat de la moarte petrecându-şi toată tinereţea închis, ascuns în pivniţa casei părinteşti. Radu pozează el însuşi în victimă – i-a fost incendiată casa în care voia să-şi petreacă anii de pensie, în satul pe care îl colectivizase şi care, evident, îl refuză şi nu îl iartă, Măgureanu a devenit victima propriei sale împotriviri ineficiente, iar Toma devine victima psihică simbolică a celor doi care s-au victimizat unul pe celălalt. <span class="CharOverride-1">Orgolii</span> vorbeşte din nou despre orgoliul descoperirii adevărului lumii şi adevărului de sine, dar şi despre orgoliu ca ultim refugiu al celui ce continuă, se încăpăţânează să caute leacul cancerului (real şi simbolic), în ciuda sutelor de eşecuri. Doctorul Cristian, fost deţinut în urma unui denunţ şi actual obiectiv al supravegherii vigilente a unui anonim şi agramat laborant, se confruntă cu judecata întunecată de false adevăruri a fiului său, ce refuză şi el compromisul, dar discerne greu realitatea de calomnie. Oponenţii lui Cristian (care e tot numai milă, înţelegere, iubire) sunt Redman – „Omul Roşu”, întrupare arhetipală a răului, fost prieten şi rival în dragoste, delator din invidie, pactizantul cu diavolul, apoi Varlaam, adversarul anchetator brutal, violent, fanatic (ce va ajunge, în viziunea utopică a autorului, vânzător de loz în plic) şi anonimul supraveghetor care îşi alcătuieşte denunţurile către autorităţi sub forma unor scrisori, în materie de literaturizare a imbecilităţii suspicioase şi invidioase acestea constituind tot ce s-a scris mai expresiv în literatura română. <span class="CharOverride-1">Vocile nopţii</span> strămută căutarea adevărului social şi individual din mediul intelectual în mediul muncitoresc: tânărul Ştefan Pintea părăseşte facultatea pentru a lua viaţa de la început, ca muncitor, vieţuind într-un cămin de nefamilişti, printre lumpeni ce-şi conservă, în fericita lor ignoranţă, autenticitatea psihică. Ruptura, schimbarea modului de viaţă introduc, ca subtemă a alienării, manifestările nevrozelor ca reacţie a inadaptatului. Pintea – haiducul muncitor are o viziune obsesivă, coşmarescă, a inutilităţii ciclice a împotrivirii: „o roată de moară suspendată deasupra unui pârâu sec, învârtindu-se în gol, continuu, lent”. Romanele <span class="CharOverride-1">Refugii</span> şi <span class="CharOverride-1">Drumul cenuşii</span> (1988), a doua parte din ciclul <span class="CharOverride-1">Zidul morţii</span>, vor propune nevroza ca loc de adăpostire a personalităţii traumatizate, care de astă dată este a unei femei. Ioana Olaru, traducătoare de engleză, sau Ana Maria îşi recapitulează eşecurile chiar într-un spital psihiatric, în prezenţa unui medic, nici el foarte ferm moralmente. Fiind vorba de o femeie, traumele ţin mai ales de viaţa sentimentală ca reflex al vieţii sociale, de imposibilitatea comunicării cu partenerul confiscat de mediocritatea adaptabilă (soţul, trimis profesor într-un sat, este realmente înhăţat de fiica popii şi de mama acesteia, procesul de fericită scufundare în cotidian fiind înregistrat ca alienant de soţie), de raporturile de dominaţie în cuplu (femeia va deveni proprietatea unui potentat local, care îi asigură existenţa), de imposibilitatea evadării într-o nouă dragoste, din pricina laşităţii partenerului şi a intervenţiei violente a proprietarului. <span class="CharOverride-1">Recviem pentru nebuni şi bestii </span>(1999), în care temele autenticităţii şi alienării sunt proiectate în mediul mult mai brutal deschis al concurenţei instaurate după 1989 în societatea românească, roman cu titlu optimist şi încrezător – pentru că nici nebunii, nici bestiile nu au nevoie de recviem, ci de imn de triumf –, reia figura căutătorului de adevăr. Ziaristul Matei Popa este supus ameninţărilor din partea celor care îşi simt interesele comerciale lezate de dezvăluirile sale. Fost disident pe cont propriu şi cu mari riscuri, precum toate celelalte personaje ale autorului, tânărul încercase să evadeze din lagărul totalitarismului trecând Dunărea înot, alături de femeia care îl iubea, evreica Estera, dar nu reuşise decât să se întoarcă acasă, după ce femeia fusese împuşcată. Scris în condiţiile libertăţii depline de expresie, romanul numeşte clar termenii antagonici: în socialism – pe de o parte sacerdotul adevărului fiinţei sociale şi sentimentale, Matei Popa, iar pe de altă parte urmăritorul securist, necruţător până când va fi el însuşi ameninţat de răsturnarea situaţiei; în capitalism – noua pătură îmbogăţită prin şantaj, crimă, ascunderea adevărului. Atât în socialism, cât şi în capitalism, Matei Popa este condamnat să rămână o victimă care are puterea să se împotrivească mai mult sau mai puţin timp suprimării sale bine organizate. Va reuşi numai fratele lui Matei Popa, Visarion, care, având un acut sentiment al autoconservării şi un dispreţ suveran pentru tot ce nu-i aduce profit, izbuteşte să evadeze din lagărul socialist, devine capitalist de succes şi îl finanţează şi pe fratele care continuă să creadă că lumea se poate îndrepta prin demascarea necinstei. Ca toate celelalte romane, şi acesta pune irezolvabilele întrebări-cheie: „Miile de articole mi se înşirau în faţă ca un colaj banal, vechi, peste care mâna inutilităţii scria cu siguranţă: <span class="CharOverride-1">ei, şi</span>? Te implici sau nu, proporţia răului nu se modifică... Sufăr că am suferit? Caligrafiază de mii de ori <span class="CharOverride-1">şi ce dacă</span>? Banalizează prin repetare întrebarea aceasta ce nu aşteaptă nici un răspuns. Scrie numele sentimentelor, trăirilor, monştrilor care te-au chinuit cel mai des: <span class="CharOverride-1">moarte, frică, lehamite, greaţă</span>... La noi convalescenţa este infinit mai lungă şi mai dureroasă decât boala şi n-ar fi exclus să facă parte din tine, să-ţi dicteze mişcările, ba chiar să te simţi pustiu, derutat fără aceste spaime. Neavând de ales, am început cu lehamite şi derută această plutire printre nelinişti. Le-am scris numele de mii de ori în minte, apoi pe hârtie, pentru că nimic nu se lămurea, nu devenea mai clar”. Este cea mai exactă (auto)caracterizare a universului romanesc al lui <span class="CharOverride-2">B.</span> Conflictul în aceste naraţiuni se desfăşoară întotdeauna pe cel puţin două planuri: în raporturile protagonistului cu lumea ca sistem de relaţii omologate, apoi în relaţie cu sine însuşi ca analist al refuzului acestor relaţii şi foarte adesea în raport cu un adversar direct şi eficient, reprezentant al neadevărului impus social. De fapt, textul este o confesiune adresată sieşi sau unui partener de încredere şi supusă legilor genului: memorie asociativă, afectivă şi involuntară, având drept consecinţă imediată distorsionarea relatării faptelor în succesiunea istorică reală; introducerea punctului de vedere parţial şi subiectiv asupra întâmplărilor; exprimarea reacţiei afective faţă de acestea. Realismul observaţiei poate fi atribuit astfel protagonistului. Este întotdeauna un realism de o acuitate şi de o violenţă care fac din scrierile lui <span class="CharOverride-2">B.</span> o excepţională sursă de cunoaştere a vieţii sociale şi morale româneşti în a doua jumătate a secolului al XX-lea. O atenţie specială se acordă categoriei de politruci conducători, fie ei intelectuali, fie tehnicieni ai puterii. De la directorul de institut de cercetare care practică şantajul şi falsul intelectual la activistul de partid criminal din convingere, la directorul de fabrică instaurând domnia inflexibilă a voinţei sale, la şeful-satrap local care, pe banii lui, poate cumpăra orice, inclusiv viaţa şi sufletul unei femei, şi care nu acceptă să piardă (când pierde, ucide), până la anchetatorii securişti, fanatici de toate categoriile, de la cel imbecil la cel subtil, la delatorii de toate nuanţele, de la cel cu motivaţie în complexele învinsului la cel mânat de ura irepresibilă împotriva cuiva de care se simte depăşit, în fine, continuând cu nesfârşita tipologie a adaptabililor, de la intelectualul care vrea să supravieţuiască la profesorul de ţară care trebuie să trăiască, la nevasta de ştab care profită de buna situaţie materială a bărbatului pentru a-şi asigura şi ea satisfacţiile erotico-sufleteşti fără de care nu s-ar simţi împlinită, bovarica burgheziei roşii, galeria personajelor de opoziţie faţă de căutătorul adevărului oferă probabil cea mai diversă colecţie de alienaţi moral din lumea contemporană. Romancierul are o deosebită predilecţie pentru scenele de brutalitate, de violenţă, de degradare colectivă. Petrecerile oferă pagini antologice: scena în care un procuror şi amanta sa ling câineşte dintr-un lighean cu whisky sau scena în care o femeie este hăituită de urmăritori ori lunga descriere a unei reuniuni mondene de proaspeţi capitalişti, preocupaţi să se şantajeze cât mai eficient unul pe altul, şi câte altele. În fine, <span class="CharOverride-1">Raport asupra singurătăţii (Primul caiet)</span> (2009) este o carte a recluziunii și a presimțirii morții, amestecând subtil și cu indeterminări căutate nivelul realist și cel simbolic; altfel, romanul poate fi citit „și în cheie oniric, [ca] enorm vis ori mai degrabă cinematecă interioară funcționând non stop și precedând stingerea finală” (Mircea Iorgulescu). Din 2003 <span class="CharOverride-2">B.</span> a publicat mai multe volume de interviuri sau de publicistică – <span class="CharOverride-1">Tentaţia risipirii</span> (2003), <span class="CharOverride-1">Teroarea iluziei. Convorbiri cu Crisula Ştefănescu</span> (2004), <span class="CharOverride-1">A trăi, a scrie</span> (2009), <span class="CharOverride-1">Canonul periferiei</span> (2012), <span class="CharOverride-1">Nici vii, nici morți</span> (2012) –, în care, fie că discută politică, literatură sau chestiuni manageriale, revine la obsesiile sale funda&#173;mentale.</p>
			<p class="Heuristica_CITAT">Prozatorul acesta cu trupul mare şi figura calmă, tăcut şi prudent, cu privirea mefientă şi cu un aer absent, a continuat să scrie şi să publice în ritmuri încete, dar sigure. Trenul lung de marfă, încărcat cu materiale grele, continuă să urce spre o ţintă pe care numai mecanicul din locomotivă o cunoaşte. Buzura are în spate o operă masivă, puternică estetic, şi cine vrea să judece contribuţia generaţiei ’60 şi, în genere, literatura română postbelică nu poate face abstracţie de epica lui. Este, nu am îndoială, un mare scriitor. Un scriitor pe linia realiştilor ardeleni (Slavici, Rebreanu, Pavel Dan), atent la mişcările obscure ale individului şi, totodată, atent, foarte atent la destinul şi psihologia noilor categorii sociale. Proză de analiză? Realism psihologic? Eseu romanesc combinat cu epica de observaţie socială? Toate, am sentimentul, intră şi se armonizează în naraţiunea acestui autor coborât din Berinţa Maramureşului, trecut printr-o facultate de medicină (Buzura este, la origine, medic psihiatru) şi instalat pe la sfârşitul anilor ’60 în literatura română. Bine instalat şi uşor de identificat, nu numai prin talentul său excepţional, dar şi prin atitudinea lui morală dreaptă şi responsabilă, azi ca şi ieri.</p>
			<p class="Heuristica_CITAT_semnat">EUGEN SIMION</p>
			<p class="Heuristica_CITAT">Materia epică a romanelor lui Buzura, „substanţa”, nu e prelucrată de un rafinat. Ca şi Breban, Buzura este un nordic, un „barbar”, un autor pentru care contează adevărurile mari şi nu eleganţa frazei, sunetul cuvântului, distincţia rostirii.</p>
			<p class="Heuristica_CITAT_semnat">Cornel Ungureanu</p>
			<p class="Heuristica_CITAT">Două tendinţe se conturează clar în proza lui Augustin Buzura. Una este aceea materializată în <span class="CharOverride-3">Absenţii</span> ca roman al individului, al stării de criză morală şi intelectuală. A doua tendinţă se afirmă în <span class="CharOverride-3">Feţele tăcerii</span> ca roman al destinului colectiv, al confruntării cu istoria şi al spiritului meliorist. De o parte – romanul personal, de cealaltă – romanul social. <span class="CharOverride-3">[...]</span><span class="CharOverride-3"> </span>Conjugarea celor două sensuri, investigarea abisului lăuntric al subiectivităţii şi aspiraţia de a înfăţişa obiectiv societatea actuală se poate observa cu uşurinţă, de la <span class="CharOverride-3">Absenţii</span> la <span class="CharOverride-3">Refugii</span>, de la <span class="CharOverride-3">Drumul cenuşii </span>la <span class="CharOverride-3">Recviem pentru nebuni şi bestii</span>. Între cele două repere, între 1970 şi 1999, se desfăşoară o operă deloc uniformă, cu toate aparenţele de păstrare a aceluiaşi ton şi a aceleiaşi problematici.</p>
			<p class="Heuristica_CITAT_semnat">ION SIMUŢ</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Capul Bunei Speranţe</span>, Bucureşti, 1963; <span class="CharOverride-1">De ce zboară vulturul?</span>, Bucureşti, 1966; <span class="CharOverride-1">Absenţii</span>, Cluj, 1970; <span class="CharOverride-1">Feţele tăcerii</span>, Bucureşti, 1974; <span class="CharOverride-1">Orgolii</span>, Cluj-Napoca, 1977; <span class="CharOverride-1">Vocile nopţii</span>, Bucureşti, 1980; <span class="CharOverride-1">Bloc-notes</span>, Cluj-Napoca, 1981; <span class="CharOverride-1">Refugii</span> (<span class="CharOverride-1">Zidul morţii</span>), Bucureşti, 1984; <span class="CharOverride-1">Drumul cenuşii</span> <span class="CharOverride-1">(Zidul morţii</span>, II), Bucureşti, 1988; <span class="CharOverride-1">Recviem pentru nebuni şi bestii</span>, Bucureşti, 1999; <span class="CharOverride-1">Tentaţia risipirii</span>, Bucureşti, 2003; <span class="CharOverride-1">Teroarea iluziei. Convorbiri cu Crisula Ştefănescu</span>, Iaşi, 2004; <span class="CharOverride-1">A trăi, a scrie</span>, îngr. Angela Martin, Cluj-Napoca, 2009; <span class="CharOverride-1">Raport asupra singurătăţii (Primul caiet)</span>, Iaşi, 2009; <span class="CharOverride-1">Canonul periferiei</span>, Cluj-Napoca, 2012; <span class="CharOverride-1">Nici vii, nici morți</span>, București, 2012.</p>
			<p class="Heuristica___m_RPR"><span class="CharOverride-2">Repere bibliografice:</span> Vlad, <span class="CharOverride-1">Convergenţe</span>,<span class="CharOverride-1"> 287–291</span>; Petrescu,<span class="CharOverride-1"> Scriitori</span>,<span class="CharOverride-1"> 142–144</span>;<span class="CharOverride-1"> </span>Iorgulescu, <span class="CharOverride-1">Rondul</span>,<span class="CharOverride-1"> 207–213</span>; Raicu, <span class="CharOverride-1">Critica</span>,<span class="CharOverride-1"> 127–133</span>; Regman, <span class="CharOverride-1">Colocvial</span>, <span class="CharOverride-1">27–33</span>; Di&#173;misianu, <span class="CharOverride-1">Nouă prozatori</span>,<span class="CharOverride-1"> 24–43</span>; Iorgulescu, <span class="CharOverride-1">Scriitori</span>,<span class="CharOverride-1"> 180–184</span>; Poantă, <span class="CharOverride-1">Radiografii</span>, I, <span class="CharOverride-1">51–54</span>; Regman, <span class="CharOverride-1">Explorări</span>,<span class="CharOverride-1"> 251–257</span>; Simion, <span class="CharOverride-1">Scriitori</span>, I (1978) <span class="CharOverride-1">485–500</span>, IV, <span class="CharOverride-1">227–238</span>; Moraru, <span class="CharOverride-1">Semnele</span>,<span class="CharOverride-1"> 185–190</span>, <span class="CharOverride-1">199–203</span>; Culcer, <span class="CharOverride-1">Serii</span>,<span class="CharOverride-1"> 161–167</span>;<span class="CharOverride-1">  </span>Zaciu, <span class="CharOverride-1">Cu cărţile</span>,<span class="CharOverride-1"> 102–108</span>; Dobrescu, <span class="CharOverride-1">Foiletoane</span>, II, <span class="CharOverride-1">106–116</span>; Iorgulescu<span class="CharOverride-1">, Ceara</span>,<span class="CharOverride-1"> 234–238</span>; Vlad, <span class="CharOverride-1">Lectura rom.</span>,<span class="CharOverride-1"> 132–140</span>; Dimisianu, <span class="CharOverride-1">Lecturi</span>,<span class="CharOverride-1"> 137–145</span>; Cristea, <span class="CharOverride-1">Modestie</span>,<span class="CharOverride-1"> 190–194</span>; Raicu, <span class="CharOverride-1">Fragmente</span>,<span class="CharOverride-1"> 346–351</span>; Manea, <span class="CharOverride-1">Contur</span>,<span class="CharOverride-1"> 59–62</span>; Ungureanu, <span class="CharOverride-1">Proza rom.</span>,<span class="CharOverride-1"> 258–264</span>; Dimisianu, <span class="CharOverride-1">Subiecte</span>,<span class="CharOverride-1"> 115–121</span>; Holban, <span class="CharOverride-1">Profiluri</span>,<span class="CharOverride-1"> 121–136</span>,<span class="CharOverride-1"> 150–169</span>; Zamfir, <span class="CharOverride-1">Cealaltă faţă</span>,<span class="CharOverride-1"> 195–197</span>;<span class="CharOverride-1"> </span>Crohmălniceanu, <span class="CharOverride-1">Al doilea suflu</span>,<span class="CharOverride-1"> 130–137</span>; Lovinescu, <span class="CharOverride-1">Unde scurte</span>, I, <span class="CharOverride-1">501–506</span>, II, <span class="CharOverride-1">105–108</span>,<span class="CharOverride-1"> 238–240</span>, III, <span class="CharOverride-1">159–161</span>, V, <span class="CharOverride-1">172–176</span>; Papahagi, <span class="CharOverride-1">Cumpănă</span>,<span class="CharOverride-1"> 93–106</span>; Steinhardt, <span class="CharOverride-1">Monologul</span>,<span class="CharOverride-1"> 75–78</span>; Negoiţescu, <span class="CharOverride-1">Scriitori contemporani</span>,<span class="CharOverride-1"> 52–54</span>, <span class="CharOverride-1">62–66</span>; Simuţ, <span class="CharOverride-1">Incursiuni</span>, <span class="CharOverride-1">273–290</span>; Petrescu, <span class="CharOverride-1">Studii transilvane</span>,<span class="CharOverride-1"> 90–98</span>;<span class="CharOverride-1"> Dicţ. analitic</span>, I, <span class="CharOverride-1">9–10</span>,<span class="CharOverride-1"> 331–332</span>, II, <span class="CharOverride-1">69–71</span>, III, <span class="CharOverride-1">237–240</span>, IV, <span class="CharOverride-1">25–28</span>;<span class="CharOverride-1"> Dicţ. esenţial</span>,<span class="CharOverride-1"> 121–125</span>; Vitalie Ciobanu, <span class="CharOverride-1">Valsul pe Eșafod</span>, Chișinău, 2001, <span class="CharOverride-1">208–230</span>; Cristea-Enache, <span class="CharOverride-1">Concert</span>,<span class="CharOverride-1"> 154–160</span>; Manolescu, <span class="CharOverride-1">Lista</span>, II, <span class="CharOverride-1">242–250</span>; Ion Simuţ, <span class="CharOverride-1">Augustin Buzura</span>, Braşov, 2001; Negrici, <span class="CharOverride-1">Comunism, Proza</span>,<span class="CharOverride-1"> 181–183</span>,<span class="CharOverride-1"> 246–248</span>, <span class="CharOverride-1">265–278</span>; Bârna, <span class="CharOverride-1">Prozastice, 115–121</span>; Simuț, <span class="CharOverride-1">Reabilitarea</span>, <span class="CharOverride-1">239–273</span>;<span class="CharOverride-1"> </span>Ștefănescu, <span class="CharOverride-1">Istoria</span>, <span class="CharOverride-1">541–554</span>; Manolescu, <span class="CharOverride-1">Istoria</span>, <span class="CharOverride-1">1142–1149</span>;<span class="CharOverride-1"> </span>Mircea Iorgulescu, <span class="CharOverride-1">Ultima singurătate</span>, CLT, 2009, 28; Răzvan Voncu, [<span class="CharOverride-1">Augustin Buzura</span>], CNT, 2009, 5, 2012, 10, CLT, 2012, 36; Popa, <span class="CharOverride-1">Ist. lit.</span>, II, <span class="CharOverride-1">666–668</span>; Simion, <span class="CharOverride-1">Fragmente</span>, VI, <span class="CharOverride-1">228–229</span>; <span class="CharOverride-1">Literatura română contemporană. Augustin Buzura şi Ilie Constantin</span>, coordonator Andrei Bodiu, Cluj-Napoca, 2012. &#9;<span class="Semnatura">R.S</span><span class="Semnatura CharOverride-3">.</span></p>
		</div>
		<div id="_idContainer043" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Buciu</span></p>
		</div>
		<div id="_idContainer044" class="Basic-Text-Frame">
			<p class="Basic-Paragraph"><span class="CharOverride-1">Buciumul</span></p>
		</div>
		<div id="_idContainer045" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Buciumul</span></p>
		</div>
		<div id="_idContainer046" class="Basic-Text-Frame">
			<p class="Basic-Paragraph"><span class="CharOverride-1">Buciumul</span></p>
		</div>
		<div id="_idContainer047" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Bucovina</span></p>
		</div>
		<div id="_idContainer048" class="Basic-Text-Frame">
			<p class="Basic-Paragraph"><span class="CharOverride-1">Bucovina</span></p>
		</div>
		<div id="_idContainer049" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Bucovina</span></p>
		</div>
		<div id="_idContainer050" class="Basic-Text-Frame">
			<p class="Basic-Paragraph"><span class="CharOverride-1">Bucșa</span></p>
		</div>
		<div id="_idContainer051" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Bucur</span></p>
		</div>
		<div id="_idContainer052" class="Basic-Text-Frame">
			<p class="Basic-Paragraph"><span class="CharOverride-1">Bucur</span></p>
		</div>
		<div id="_idContainer053" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Bucur </span></p>
		</div>
		<div id="_idContainer054" class="Basic-Text-Frame">
			<p class="Basic-Paragraph"><span class="CharOverride-1">Bucur</span></p>
		</div>
		<div id="_idContainer055" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Bucur</span></p>
		</div>
		<div id="_idContainer056" class="Basic-Text-Frame">
			<p class="Basic-Paragraph"><span class="CharOverride-1">Bucur</span></p>
		</div>
		<div id="_idContainer057" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Bucureşti</span></p>
		</div>
		<div id="_idContainer058" class="Basic-Text-Frame">
			<p class="Basic-Paragraph"><span class="CharOverride-1">Bucureşti</span></p>
		</div>
		<div id="_idContainer059" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Bucuţa</span></p>
		</div>
		<div id="_idContainer060" class="Basic-Text-Frame">
			<p class="Basic-Paragraph"><span class="CharOverride-1">Bucuţa</span></p>
		</div>
		<div id="_idContainer061" class="Basic-Text-Frame">
			<p class="Legenda_BUN"><span class="CharOverride-1">Părintele Lucaci, George Coşbuc, Emanoil Bucuţa și alții</span></p>
		</div>
		<div class="_idGenObjectLayout-1">
			<div id="_idContainer062" class="_idGenObjectStyleOverride-1">
				<img class="_idGenObjectAttribute-1" src="11B_1077-1166_Buciu-Buzura-web-resources/image/bucem02.jpg" alt="" />
			</div>
		</div>
		<div id="_idContainer063" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Bucuţa</span></p>
		</div>
		<div class="_idGenObjectLayout-1">
			<div id="_idContainer064" class="_idGenObjectStyleOverride-1">
				<img class="_idGenObjectAttribute-1" src="11B_1077-1166_Buciu-Buzura-web-resources/image/bucem03.jpg" alt="" />
			</div>
		</div>
		<div id="_idContainer065" class="Basic-Text-Frame">
			<p class="Legenda_BUN"><span class="CharOverride-1">Desen de Marcel Iancu</span></p>
		</div>
		<div id="_idContainer066" class="Basic-Text-Frame">
			<p class="Basic-Paragraph"><span class="CharOverride-1">Bucuţa</span></p>
		</div>
		<div id="_idContainer067" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Bud</span></p>
		</div>
		<div id="_idContainer068" class="Basic-Text-Frame">
			<p class="Basic-Paragraph"><span class="CharOverride-1">Bud</span></p>
		</div>
		<div id="_idContainer069" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Budai-Deleanu</span></p>
		</div>
		<div id="_idContainer070" class="Basic-Text-Frame">
			<p class="Basic-Paragraph"><span class="CharOverride-1">Budai-Deleanu</span></p>
		</div>
		<div class="_idGenObjectLayout-1">
			<div id="_idContainer071" class="_idGenObjectStyleOverride-1">
				<img class="_idGenObjectAttribute-1" src="11B_1077-1166_Buciu-Buzura-web-resources/image/01_BudaiDelesanu.png" alt="" />
			</div>
		</div>
		<div id="_idContainer072" class="Basic-Text-Frame">
			<p class="Legenda_BUN">Țiganiada sau Tabăra țiganilor<span class="CharOverride-1">, BAR, ms. 2429</span></p>
		</div>
		<div id="_idContainer073" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Budai-Deleanu</span></p>
		</div>
		<div class="_idGenObjectLayout-1">
			<div id="_idContainer074" class="_idGenObjectStyleOverride-1">
				<img class="_idGenObjectAttribute-1" src="11B_1077-1166_Buciu-Buzura-web-resources/image/02_Budai_Deledanu.png" alt="" />
			</div>
		</div>
		<div id="_idContainer075" class="Basic-Text-Frame">
			<p class="Basic-Paragraph"><span class="CharOverride-1">Budai-Deleanu</span></p>
		</div>
		<div id="_idContainer076" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Budescu</span></p>
		</div>
		<div id="_idContainer077" class="Basic-Text-Frame">
			<p class="Basic-Paragraph"><span class="CharOverride-1">Buduca</span></p>
		</div>
		<div id="_idContainer078" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Budurescu</span></p>
		</div>
		<div id="_idContainer079" class="Basic-Text-Frame">
			<p class="Basic-Paragraph"><span class="CharOverride-1">Buescu</span></p>
		</div>
		<div id="_idContainer080" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Bufnilă</span></p>
		</div>
		<div id="_idContainer081" class="Basic-Text-Frame">
			<p class="Basic-Paragraph"><span class="CharOverride-1">Bugarin</span></p>
		</div>
		<div id="_idContainer082" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Bugariu</span></p>
		</div>
		<div id="_idContainer083" class="Basic-Text-Frame">
			<p class="Basic-Paragraph"><span class="CharOverride-1">Bugeacul</span></p>
		</div>
		<div id="_idContainer084" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Buha</span></p>
		</div>
		<div id="_idContainer085" class="Basic-Text-Frame">
			<p class="Basic-Paragraph"><span class="CharOverride-1">Buhociu</span></p>
		</div>
		<div id="_idContainer086" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Bujor</span></p>
		</div>
		<div id="_idContainer087" class="Basic-Text-Frame">
			<p class="Basic-Paragraph"><span class="CharOverride-1">Bujoreanu</span></p>
		</div>
		<div id="_idContainer088" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Bujoreanu</span></p>
		</div>
		<div class="_idGenObjectLayout-1">
			<div id="_idContainer089" class="_idGenObjectStyleOverride-1">
				<img class="_idGenObjectAttribute-1" src="11B_1077-1166_Buciu-Buzura-web-resources/image/bujoreansu_i.jpg" alt="" />
			</div>
		</div>
		<div id="_idContainer090" class="Basic-Text-Frame">
			<p class="Basic-Paragraph"><span class="CharOverride-1">Bulat</span></p>
		</div>
		<div id="_idContainer091" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Bulat</span></p>
		</div>
		<div id="_idContainer092" class="Basic-Text-Frame">
			<p class="Basic-Paragraph"><span class="CharOverride-1">Buletinul</span></p>
		</div>
		<div id="_idContainer093" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Buletinul</span></p>
		</div>
		<div id="_idContainer094" class="Basic-Text-Frame">
			<p class="Basic-Paragraph"><span class="CharOverride-1">Buletinul</span></p>
		</div>
		<div id="_idContainer095" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Buletinul</span></p>
		</div>
		<div id="_idContainer096" class="Basic-Text-Frame">
			<p class="Basic-Paragraph"><span class="CharOverride-1">Buletinul</span></p>
		</div>
		<div id="_idContainer097" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Bulgăr</span></p>
		</div>
		<div id="_idContainer098" class="Basic-Text-Frame">
			<p class="Basic-Paragraph"><span class="CharOverride-1">Bulza</span></p>
		</div>
		<div id="_idContainer099" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Bumbac</span></p>
		</div>
		<div id="_idContainer100" class="Basic-Text-Frame">
			<p class="Basic-Paragraph"><span class="CharOverride-1">Bumbac</span></p>
		</div>
		<div id="_idContainer101" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Bumbeşti</span></p>
		</div>
		<div id="_idContainer102" class="Basic-Text-Frame">
			<p class="Basic-Paragraph"><span class="CharOverride-1">Bunaru</span></p>
		</div>
		<div id="_idContainer103" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Buna Vestire</span></p>
		</div>
		<div id="_idContainer104" class="Basic-Text-Frame">
			<p class="Basic-Paragraph"><span class="CharOverride-1">Bună Vestire</span></p>
		</div>
		<div id="_idContainer105" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Burac</span></p>
		</div>
		<div id="_idContainer106" class="Basic-Text-Frame">
			<p class="Basic-Paragraph"><span class="CharOverride-1">Burada</span></p>
		</div>
		<div id="_idContainer107" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Burada</span></p>
		</div>
		<div id="_idContainer108" class="Basic-Text-Frame">
			<p class="Basic-Paragraph"><span class="CharOverride-1">Burada</span></p>
		</div>
		<div id="_idContainer109" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Buricea</span></p>
		</div>
		<div id="_idContainer110" class="Basic-Text-Frame">
			<p class="Basic-Paragraph"><span class="CharOverride-1">Burileanu</span></p>
		</div>
		<div id="_idContainer111" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Burlacu</span></p>
		</div>
		<div id="_idContainer112" class="Basic-Text-Frame">
			<p class="Basic-Paragraph"><span class="CharOverride-1">Burlacu</span></p>
		</div>
		<div id="_idContainer113" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Burlănescu-Alin</span></p>
		</div>
		<div id="_idContainer114" class="Basic-Text-Frame">
			<p class="Basic-Paragraph"><span class="CharOverride-1">Busuioc</span></p>
		</div>
		<div id="_idContainer115" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Busuioceanu</span></p>
		</div>
		<div id="_idContainer116" class="Basic-Text-Frame">
			<p class="Basic-Paragraph"><span class="CharOverride-1">Busuioceanu</span></p>
		</div>
		<div id="_idContainer117" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Busuioceanu</span></p>
		</div>
		<div id="_idContainer118" class="Basic-Text-Frame">
			<p class="Basic-Paragraph"><span class="CharOverride-1">Bușecan</span></p>
		</div>
		<div id="_idContainer119" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Buteanu</span></p>
		</div>
		<div id="_idContainer120" class="Basic-Text-Frame">
			<p class="Basic-Paragraph"><span class="CharOverride-1">Butnariu</span></p>
		</div>
		<div id="_idContainer121" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Butnaru</span></p>
		</div>
		<div id="_idContainer122" class="Basic-Text-Frame">
			<p class="Basic-Paragraph"><span class="CharOverride-1">Butnaru</span></p>
		</div>
		<div id="_idContainer123" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Buzaşi</span></p>
		</div>
		<div id="_idContainer124" class="Basic-Text-Frame">
			<p class="Basic-Paragraph"><span class="CharOverride-1">Buzăul</span></p>
		</div>
		<div id="_idContainer125" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Buzdugan</span></p>
		</div>
		<div id="_idContainer126" class="Basic-Text-Frame">
			<p class="Basic-Paragraph"><span class="CharOverride-1">Buzdugan</span></p>
		</div>
		<div id="_idContainer127" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Buzdugan</span></p>
		</div>
		<div id="_idContainer128" class="Basic-Text-Frame">
			<p class="Basic-Paragraph"><span class="CharOverride-1">Buzdugan-Hașeganu</span></p>
		</div>
		<div id="_idContainer129" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Buzea</span></p>
		</div>
		<div id="_idContainer130" class="Basic-Text-Frame">
			<p class="Basic-Paragraph"><span class="CharOverride-1">Buzea</span></p>
		</div>
		<div id="_idContainer131" class="Basic-Text-Frame">
			<p class="Legenda_BUN"><span class="CharOverride-1">Constanța Buzea și Șerban Cioculescu</span></p>
		</div>
		<div class="_idGenObjectLayout-1">
			<div id="_idContainer132" class="_idGenObjectStyleOverride-1">
				<img class="_idGenObjectAttribute-1" src="11B_1077-1166_Buciu-Buzura-web-resources/image/02_Buzea_Cioculescu.jpg" alt="" />
			</div>
		</div>
		<div id="_idContainer133" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Buzea</span></p>
		</div>
		<div id="_idContainer134" class="Basic-Text-Frame">
			<p class="Basic-Paragraph"><span class="CharOverride-1">Buzilă</span></p>
		</div>
		<div id="_idContainer135" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Buzinschi</span></p>
		</div>
		<div id="_idContainer136" class="Basic-Text-Frame">
			<p class="Basic-Paragraph"><span class="CharOverride-1">Buznea</span></p>
		</div>
		<div id="_idContainer137" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Buzura</span></p>
		</div>
		<div id="_idContainer138" class="Basic-Text-Frame">
			<p class="Basic-Paragraph"><span class="CharOverride-1">Buzura</span></p>
		</div>
		<div class="_idGenObjectLayout-1">
			<div id="_idContainer139" class="_idGenObjectStyleOverride-1">
				<img class="_idGenObjectAttribute-1" src="11B_1077-1166_Buciu-Buzura-web-resources/image/01_BuzuraAugustins.jpg" alt="" />
			</div>
		</div>
		<div id="_idContainer140" class="Basic-Text-Frame">
			<p class="Legenda_BUN"><span class="CharOverride-1">Augustin Buzura, Mircea Zaciu, Nicolae Prelipceanu, Eugen Uricaru și Petre Bucșa</span></p>
		</div>
		<div class="_idGenObjectLayout-1">
			<div id="_idContainer141" class="_idGenObjectStyleOverride-1">
				<img class="_idGenObjectAttribute-1" src="11B_1077-1166_Buciu-Buzura-web-resources/image/3_Buzura_Zaciu_Prelipceanu_Uricaru_Petre_Bucsa.jpg" alt="" />
			</div>
		</div>
		<div id="_idContainer142" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Buzura</span></p>
		</div>
		<div id="_idContainer143" class="Basic-Text-Frame">
			<p class="Basic-Paragraph"><span class="CharOverride-1">Buzura</span></p>
		</div>
		<div class="_idGenObjectLayout-1">
			<div id="_idContainer144" class="_idGenObjectStyleOverride-1">
				<img class="_idGenObjectAttribute-1" src="11B_1077-1166_Buciu-Buzura-web-resources/image/02_Dan_Haulica_si_altii.png" alt="" />
			</div>
		</div>
		<div id="_idContainer145" class="Basic-Text-Frame">
			<p class="Legenda_BUN"><span class="CharOverride-1">Cristina Hăulică, Dan Hăulică și Augustin Buzura</span></p>
		</div>
		<div id="_idContainer146" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Buzura</span></p>
		</div>
		<div id="_idContainer147" class="Basic-Text-Frame">
			<p class="Basic-Paragraph"><span class="CharOverride-1">Buzura</span></p>
		</div>
	</body>
</html>

<!DOCTYPE html>
<html>
	<head>
		<meta charset="utf-8" />
		<title>02_D2_Dascal-Dersidan_69-140</title>
		<link href="02_D2_Dascal-Dersidan_69-140-web-resources/css/idGeneratedStyles.css" rel="stylesheet" type="text/css" />
	</head>
	<body id="x02_D2_Dascal-Dersidan_69-140" lang="ro-RO">
		<div id="_idContainer000" class="Basic-Text-Frame">
		</div>
		<div id="_idContainer044" class="_idGenObjectStyleOverride-1">
			<p class="Heuristica-PRIMUL"><span class="titlu-12">DASCAL</span><span class="titlu-12-complet">, Mihai</span> (31.XII.1946, Telega, j. Prahova – 11.II.2004, Bucureşti), critic şi istoric literar, editor, publicist. Este fiul Mariei (n. Ciută) şi al lui Nicolae Dascălu, tâmplar. După absolvirea liceului la Câmpina și a Facultăţii de Limba şi Literatura Română la Universitatea din Bucureşti (1972), lucrează ca redactor la Editura Minerva, unde între 1979 şi 1989 a coordonat seria „Introducere în opera lui…”. Din mai 1990 încearcă şi o experienţă de editor particular, cu o editură cu profil enciclopedic. În 2001 devine cercetător științific la Institutul de Istorie și Teorie Literară „G. Călinescu” al Academiei Române. Debutează la revista „Viaţa studenţească” în 1968 cu publicistică pe subiecte culturale, din 1969 colaborând cu cronici şi articole literare la „Viaţa românească”, „Universitas”, „Amfiteatru”, „România literară”, „Convorbiri literare”, „Cronica”, „Echinox”, „Luceafărul”, „Orizont”, „Revista de istorie şi teorie literară”, „Dreptatea”, „România liberă”, „22”, „Cotidianul”, „Zum” (New York) ș.a. A fost distins cu Premiul pentru critică şi eseistică în cadrul Colocviului Naţional Studenţesc de Literatură (1970). </p>
			<p class="Heuristica-BASE"><span class="CharOverride-1">D.</span> e cunoscut mai ales ca îngrijitor al primului tom dintr-o proiectată ediţie critică a operei lui Cezar Petrescu (1985; Premiul revistei „Luceafărul”) cu care, de fapt, debutează semnificativ, și, împreună cu Mircea Handoca, al primelor două volume din seria <span class="CharOverride-2">Opere </span>de Mircea Eliade (1994–1997). A mai alcătuit „repere istorico-literare” la cărți apărute în seria „Patrimoniu” a Editurii Minerva, aparţinând lui Titu Maiorescu, B. Delavrancea, E. Lovinescu, Liviu Rebreanu, Lucian Blaga, G. Călinescu, Tudor Vianu, Mihail Sebastian ş.a., a scris prefeţe sau postfeţe, susţinând puncte de vedere originale. Volumul de studii și eseuri <span class="CharOverride-2">Aventuri în Țara Imanenței. Exerciții de hermeneutică literară. Fascinația exegezei </span>(2003), prefigurat parțial în <span class="CharOverride-2">Fascinația exegezei </span>(1998) atestă calitățile lui <span class="CharOverride-1">D.</span>, critic și eseist preocupat îndeosebi de analiza prozei. Disponibilitățile sale merg către hermeneutică, interpretul recurgând la orice criteriu valabil operant considerat în contextul ideilor estetice, filosofice, socio-politice care generează opera. El se îndreaptă către construcția critică (precum în studiile <span class="CharOverride-2">Prolegomene la tipologia romanului românesc din secolul al XIX-lea</span>, <span class="CharOverride-2">Romanul romantic românesc. Ipostaze și avataruri, Paradoxul Istrati sau Romanul „Ciulinii Bărăganului” ca pamflet mito-poetic, Al. Philippide. Toposuri fundamentale </span>ș.a.) cu un ochi atent la teoria literară, de ale cărei modele (psihocritică, tematismul lui J.-P. Richard etc.) beneficiază fără a le absolutiza. Dincolo de incursiunile critico-metodice, <span class="CharOverride-1">D.</span> este însă și un excelent portretist, ca în „proza de original” pe care i-o schițează lui G. Topîrceanu sau în creionarea aventurii spirituale a lui Panait Istrati, dar și un istoric literar dezinhibat, care privește lucid pe deasupra clasificărilor de rutină, disociind cu finețe interpretativă, cu accente clar delimitate, și care reconfigurează colorat spații și epoci culturale, discerne coordonatele spirituale ale câte unui moment în contextul general al literaturii. Interesant este și studiul <span class="CharOverride-2">Tudor Vianu, critic al actualității literare</span>, unde exegetul își propune să analizeze filoanele gândirii criticului, întrevăzute în conștiința sa modernistă („care-l situează în avangarda teoretică a momentului”), în „răspunderea morală” pentru cuvântul rostit („conștiința etică”) și în „meliorismul” său (atitudinea umanistă), configurând modelul de „imparțialitate” statuat de istoria literară. Familiarizarea cu opera lui Cezar Petrescu l-a condus pe <span class="CharOverride-1">D.</span> la cercetarea unor aspecte mai puțin cunoscute ale prozei scriitorului, precum faptul că acesta descoperă psihanaliza, ale cărei revelații mito-poetice „îi deschide și hrănesc apetitul pentru fantastic”, ori tentația abordării existențialiste în unele romane, ca <span class="CharOverride-2">Adăpostul Sobolia</span>. Deși întreruptă prematur, activitatea lui <span class="CharOverride-1">D.</span> dă seamă de înzestrarea sa de istoric și critic literar.</p>
			<p class="Heuristica___mici"><span class="CharOverride-3">SCRIERI</span><span class="CharOverride-1">: </span><span class="CharOverride-2">Fascinaţia exegezei</span>, Bucureşti, 1998; <span class="CharOverride-2">Aventuri în Ţara Imanenţei. Exerciţii de hermeneutică literară</span>. <span class="CharOverride-2">Fascinația exegezei</span>,  Bucureşti, 2003. <span class="CharOverride-1">Ediţii: </span>Ion Agârbiceanu, <span class="CharOverride-2">Nuvele și povestiri</span>, București, 1982 (în colaborare cu G. Pienescu); Lucian Blaga, <span class="CharOverride-2">Teatru</span>, I–II, București, 1984 (în colaborare cu Dorli Blaga); Cezar Petrescu, <span class="CharOverride-2">Opere</span>,<span class="CharOverride-2"> </span>I, introd. Al. Piru, Bucureşti, 1985, <span class="CharOverride-2">Somnul. Simfonia fantastică</span>, pref. edit., Bucureşti, 1988, <span class="CharOverride-2">Adăpostul Sobolia</span>, pref. edit., postfaţă Perpessicius, Bucureşti, 1989, <span class="CharOverride-2">Omul din vis</span>, Bucureşti, 1989; Barbu Delavrancea, <span class="CharOverride-2">Nuvele. Povestiri</span>, București, 1987 (în colaborare cu Emilia Șt. Milicescu); Mircea Eliade, <span class="CharOverride-2">Opere</span>,<span class="CharOverride-2"> </span>I–II, pref. Ion Bălu, Bucureşti, 1994–1997 (în colaborare cu Mircea Handoca); Amita Bhose, <span class="CharOverride-2">Eminescu</span>, pref. Zoe Dumitrescu-Buşulenga, Bucureşti, 2001 (în colaborare cu Carmen Muşat-Coman).</p>
			<p class="Heuristica___m_RPR"><span class="CharOverride-1">Repere bibliografice: </span>Nicolae Manolescu, <span class="CharOverride-2">Tineri critici</span>,<span class="CharOverride-2"> </span>RL, 1975, 12; M.N. Rusu, <span class="CharOverride-2">Climat şi individualitate</span>,<span class="CharOverride-2"> </span>AFT, 1976, 10; Mircea Anghelescu, <span class="CharOverride-2">Moştenirea lui Cezar Petrescu</span>,<span class="CharOverride-2"> </span>T, 1986, 2; Zaharia Sângeorzan, <span class="CharOverride-2">Cezar Petrescu, „Opere”,</span> <span class="CharOverride-2">I</span>, CRC, 1986, 14; Ovidiu Papadima, <span class="CharOverride-2">Cezar Petrescu în ediţie critică</span>,<span class="CharOverride-2"> </span>CNT, 1986, 37; Paul Dugneanu, <span class="CharOverride-2">Straniul psihologic</span>, LCF, 1986, 45; Alex. Ştefănescu, <span class="CharOverride-2">Valori restituite</span>, RMB, 1986, 12 848; Teodor Vârgolici, <span class="CharOverride-2">Ediţia critică a operei lui Mircea Eliade</span>, ALA, 1995, 267; Gheorghe Glodeanu, <span class="CharOverride-2">Ediţia critică Mircea Eliade</span>, JL, 1998, 1–2; <span class="CharOverride-2">Dicţ. scriit. rom.</span>,<span class="CharOverride-2"> </span>II, <span class="CharOverride-2">25–26</span>; Iordan Datcu, <span class="CharOverride-2">Sub semnul Minervei</span>, Bucureşti, 2000, <span class="CharOverride-2">149–151. &#9;</span><span class="CharOverride-4">Al.S., G.Dn.</span></p>
			<p class="Heuristica-PRIMUL"><span class="titlu-12">DASCĂLU</span><span class="CharOverride-1">, Bogdan Mihai </span>(20.XII.1977, Timişoara), prozator, dramaturg, poet, eseist, traducător. Este fiul Doinei Bogdan-Dascălu şi al lui Crişu Dascălu, scriitori. Urmează Liceul „Nikolaus Lenau” din Timişoara (1992–1996), aici fiind şi redactor-şef al revistei „Axis” (1994–1996), pe care a întemeiat-o. Este absolvent al Facultăţii de Litere, Filosofie şi Istorie  de la Universitatea de Vest din Timişoara, secţia germană–franceză (2000). A  fost asistent la Catedra de limba şi literatura germană din cadrul acestei facultăţi (2000–2002 şi 2007), lector de limba şi literatura română la Universitatea „Karl Ruprecht” din Heidelberg, Germania (2002–2006), din 2007 este cercetător la Institutul de Istorie şi Teorie Literară „G. Călinescu” al Academiei Române. Şi-a susţinut doctoratul la Facultatea de Litere a Universităţii din Bucureşti cu teza <span class="CharOverride-2">Imaginea lumii germane în literatura română </span>(2007) şi a urmat din 2011 studii postdoctorale. A debutat cu versuri în „Orizont” (1987) şi editorial cu <span class="CharOverride-2">Opus nr. 1 pentru hârtie şi creion</span> (1995; Premiul Asociaţiei Scriitorilor din Timişoara). Mai colaborează la „Allgemeine Deutsche Zeitung”, „Caiete critice”, „Contemporanul – Ideea europeană”, „Literatorul”, „Neue Banater Zeitung”, „Origini”, „Orizont”, „Poesis”, „Reflex”, „Revista de studii banatice”, „România literară”,  „Rostirea românească”, „Scrisul românesc”, „Synthesis” ş.a. A mai semnat Daniel M. Brişan.</p>
			<p class="Heuristica-BASE">Cartea de debut a lui <span class="CharOverride-1">D. </span>cuprinde piese de teatru şi povestiri plasate sub semnul absurdului. <span class="CharOverride-2">Minunata viaţă de câine a lui Adam </span>(2002) relevă o rafinare a mijloacelor expresive. <span class="CharOverride-2">Iarna îngerilor </span>(2002) este romanul naşterii unui roman, într-o formulă în care autorul îşi retrage propriul comentariu din substanţa epică, permiţând astfel personajului central degajarea unui flux confesiv de tip diaristic. O dramă erotică se suprapune unei crize existenţiale (sentimentul nerealizării profesionale într-o redacţie condamnată la monotonie). <span class="CharOverride-2">Fiul nisipurilor</span> (2010) reia în parte tehnicile narative din prozele anterioare, de care se desparte însă printr-un suflu poematic accentuat. Personajele de acum sunt evanescente, lăsându-se purtate prin decoruri vag suprarealiste şi participând la un şir de evenimente incerte, în care vagul graniţei dintre real şi imaginar se suprapune unei limite la fel de fluctuante dintre vis şi starea de veghe. Dramaturgia lui <span class="CharOverride-1">D.</span> este scrisă într-o altă manieră. Dacă în primele piese fronda avangardistă  se aliază cu varianta autentică a absurdului în cele următoare formula este abandonată în favoarea unui teatru a cărui raţiune de a fi este autocontemplarea. Astfel,  <span class="CharOverride-2">Lovitura de teatru </span>(2000) reprezintă desprinderea de registrul literar al absurdului şi descoperirea unei formule de metateatru, caracterizată prin introducerea unui preambul situaţional, unde sunt precizate circumstanţele viitoarei acţiuni, dar şi prin acreditarea ca personaje a Publicului şi a Autorului. Tehnica se regăseşte în <span class="CharOverride-2">Păcală </span>(2002), aplicată însă la lumea rurală şi la literatura ei, ceea ce va fi exploatat în sensul stabilirii unor permanente relaţii intertextuale. În derularea pieselor devine pregnantă opţiunea pentru teatrul destinat exclusiv lecturii din cauza dificultăţilor voite de a fi transpus scenic. Pe de altă parte, prin <span class="CharOverride-2">Germanitatea şi literele române </span>(2006; Premiul „Titu Maiorescu” al Academiei Române)<span class="CharOverride-2"> </span><span class="CharOverride-1">D. </span>abordează domeniul imagologiei. Eseul dezvăluie modalităţile adeseori complicate prin care scriitori români din secolele al XIX-lea şi al XX-lea percep realităţile spaţiului germanofon (austriac, german şi helvetic). Rezultatul este o imagine complexă, neunitară, contradictorie. <span class="CharOverride-1">D. </span>este şi autorul uneia din primele exegeze asupra prozelor scurte ale Hertei Müller, scrisă în limba germană şi apărută în Germania în 2004, cu aproape un deceniu înainte ca scriitoarei să-i fi fost decernat Premiul Nobel pentru Literatură. Tot în Germania i-a apărut şi primul volum de versuri (<span class="CharOverride-2">Der Duft, der Stadt</span>, 2004), urmat de al doilea (<span class="CharOverride-2">Nisipuri</span>, 2012), editat în ţară şi scris de data aceasta în limba română. În amândouă autorul îşi dezvăluie apetitul pentru liricizarea realului şi ştiinţa de a surprinde latenţa poetică a lucrurilor printr-o abilă colaborare a picturalului cu un discret  sâmbure epic. Traducerile lui <span class="CharOverride-1">D. </span>din limba germană, inaugurate în 2000 cu un roman al lui Joseph Roth, dau măsura înzestrării tălmăcitorului, îndeosebi prin ambiţiosul proiect de a oferi în variantă românească toate scrierile, memorialistice şi epice, ale lui Rainer Maria Rilke. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Opus nr. 1 pentru hârtie şi creion</span>, Timişoara, 1995; <span class="CharOverride-2">Un tort pentru un mort</span>, Timişoara, 1998; <span class="CharOverride-2">Lovitura de teatru</span>,<span class="CharOverride-2"> </span>Timişoara, 2000; <span class="CharOverride-2">Minunata viaţă de câine a lui Adam</span>,<span class="CharOverride-2"> </span>Reşiţa, 2002; <span class="CharOverride-2">Păcală</span>, Timişoara, 2002; <span class="CharOverride-2">Iarna îngerilor</span>, Timişoara, 2002; <span class="CharOverride-2">Der Duft der Stadt</span>, München, 2004; <span class="CharOverride-2">Held und Welt in Herta Müllers Erzählungen</span>, Hamburg, 2004; <span class="CharOverride-2">Sânge albastru</span>, Bucureşti, 2005; <span class="CharOverride-2">Germanitatea şi literele române</span>, Bucureşti, 2006; <span class="CharOverride-2">Era măritată şi se plictisea</span>, Bucureşti, 2007; <span class="CharOverride-2">Fiul nisipurilor</span>, Bucureşti, 2010; <span class="CharOverride-2">Nisipuri</span>, Timişoara, 2012. <span class="CharOverride-1">Ediţii</span>: Alexander Tietz, <span class="CharOverride-2">Briefe von der Alm – Scrisori de la sălaş</span>, ed. bilingvă,  Bucureşti, 2000; Frații Grimm, <span class="CharOverride-2">Märchen</span>, Timişoara, 2001; Ion B. Mureşianu, <span class="CharOverride-2">Din trecutul slovei bănăţene. 1500–1700</span>, Timişoara, 2012. <span class="CharOverride-1">Traduceri: </span>Joseph Roth, <span class="CharOverride-2">Tarabas. Un trecător pe acest pământ</span>,<span class="CharOverride-2"> </span>Bucureşti, 2000; Rainer Maria Rilke, <span class="CharOverride-2">Jurnal</span>, Bucureşti, 2006, <span class="CharOverride-2">Jurnale de tinereţe</span>, postfaţă Aura Christi, Bucureşti, 2007, <span class="CharOverride-2">Însemnările lui Malte Laurids Brigge</span>, Bucureşti, 2008. </p>
			<p class="Heuristica___m_RPR"><span class="CharOverride-1">Repere bibliografice: </span>Robert Şerban, <span class="CharOverride-2">Macul Gore şi muşcata Dora</span>,<span class="CharOverride-2"> </span>O, 1996, 3; Rodica Draghincescu, <span class="CharOverride-2">Microsocietăţi confidenţiale</span>, TR, 1996, 22; Aura Christi, <span class="CharOverride-2">Ex libris</span>,<span class="CharOverride-2"> </span>CNT, 2001, 17; Florin Corneliu Popovici, <span class="CharOverride-2">Păcală redivivus</span>, CC, 2004, 12; Cornel Ungureanu, <span class="CharOverride-2">„Held und Welt in Herta Müllers Erzählungen”</span>,  O, 2004, 11; Vasile Spiridon, <span class="CharOverride-2">Un om în oraş</span>, CL, 2006, 6; Dan Mănucă, <span class="CharOverride-2">Imagologie germană</span>, CL, 2007, 9; Mara Magda Maftei, <span class="CharOverride-2">Jurnalul unui poet</span>, CNT, 2007, 2;  Suzana Lungu, <span class="CharOverride-2">„Germanitatea şi literele române”</span>, ST, 2008, 2–3; Livius Petru Bercea, <span class="CharOverride-2">Scriitori şi cărţi</span>, Lugoj, 2008, <span class="CharOverride-2">145–149</span>; Ştefan Vlăduţescu, <span class="CharOverride-2">Potenţialul de comunicare al incomunicării</span>, R, 2011, 8. &#9;<span class="Semnatura">D.Bd.</span></p>
			<div class="_idGenObjectLayout-1">
				<div id="_idContainer003">
					<div id="_idContainer001" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DASCĂLU</span><span class="CharOverride-1">, Crişu</span> (11.V.1941, Balinţ,<br /> j. Timiş), poet, <br />critic literar. </p>
					</div>
					<div id="_idContainer002" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="02_D2_Dascal-Dersidan_69-140-web-resources/image/Dascalu_Crisu.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Ecaterinei Dascălu (n. Ehlinger), muncitoare, şi al lui Dimitrie Dascălu, publicist. A absolvit liceul la Lugoj (1959) şi Facultatea de Filologie, secţia română–germană, la Universitatea din Timişoara (1964). Imediat după absolvire, devine cercetător la Sectorul de lingvistică din cadrul Bazei de Cercetări Ştiinţifice Timişoara a Academiei Române, ulterior director al Centrului de Ştiinţe Sociale (1984–1986) a Universităţii din Timişoara, funcţie din care demisionează din motive politice. Din 1995 este directorul Institutului de Studii Banatice „Titu Maiorescu” al Academiei Române, şi profesor asociat la Universitatea Tibiscus şi la Universitatea de Vest din Timişoara. Obține doctoratul în filologie cu teza <span class="CharOverride-2">Limbajul</span> <span class="CharOverride-2">poetic românesc. O analiză din perspectiva textualizării </span>(1979)<span class="CharOverride-2">. </span>Debutează cu versuri în „Scrisul bănăţean” (1959) şi editorial cu volumul <span class="CharOverride-2">Mânie</span> <span class="CharOverride-2">şi</span> <span class="CharOverride-2">marmură</span> (1968). Mai colaborează la „Ateneu”, „Caiete critice”, „Contemporanul”, „ Limba română”, „Limbă şi literatură”, „Literatorul”, „Lumina” (Pančevo), „Orizont”,  „Pira&#173;mida” (Zrenianin), „Revista de istorie şi teorie literară”, „Revista de studii banatice”, „Ramuri”, „Reflex”, „România literară”, „Rostirea românească”, „Scrisul românesc”, „Studii şi cercetări lingvistice”, „Tribuna” ş.a. O ediţie Paul Iorgovici, <span class="CharOverride-2">Observaţii de limbă rumânească</span>, realizată în 1998 împreună cu Doina Bogdan-Dascălu, care îi este soţie, ţine de preocupările de filolog ale lui <span class="CharOverride-1">D.</span>, iar câteva traduceri se leagă de interesul pentru istoria culturală a Banatului.</p>
			<p class="Heuristica-BASE">Prima carte de versuri a lui <span class="CharOverride-1">D.</span>,  <span class="CharOverride-2">Mânie şi marmură</span>,<span class="CharOverride-2"> </span>construieşte o mitologie sui-generis, în care autorul se plasează în postura privilegiată de recreator al lumii prin cuvânt: „O mână mi-a rămas şi-un ochi/ Pe care obosit îl voi ridica între degete/ Să vadă capătul drumului/ Pentru că cineva trebuie să fie acolo,/ Mâna să mi-o întindă”. Constante esenţiale sunt acvaticul şi cultura, aparent incongruente. Inventivitatea imagistică e valorificată şi în volumele de versuri <span class="CharOverride-2">Încercare asupra bucuriei</span> (1978; Premiul Asociaţiei Scriitorilor din Timişoara) şi <span class="CharOverride-2">Cicatricele</span> <span class="CharOverride-2">bucuriei</span> (1995). Componenta cerebrală şi livrescă este aici prevalentă. Concepând limbajul poeziei drept „limbă pe cale de a deveni operă”, poetul se autodefineşte în raport cu această realitate, ca „un monstru [...] lexicofag”, ca „fiul unui verb ursuz”. Ermetismul este o modalitate de apreciere discretă, neexplozivă, a lumii. Poetul, „locuitor de labirint,/ Cu tari pereţi de alb argint,/ Fără ferestre necum prag”, este, la rându-i, „constructorul” unui edificiu care-şi validează viabilitatea doar dacă are deschideri către cititor („Sunt şi zidar de tari zidiri,/ Umplute numai cu ieşiri!”). Sub expresia reţinută, calmă, arareori exclamativă, proprie mai degrabă unui visător, se descoperă un explorator de spaţii, de preferinţă marine, dar şi montan-silvestre, un nostalgic care nu ignoră nici semnificaţiile civilizatoare ale burgului, cu turnuri, ziduri, statui, mansarde, şi nici interioarele propriu-zise, uneori adevărate sanctuare, în care elementul dominant e oglinda. Poemele presupun o elaborare controlată, fiind alcătuite din câte trei catrene, cu o circularitate în care un vers devine liantul strofelor, asigurând astfel regenerarea continuă a structurilor imagistice, mai ales în jurul unor sintagme preluate din clasici: „Când peste codri-apare blânda lună,/ Din ce în ce mai rar, în depărtare,/ Un vuiet care încă mai răsună,/ Furiş ascult în noaptea sunătoare.// Izvoare vii din vase stau să salte/ împotrivite, aspre, solitare,/ Prin rumeni aburi, luna se arată/ în peşteri şi firizi, nerăbdătoare.// Furiş ascult în noaptea sunătoare/ O noapte care întârzie,/ Când liniştea mă împresoară/ Ca luna, ca o stea, ca o pustie”.  Maniera dezvoltată în <span class="CharOverride-2">Cicatricele bucuriei</span> va fi abandonată formal în <span class="CharOverride-2">Timpul absent</span> (2006), unde versurile condensează neliniştile şi tragismul într-o tonalitate gravă, orizontul fiind ocupat de presentiment: „Prin pădurea/ Galbenă,/ Trece o pasăre/ Galbenă/ Şi mă strigă pe nume.// Prin pădurea/ Roşie,/ Trece o pasăre/ Roşie/ Şi te strigă/ Pe nume.// În pădurea/ Neagră,/ Stă o pasăre/ Neagră/ Şi se uită/ La noi”. Subintitulat <span class="CharOverride-2">Un poem</span>, volumul <span class="CharOverride-2">Terra</span> (2011) se vrea a fi poemul absolut, în sensul că albul paginilor sale tinde să fie ocupat de un mozaic de citate din autori medievali, clerici şi laici, ezoterici şi filosofi,  reproduse în limbile respective, în aşa fel încât rezultatul este un text care se apără împotriva oralităţii, el neputând fi decât citit. O altă ipostază a lui <span class="CharOverride-1">D.</span>, cea de poetician–semiotician, nu face decât să aducă o mărturie în plus cu privire la cele două componente ale scrisului său. Eseul <span class="CharOverride-2">Dialectica</span> <span class="CharOverride-2">limbajului</span> <span class="CharOverride-2">poetic</span> (1986) investighează raportul limbă–limbaj–poezie, constatând că textul poetic este ghidat semantic de un sens matricial, că poezia nu trebuie decodată în accepţia matematică a termenului şi că poeticitatea este element comun emiţătorului şi receptorului. Vocaţia de teoretician al limbajului poetic se confirmă şi în scurtul eseu  <span class="CharOverride-2">Mutaţii</span> <span class="CharOverride-2">paradigmatice</span> <span class="CharOverride-2">în</span> <span class="CharOverride-2">evoluţia</span> <span class="CharOverride-2">limbajului</span> <span class="CharOverride-2">poetic</span> <span class="CharOverride-2">românesc</span> (1998), dar mai ales în <span class="CharOverride-2">Insurecţia</span> <span class="CharOverride-2">respectuoasă. Eseu despre individualul şi supraindividualul poetic </span> (2000). Teza pe care <span class="CharOverride-1">D.</span> o argumentează cu un număr substanţial de exemple este aceea că evoluţia în cadrul căreia s-a produs diferenţierea ansamblurilor poetice individuale a avut loc prin înscrierea marilor noştri poeţi într-o matrice originară ce descinde din poezia eminesciană. În <span class="CharOverride-2">O călătorie</span> <span class="CharOverride-2">spre</span> <span class="CharOverride-2">centrul</span> <span class="CharOverride-2">poeticului</span> (2000) sunt interpretate, din diferite unghiuri, texte sau ansambluri de texte, demersul teoretic fiind însoţit şi susţinut de interpretări în care semiotica, hermeneutica şi stilistica sunt perspectivele dominante, ceea ce se reconfirmă în paginile din <span class="CharOverride-2">Poetikon </span> (2007). </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Mânie şi marmură</span>, Bucureşti, 1968;  <span class="CharOverride-2">Încercare asupra bucuriei</span>, Timişoara, 1978; <span class="CharOverride-2">Dialectica limbajului poetic</span>, Timişoara, 1986; <span class="CharOverride-2">Cicatricele bucuriei</span>, Timişoara, 1995; <span class="CharOverride-2">Mutaţii paradigmatice în evoluţia limbajului poetic românesc</span>, Bucureşti, 1998;   <span class="CharOverride-2">Insurecţia respectuoasă. Eseu despre individualul şi supraindividualul poetic</span>, Timişoara, 2000;  <span class="CharOverride-2">Poezie şi limbaj</span>, Timişoara, 2000; <span class="CharOverride-2">O călătorie spre centrul poeticului</span>, Timişoara, 2000; <span class="CharOverride-2">Gramatica poeziei române (1880–1980)</span> (în colaborare cu Doina Bogdan-Dascălu), Bucureşti, 2002; <span class="CharOverride-2">Timpul absent</span>, Timişoara, 2006; <span class="CharOverride-2">Poetikon</span>, Bucureşti, 2007; <span class="CharOverride-2">Zeii locuiesc lângă Olimp</span>, Bucureşti, 2007; <span class="CharOverride-2">Colivia belgrădeană</span>, Bucureşti, 2008; <span class="CharOverride-2">Terra</span>. <span class="CharOverride-2">Un poem</span>, Timişoara, 2011.</p>
			<p class="Heuristica___m_RPR"><span class="CharOverride-1">Repere bibliografice</span>: Dumitru Micu, <span class="CharOverride-2">„Mânie şi marmură”</span>, GL, 1968, 28; Florin Manolescu, <span class="CharOverride-2">„Mânie şi marmură”</span>, LCF, 1968, 30; Lucian Alexiu, <span class="CharOverride-2">„Încercare asupra bucuriei”</span>, O, 1978, 44; Al. Graur, <span class="CharOverride-2">Paul Iorgovici</span>, RL, 1979, 23; Marcel Pop-Corniş, <span class="CharOverride-2">Crişu Dascălu –  Poetul ca vizionar şi lexicofag</span>, O, 1979, 29; Cornel Ungureanu, <span class="CharOverride-2">Deschidere către Crişu Dascălu</span>,<span class="CharOverride-2"> </span>O, 1986, 2; Nicolae Manolescu, <span class="CharOverride-2">Poezie şi limbaj</span>, RL, 1986, 45; Al. Călinescu, <span class="CharOverride-2">Un alt fel de a citi poezia</span>, CRC, 1986, 46; Livius Ciocârlie, <span class="CharOverride-2">Dilema poeticianului</span>, O, 1987, 18; Vasile Popovici<span class="CharOverride-2">, Exigenţele</span> <span class="CharOverride-2">rigorii</span>, O, 1987, 40; Mircea Borcilă, <span class="CharOverride-2">„Dialectica limbajului poetic”</span>, CLG, 1987, 2; Ruja, <span class="CharOverride-2">Parte</span>, I, <span class="CharOverride-2">197–202</span>; Andrei Grigor, <span class="CharOverride-2">„Insurecţia respectuoasă”</span>, „Antares”, 2002, 46–48;<span class="CharOverride-2"> Dicţ. Banat, 225–227; </span>[<span class="CharOverride-2">Crişu Dascălu</span>], „Rostirea românească”, 2006, 4–6 (grupaj special); Constantin Dram, <span class="CharOverride-2">Sensurile vieţii</span>, CL, 2008, 9; Ştefan Vlăduţescu, <span class="CharOverride-2">Crişu Dascălu: de la metodă la text şi retur</span>, „Scrisul românesc”, 2010, 2.&#9;  <span class="Semnatura">L.P.B.</span></p>
			<p class="Heuristica-PRIMUL"><span class="titlu-12">DASCĂLUL</span><span class="CharOverride-1"> PETREA</span> (pseudonim al lui Petre Olariu; 28.VI.1881, Orlat, j. Sibiu – 26.V.1956, Sibiu), prozator, autor de piese de teatru. Fiu al Anei şi al lui Vasile Olariu, ţărani, <span class="CharOverride-1">D.P.</span>  urmează şcoala „grănicerească”<span class="CharOverride-2"> </span>din Orlat, Preparandia de la Blaj, Institutul Pedagogic Teologic Ortodox din Arad şi pe cel din Cluj, absolvit în 1901. Funcţionează ca învăţător în câteva sate din judeţele Cluj şi Sibiu şi, în cele din urmă, în comuna natală. După Unire a fost referent la Consiliul Dirigent – secţia învăţământul primar, director al Orfelinatului „Principele Mircea” din Sibiu, preşedinte al Asociaţiunii Învăţătorilor din judeţul Sibiu, întemeietor şi preşedinte de onoare al Reuniunii Meseriaşilor din Orlat, redactor al ziarelor „Cuvântul poporului” (Sălişte, apoi Sibiu) şi „Luceafărul social-cultural” (Sibiu). A colaborat la „Vatra şcolară” (Sibiu), „Foaia scolastică” (Blaj), „Libertatea” şi „Noutatea” (Orăştie), „Cosinzeana”, „Transilvania”, „Gazeta Jiului” (Petroşani), „Comoara satelor” (Blaj), „Gazeta Transilvaniei”, „Luceafărul”, unde este responsabil în 1938– 1939, precum şi la numeroase calendare transilvănene. A semnat şi Petru O. Orlăţeanu, iar câteva scrieri i-au fost incluse în 1939 în <span class="CharOverride-2">Antologia învăţătorilor în literatură</span>, întocmită de B. Jordan.</p>
			<p class="Heuristica-BASE"><span class="CharOverride-1">D.P.</span> s-a vrut dascăl nu numai pentru copii, ci mai ales pentru cei mari, lor fiindu-le destinată aproape întreaga sa literatură (schiţe, nuvele, scenete, piese de teatru etc.), în totalitate legată de lumea satului transilvănean. Popularitatea sa, fără egal în lumea rurală, s-a datorat îndeosebi ideilor vehiculate de acest cunoscător al sufletului ţărănesc, dar şi limbii cu iz popular, de o savoare aparte, în care sunt compuse mai toate scrierile sale. Având un pronunţat caracter moralizator şi fiind uşor didacticiste, acestea se încadrează obiectivelor culturalizatoare ale Astrei. Numeroase pagini au fost publicate în calendarele populare ale vremii, ale căror rubrici de „învăţătură şi petrecere” erau semnate întotdeauna de <span class="CharOverride-1">D.P.</span>  Cele mai multe texte apărute aici, ca şi altele, inedite, le-a strâns în câteva volumaşe tipărite la Sibiu, în colecţia „Bibliotecă poporală a Asociaţiunii”: <span class="CharOverride-2">Din popor </span>(1920), <span class="CharOverride-2">Icoane de la ţară</span> (1924), <span class="CharOverride-2">Oameni de pe la noi </span>(1925), <span class="CharOverride-2">Din vremuri uitate</span> (1937), <span class="CharOverride-2">Oameni şi întâmplări </span>(1944) ş.a. Cât despre piesele sale de teatru – <span class="CharOverride-2">Legea casei </span>(1940)<span class="CharOverride-2">, Tot omenia-i mai tare </span>(1934)<span class="CharOverride-2">, Stâlpii satului </span>(1935)<span class="CharOverride-2">, Să nu spui la nimeni –</span>,<span class="CharOverride-2"> </span>se poate spune că aproape nu a existat formaţie teatrală sătească în Transilvania care să nu i le joace. Ele au deschis şi menţinut gustul pentru teatru în satele ardelene, împreună cu optimismul, nădejdea şi speranţa de mai bine. <span class="CharOverride-1">D.P.</span> <span class="CharOverride-1"> </span>a fost un harnic lucrător la temelia culturală pe care, mai târziu, s-a putut aşeza  marea literatură.</p>
			<p class="Heuristica___mici"><span class="CharOverride-3">SCRIERI</span><span class="CharOverride-1">: </span><span class="CharOverride-2">Din popor</span>, Sibiu, 1920; <span class="CharOverride-2">Icoane de la ţară</span>, Sibiu, 1924; <span class="CharOverride-2">Oameni de pe la noi</span>, Sibiu, 1925; <span class="CharOverride-2">Tot omenia-i mai tare</span>, Sibiu, 1934; <span class="CharOverride-2">Stâlpii satului</span>, Sibiu, 1935; <span class="CharOverride-2">Din vremuri uitate</span>, Sibiu, 1937; <span class="CharOverride-2">Legea casei</span>, Sibiu, 1940; <span class="CharOverride-2">Oameni şi întâmplări</span>, Sibiu, 1944; <span class="CharOverride-2">Între sat şi oraş</span>, Sălişte, f.a.</p>
			<p class="Heuristica___m_RPR"><span class="CharOverride-1">Repere bibliografice:</span> Predescu, <span class="CharOverride-2">Encicl.</span>,<span class="CharOverride-2"> 256–257</span>; Ilea,<span class="CharOverride-2"> Mărturisirile</span>, <span class="CharOverride-2">161–166</span>; Ilie Haşeganu, <span class="CharOverride-2">Figuri din Mărginime</span>, II, Bucureşti, 1976, <span class="CharOverride-2">69–72.</span> &#9;<span class="Semnatura">I.Ms.</span></p>
			<p class="Heuristica-PRIMUL"><span class="titlu-12">DAŞCHIEVICI</span><span class="CharOverride-1">, Englantina</span> (6.XI.1903, Tereblecea–Siret – 13.VI.1987, Chicago, SUA), poetă. Coborâtoare dintr-o familie boierească bucovineană, <span class="CharOverride-1">D.</span> face şcoala primară la Tereblecea, în Bucovina, unde învaţă limba germană, urmând apoi cursurile Liceului „Carmen Sylva”. După studii de filologie la Iaşi, paralel cu Conservatorul, se specializează la Sorbona, ca studentă a romanistului Mario Roques (1929–1931). Funcţionează, între 1931 şi 1948, ca profesoară la liceele „Regina Maria” şi „Doamna Stanca” din Bucureşti. În 1948 părăseşte ţara şi se stabileşte temporar în Austria (la Innsbruck) şi ulterior la Paris. În 1956 emigrează în SUA, la Chicago, unde trăieşte până la moarte.</p>
			<p class="Heuristica-BASE">Izvorâtă din dorul de ţară şi din gândul de vindecare a durerilor celor de acasă, poezia scrisă de <span class="CharOverride-1">D.</span> se nutreşte atât din nostalgia trecutului, cât şi din aspiraţia împlinirii idealului naţional. Din păcate, vibrează mai mult sonul muzical decât clocotul ideilor şi fantezia metaforică, astfel că textele poetice sunt doar un adjuvant al melodiilor pentru care, se pare, au şi fost create. Gândurile nobile se văd adesea compromise de prozaismul versificării stângace, realizată într-o manieră narativ-nudă. Câteva sclipiri de har apar abia atunci când se împrumută cadenţa versului popular. Un prim volum intitulat <span class="CharOverride-2">Ţara mea </span>(1974) include şi partiturile compuse de autoarea însăşi pentru o bună parte din poeziile proprii; cel de-al doilea (1980) reia o parte din versurile primei plachete, într-o selecţie „definitivă”. Câteva texte sunt dublate de traduceri în germană, franceză şi engleză. <span class="CharOverride-1">D. </span>a purtat o bogată corespondenţă cu unii dintre fruntaşii exilului românesc, în 1978 figurând în Consiliul Naţional Român Provizoriu cu sediul la Paris.</p>
			<p class="Heuristica___mici"><span class="CharOverride-3">Scrieri</span><span class="CharOverride-1">: </span><span class="CharOverride-2">Ţara mea</span>, vol. I, Chicago, 1974, vol. II, pref. Nicolae Novac, Chicago, 1980. </p>
			<p class="Heuristica___m_RPR"><span class="CharOverride-1">Repere bibliografice: </span>Popa, <span class="CharOverride-2">Ist. lit.</span>,<span class="CharOverride-2"> </span>I, <span class="CharOverride-2">94, 336;</span> Manolescu, <span class="CharOverride-2">Enciclopedia, 185.</span>&#9;<span class="Semnatura"> I.O.</span></p>
			<p class="Heuristica_PRIMUL_Semnat"><span class="titlu-12">DA ŞI NU</span>, revistă apărută la Bucureşti, lunar, între 5 martie şi 30 decembrie 1936. Redactor este Dan Smântânescu, iar administrator Paul Lahovary, de la numărul 3 ambii figurând ca directori. Începând cu numărul 2, subtitlul „Critică, artă, literatură, viaţă socială” este înlocuit cu „Revistă de critică”. Un succint articol-program al lui Dan Smântânescu pledează pentru necesitatea receptării obiective a producţiei artistice naţionale: „Reînstatornicirea adevărului pe toate planurile vieţii culturale şi sociale este o imperioasă nevoie, resimţită şi de cei ce pot judeca drept şi o pot spune, şi de opinia publică supusă mereu torturei de a fi hrănită cu minciuni şi mistificări”. Ca atare, scopul declarat al publicaţiei este „de a fi o oglindă cinstită a mişcării spirituale contemporane”, încercând, „printr-o critică constructivă şi loială, prin înlăturarea oricărei făţărnicii”, să realizeze „rostirea adevărată ce trebuie societăţii actuale”. Conform acestui program, în cele nouă numere apărute, revista excelează prin spiritul polemic şi printr-un ton tranşant, exprimând opinii fără echivoc, corespunzătoare antinomicelor „da” şi „nu”. Ilustrativă în acest sens este îndeosebi pagina de mijloc, care găzduieşte confruntarea unor puncte de vedere diametral opuse, grupând, sub genericul „Da”, opinii afirmative privitoare la problema în discuţie, vehement combătute de luările de poziţie plasate sub genericul „Nu”. De exemplu, chestiunea „<span class="CharOverride-2">Este problematica tinerei generaţii o idee de import?”</span> este tranşată afirmativ de I.E. Torouţiu, în timp ce Petru Comarnescu avansează convingerea contrară. În dezbaterea „cazului” Tudor Arghezi, la întrebarea <span class="CharOverride-2">Trebuie poezia să fie morală?</span>, intervenţia lui Dan Smântânescu, situată sub semnul lui „Da”, este o filipică împotriva „putregaiului” arghezian, în vreme ce Paul Lahovary răspunde negativ, elogiind versul poetului. Alte dezbateri se referă la problema rasială: <span class="CharOverride-2">Este noţiunea de rasă o realitate socială?</span> (Mitu Georgescu şi Pavel Deleanu), poezia modernă (G. Murnu, Mihai Musceleanu, Cicerone Theodorescu), problema romanului românesc: <span class="CharOverride-2">Trecem printr-o criză a romanului?</span> (Mihail Dragomirescu, Mircea Eliade, M.G. Constantinescu, Pericle Martinescu, Ovidiu Papadima). Sub titlul generic <span class="CharOverride-2">Din aspectele unei generaţii</span>, Pericle Martinescu (<span class="CharOverride-2">Conspecte</span>) şi C.D. Pantazescu (<span class="CharOverride-2">Impurii</span>) încearcă definirea coordonatelor spirituale ale generaţiei postbelice. Acelaşi ton definitiv îl au şi profesiunile de credinţă prilejuite de ancheta <span class="CharOverride-2">În ce cred eu</span>, la care participă N. Iorga, S. Mehedinţi, C. Rădulescu-Motru, Camil Petrescu, abatele Louis Barral. În paginile revistei sunt consemnate şi opiniile prin care Emil Cioran şi Petru Comarnescu răspund la ancheta <span class="CharOverride-2">Între occidentalism şi autohtonism</span>. Studii şi eseuri cu caracter general semnează Dan Botta (<span class="CharOverride-2">Despre arta poetului</span>), Dan Smântânescu (<span class="CharOverride-2">Între criticism şi determinism</span>), Dinu Roco (<span class="CharOverride-2">Gând şi exprimare</span>). Dan Smântânescu se ocupă de unele capitole ale literaturii române (G. Ibrăileanu, „Sămănătorul”, M. Eminescu), iar Octav Şuluţiu abordează problema traducerilor. Cronici literare şi recenzii privind cartea românească scriu Octavian Şireagu (despre&#160;Emil Isac, <span class="CharOverride-2">Poezie şi idealism</span>, <span class="CharOverride-2">Aron Cotruş în ungureşte</span>) şi Petru Comarnescu (despre Camil Petrescu, <span class="CharOverride-2">Teze şi antiteze</span>, Dan Botta, <span class="CharOverride-2">Limite</span>). De cartea străină se ocupă Paul Lahovary. Alte rubrici: plastică, muzicală, teatrală şi cinematografică.&#9;<span class="Semnatura"> </span><span class="Semnatura">M.V.</span></p>
			<div class="_idGenObjectLayout-1">
				<div id="_idContainer006">
					<div id="_idContainer004" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DATCU</span><span class="CharOverride-1">, Iordan <br /></span>(10.VI.1933, Băcăleşti, <br />j. Teleorman), <br />folclorist, <br />istoric literar, editor. </p>
					</div>
					<div id="_idContainer005" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="02_D2_Dascal-Dersidan_69-140-web-resources/image/Datcu_Iordan2.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Radei (n. Lupu) şi al lui Oprea Datcu, ţărani. După absolvirea liceului la Roşiori de Vede (1944–1952), urmează Facultatea de Filologie la Universitatea din Bucureşti (1952–1957). Este mai întâi profesor la şcolile din Crângeni şi Băcăleşti, din judeţul Teleorman, apoi redactor la Editura pentru Literatură (1963–1969) şi la Editura Minerva (1969–1994). Ulterior e cercetător la Institutul de Filosofie al Academiei Române şi din 1996 la Institutul de Istorie şi Teorie Literară „G. Călinescu”. Face parte din comisia de coordonare şi revizie a <span class="CharOverride-2">Dicţionarului general al literaturii române</span> (I–VII, 2004–2009). Este doctor în filologie cu teza <span class="CharOverride-2">Balada românească</span> (1979). Membru în colegiul de redacţie al „Revistei de etnografie şi folclor”, mai este prezent în numeroase publicații literare. A primit Premiul „Timotei Cipariu” al Academiei Române pentru ediţia critică Artur Gorovei, <span class="CharOverride-2">Literatură populară</span> (I–II, 1977–1985) și <span class="CharOverride-2">ex aequo</span> Premiul „B.P. Hasdeu” al Academiei Române (2006). Este laureat al Fundaţiei Culturale Ethnos pentru întreaga activitate editorială de restituire culturală a valorilor identitare ale spiritualităţii româneşti.</p>
			<p class="Heuristica-BASE"><span class="CharOverride-1">D.</span> a elaborat <span class="CharOverride-2">Dicţionarul folcloriştilor </span>(I, 1979, în colaborare cu Sabina-Cornelia Stroescu; II, 1983), o lucrare de pionierat în domeniu. După două decenii revine cu o nouă ediţie, îmbogăţită cu trei sute de articole, intitulată <span class="CharOverride-2">Dicţionarul etnologilor români</span> (I–III, 1998–2001), iar în 2006 cu ediția a treia, de asemenea actualizată și amplificată. Printr-o documentare temeinică, cu o remarcabilă putere de sinteză şi ascuţită percepţie a trăsăturilor definitorii, autorul relevă concis şi edificator profilul fiecărui folclorist sau etnolog român. Probabil plecând de la tipul de abordare din această lucrare, câtorva autori care au ilustrat domeniul (Gheorghe I. Neagu, Ioan Șerb, Ioana Andreescu, Sabina-Cornelia Stroescu) le consacră simultan pagini alcătuind volume speciale. Dicţionarul se defineşte, în bună măsură, şi ca o lucrare de istorie literară, prezentând medalioane de scriitori precum I. Agârbiceanu, V. Alecsandri, Gh. Asachi, N. Bălcescu, Lucian Blaga, Ion Breazu, Dimitrie Cantemir, G. Călinescu, Ilarie Chendi, Timotei Cipariu, G. Coşbuc, I. Creangă, B. Delavrancea, Ov. Densusianu, Al. Dima, Mircea Eliade, M. Eminescu ş.a. După ce timp de trei decenii a cercetat scrierile lui Petru Caraman, le-a editat (I–III, 1987–1995, în colaborare cu Viorica Săvulescu) şi a dat în 1999 <span class="CharOverride-2">Introducere în opera lui Petru Caraman</span>, studiu dens în care propune un portret al marelui etnolog, precum şi consideraţii asupra principalelor studii ale acestuia despre cântecele bătrâneşti, doină, colindat şi descolindat, despre simbolistica eminesciană. Într-un alt studiu, <span class="CharOverride-2">Un mit – Toma Alimoş</span> (1999), consideră că mitologia românească este reprezentată, pe lângă <span class="CharOverride-2">Mioriţa</span> şi <span class="CharOverride-2">Meşterul Manole</span>, şi de balada <span class="CharOverride-2">Toma Alimoş,</span> al cărei protagonist, un <span class="CharOverride-2">homo activus</span>, pedepseşte exemplar trădarea, laşitatea. Totodată <span class="CharOverride-1">D.</span> a îngrijit şi comentat o gamă variată de ediţii, de la cele destinate bibliografiei şcolare până la cele academice, cu ample studii introductive, cu bogate note şi comentarii. Dintre acestea sunt de menţionat în primul rând ediţia monografică <span class="CharOverride-2">O capodoperă a baladei româneşti: „Toma Alimoş”</span> (1989, în colaborare cu Viorica Săvulescu), care este, după monografiile <span class="CharOverride-2">Mioriţa</span> de Adrian Fochi şi <span class="CharOverride-2">Meşterul Manole</span> de Ion Taloş, a treia monografie despre un celebru cântec bătrânesc, apoi ediţiile <span class="CharOverride-2">Sărbătorile la români</span> de S. Fl. Marian (I–II, 1994) şi <span class="CharOverride-2">Sărbătorile la români</span> de Tudor Pamfile (1997). În domeniul istoriei literare a alcătuit în 1971 o ediţie din <span class="CharOverride-2">Mărturisiri literare</span>, anchete iniţiate de D. Caracostea în anii 1932 şi 1933 cu scriitori români reprezentativi din epoca interbelică. În 1973 a tipărit antologia <span class="CharOverride-2">Zburătorul</span>. <span class="CharOverride-2">Balade culte româneşti, </span>în care surprinde evoluţia acestei specii poetice de la primele ei manifestări până în contemporaneitate. A readus la lumină scrieri ale lui N. Iorga grupate sub titlul <span class="CharOverride-2">Neamul românesc în Basarabia</span> (I–II, 1995–1997). Pentru a contura o perspectivă cât mai completă asupra raporturilor marelui istoric cu realităţile social-politice, umane şi spirituale din Basarabia, editorul a completat volumul al doilea cu pagini din aceeaşi sferă de preocupări, extrase din suita altor lucrări ale lui N. Iorga, <span class="CharOverride-2">Oameni cari au fost </span>şi <span class="CharOverride-2">Sfaturi pe întunerec</span>, precum şi cu articole, readuse pentru prima dată în atenţie, din „Neamul românesc” (perioada 1919–1940) şi din „Neamul românesc pentru popor” (1932–1940). Pe lângă stabilirea textelor după criterii filologice, <span class="CharOverride-1">D.</span> a alcătuit şi o utilă bibliografie privind scrierile lui N. Iorga despre Basarabia.</p>
			<p class="Heuristica___mici"><span class="CharOverride-3">SCRIERI</span><span class="CharOverride-1">: </span><span class="CharOverride-2">Dicţionarul folcloriştilor</span>, vol. I, Bucureşti, 1979 (în colaborare cu Sabina-Cornelia Stroescu), vol. II, Bucureşti, 1983; <span class="CharOverride-2">Dicţionarul etnologilor români</span>, Bucureşti, I–III, 1998–2001; ed. 3, București, 2006; <span class="CharOverride-2">Introducere în opera lui Petru Caraman</span>, Bucureşti, 1999; <span class="CharOverride-2">Un mit – Toma Alimoş</span>, Bucureşti, 1999; <span class="CharOverride-2">Sub semnul Minervei</span>, Bucureşti, 2000; <span class="CharOverride-2">Repere în etnologia românească</span>, Bucureşti, 2002; <span class="CharOverride-2">Contribuţii la etnologia românească</span>, Bucureşti, 2004; <span class="CharOverride-2">Gheorghe I. Neagu, etnolog</span>, Bucureşti, 2004; <span class="CharOverride-2">Alte contribuţii la etnologia românească</span>, Bucureşti, 2005; <span class="CharOverride-2">Ioana Andreescu. Eseu despre proza şi studiile sale</span> <span class="CharOverride-2">de antropologie</span>, Bucureşti, 2005; <span class="CharOverride-2">Ioan Şerb, poet, folclorist, editor</span>, pref. Eugen Simion, Bucureşti, 2007; <span class="CharOverride-2">Cartea de etnologie</span>, Craiova, 2009; <span class="CharOverride-2">Tradiții din Maramureș</span>, București, 2009; <span class="CharOverride-2">Miscellanea ethnologica</span>, Bucureşti, 2010; <span class="CharOverride-2">Pagini de istorie literară</span>, Bucureşti, 2011; <span class="CharOverride-2">Pagini de istorie literară şi etnologie</span>, Târgovişte, 2011; <span class="CharOverride-2">Sabina-Cornelia Stroescu, etnolog</span>, Bucureşti, 2011. <span class="CharOverride-1">Ediţii: </span><span class="CharOverride-2">Mioriţa. Balade populare româneşti</span>, pref. edit., Bucureşti, 1966; <span class="CharOverride-2">Soarele şi Luna. Balade populare româneşti</span>, Bucureşti, 1966; Ion Bârlea, <span class="CharOverride-2">Literatură populară din Maramureş</span>,<span class="CharOverride-2"> </span>I–II, pref. Mihai Pop, introd. edit., Bucureşti, 1968; <span class="CharOverride-2">Folclor din Oltenia şi Muntenia</span>, III–V, Bucureşti, 1968–1970; Petru alias Dăncuş de Ieud, <span class="CharOverride-2">Strigături, glume şi basme culese din popor</span> , introd. edit., în Dumitru Pop, <span class="CharOverride-2">Folcloristica Maramureşului</span>,<span class="CharOverride-2"> </span>Bucureşti, 1970, <span class="CharOverride-2">287–392</span>; Dumitru Stăncescu, <span class="CharOverride-2">Sora Soarelui. Basme culese din popor</span>,<span class="CharOverride-2"> </span>pref. I.C. Chiţimia,<span class="CharOverride-2"> </span>Bucureşti, 1970, <span class="CharOverride-2">Cerbul de aur. Basme culese din popor</span>, pref. edit., Bucureşti, 1985, <span class="CharOverride-2">Sur-Vultur. Basme culese din gura poporului</span>, Bucureşti, 2000; <span class="CharOverride-2">Mărturisiri literare (organizate de D. Caracostea în anii 1932–1933)</span>, introd. edit., Bucureşti, 1971; <span class="CharOverride-2">Zburătorul. Balade culte româneşti</span>, Bucureşti, 1973; Artur Gorovei, <span class="CharOverride-2">Literatură populară</span>, I–II, pref. edit., Bucureşti, 1977–1985, <span class="CharOverride-2">Credinţi şi superstiţii ale poporului român</span>, introd. edit., Bucureşti, 1995; Grigore G. Tocilescu, Christea N. Ţapu, <span class="CharOverride-2">Materialuri folcloristice</span>, I–III, introd. edit., Bucureşti, 1980–1981; <span class="CharOverride-2">Toma Alimoş</span>, pref. edit., Bucureşti, 1986 (în colaborare cu Viorica Săvulescu); Petru Caraman, <span class="CharOverride-2">Studii de folclor</span>, I–III, introd. edit., Bucureşti, 1987–1995 (în colaborare cu Viorica Săvulescu); <span class="CharOverride-2">O capodoperă a baladei româneşti: „Toma Alimoş”</span>, introd. edit., Bucureşti, 1989 (în colaborare cu Viorica Săvulescu); Valer Butură, <span class="CharOverride-2">Cultura spirituală românească</span>, pref. edit., Bucureşti, 1992; <span class="CharOverride-2">Colindă-mă</span>, <span class="CharOverride-2">Doamne, colindă! Colinde populare româneşti</span>,<span class="CharOverride-2"> </span>I–II, pref. edit., Bucureşti, 1992; S. Fl. Marian, <span class="CharOverride-2">Sărbătorile la români</span>, I–II, introd. edit., Bucureşti, 1994, <span class="CharOverride-2">Tradiții poporane din Basarabia</span>, pref. edit., București, 2000, <span class="CharOverride-2">Trilogia vieţii</span>,<span class="CharOverride-2"> </span>I–III, introd. edit., Bucureşti, 2000; N. Iorga, <span class="CharOverride-2">Neamul românesc în Basarabia</span>, I–II, pref. edit., Bucureşti, 1995–1997; Grigore Botezatu, <span class="CharOverride-2">Făt-Frumos şi Soarele</span>. <span class="CharOverride-2">Poveşti populare din Basarabia</span>,<span class="CharOverride-2"> </span>pref. edit., Bucureşti, 1995; Ion Pop-Reteganul, <span class="CharOverride-2">Zâna apelor. Poveşti ardeleneşti culese din gura poporului</span>,<span class="CharOverride-2"> </span>pref. edit., Bucureşti, 1997; Tudor Pamfile, <span class="CharOverride-2">Sărbătorile la români,</span> introd. edit., Bucureşti, 1997, <span class="CharOverride-2">Mitologie românească</span>, pref. edit., Bucureşti, 2000; Elena Niculiţă-Voronca, <span class="CharOverride-2">Datinele şi credinţele poporului român adunate şi aşezate în ordine cronologică</span>, I–II, introd. edit., Bucureşti, 1998; <span class="CharOverride-2">Bibliografia generală a etnografiei şi folclorului românesc</span>, II, coordonator şi pref. Adrian Fochi, pref. edit., Bucureşti, 2002; Ion Muşlea, <span class="CharOverride-2">Bibliografia folclorului românesc. 1930–1955</span>, pref. edit., Bucureşti, 2003; Gheorghe I. Neagu, <span class="CharOverride-2">Studii de etnologie</span>, pref. edit., Alexandria, 2004; I.C. Chițimia, <span class="CharOverride-2">Studii și articole de folclor și folcloristică</span>, pref. edit., Drobeta-Turnu Severin, 2010 (în colaborare cu Isidor Chicet); Grigore Crețu, <span class="CharOverride-2">Basme populare românești</span>, I–II, pref. edit., București, 2010 (în colaborare cu Ion Stănculescu).</p>
			<p class="Heuristica___m_RPR"><span class="CharOverride-1">Repere bibliografice: </span>Adrian Fochi, <span class="CharOverride-2">O antologie de balade populare</span>, LCF, 1978, 1; Ion H. Ciubotaru, <span class="CharOverride-2">Un preţios instrument de lucru: „Dicţionarul folcloriştilor”</span>, CRC, 1979, 36; Ovidiu Papadima, <span class="CharOverride-2">O lucrare fundamentală de folcloristică</span>, RL, 1981, 35; Mihai Coman, <span class="CharOverride-2">Elogiul unei ediţii de folclor</span>, LCF, 1982, 13; Adrian Fochi, <span class="CharOverride-2">„Dicţionarul folcloriştilor II”</span>, RITL, 1984, 1; Ovidiu Papadima, <span class="CharOverride-2">O viaţă pentru o idee</span>, ST, 1993, 7; Ion Şeuleanu, <span class="CharOverride-2">A trăi printre şi pentru cărţi</span>, ST, 1993, 7; Paul H. Stahl, <span class="CharOverride-2">Iordan Datcu</span>, „Études roumaines et aroumaines” (Paris), 1993; Teodor Vârgolici,<span class="CharOverride-2"> S. Fl. Marian, „Sărbătorile la români”</span>,<span class="CharOverride-2"> </span>ALA, 1994, 217; Anghelescu, <span class="CharOverride-2">Clasicii</span>,<span class="CharOverride-2"> 186–189</span>;<span class="CharOverride-2"> Dicţ. scriit. rom.</span>,<span class="CharOverride-2"> </span>II,<span class="CharOverride-2"> 27–29</span>; Ion Şeuleanu, <span class="CharOverride-2">Imaginea în oglindă a etnologiei româneşti</span>, ST, 1999, 2; Ion Taloş, <span class="CharOverride-2">Profil de editor</span>, RL, 2003, 23; Petru Ursache, <span class="CharOverride-2">Un reper</span>, CL, 2003, 6; Al. I. Amzulescu, <span class="CharOverride-2">Contribuţie substanţială şi perseverentă</span>, CC, 2003, 6–8; Nicolae Constantinescu, <span class="CharOverride-2">Iordan Datcu</span>, în <span class="CharOverride-2">Dicț. etnolog.</span>, <span class="CharOverride-2">299–302</span>;<span class="CharOverride-2"> Iordan Datcu sau A trăi printre şi pentru cărţi</span>, îngr. Iulian Chivu, pref. Eugen Simion, Bucureşti, 2012. &#9; <span class="Semnatura">T.V.</span></p>
			<p class="Heuristica_PRIMUL_Semnat"><span class="titlu-12">DATINA</span>, revistă apărută la Turnu Severin, lunar, între 1 ianuarie şi aprilie 1920 şi între ianuarie 1924 şi decembrie 1932, purtând subtitlul „Foaia Societăţii Culturale «M. Eminescu»”; de la nr. 7–8/1924, subtitlul este „Literară şi socială”, pentru ca, începând cu numărul 4–5/1925, să devină „Artistică – literară – socială”. Director: Mihail Guşiţă; secretar de redacţie (1930–1932): Al. Dima. Este o publicaţie de orientare tradiţionalistă, continuând direcţia sămănătorismului. La reapariţie, în 1924, Mihail Guşiţă reiterează crezul artistic al revistei, ca punct de echilibru între „năzuinţa de primenire” care „stă în firea omului” şi „legătura trainică de ceea ce a fost” (<span class="CharOverride-2">Predoslovie</span>). În acelaşi număr, Simion Mehedinţi somează: „Îndărăt spre poporul nostru!” (<span class="CharOverride-2">Lozinca adevăraţilor români</span>). Programul este susţinut atât de articole cu caracter doctrinar-ideologic, cât şi de piesele literare selectate. Din prima categorie se remarcă paginile semnate de Mihail Guşiţă (<span class="CharOverride-2">Poezia noastră nouă</span>), Cezar Petrescu (<span class="CharOverride-2">Despre o nouă boală a veacului</span>), C. Rădulescu-Motru (<span class="CharOverride-2">Ţăranul şi revoluţia</span>, <span class="CharOverride-2">Spre un nou idealism</span>, <span class="CharOverride-2">Valoarea tradiţiei</span>, <span class="CharOverride-2">Şcoala satului</span>), Ion Petrovici (<span class="CharOverride-2">Ideal şi tradiţie</span>), Const. C. Giurescu (<span class="CharOverride-2">Un nou ideal</span>). În esenţă, acestea exaltă virtuţile „datinei” şi ale autohtonismului, delimitându-se de arta novatoare a noilor generaţii, văzută ca produs mimetic de import. Printre principalii ideologi se numără Al. Dima, care afirmă în repetate rânduri ideile programatice ale revistei: „poziţia pentru care <span class="CharOverride-1">D.</span> s-a născut şi a luptat totdeauna” înseamnă „specific naţional fundat pe tradiţie” (<span class="CharOverride-2">Specific naţional şi </span><span class="CharOverride-2">tradiţie</span>, 5–6/1927). Tot el denunţă, în acord cu orientarea gazetei, „criza culturii româneşti”, remarcându-se şi ca polemist contra ortodoxismului „Gândirii”. În 1929, în articolul <span class="CharOverride-2">Depăşirea etnicului? Asupra ideologiei actuale a „Gândirii”</span>, el susţine că „spiritualitatea ortodoxă” e doar „un element component al tradiţiei noastre naţionale”, convingere reluată şi în <span class="CharOverride-2">Problema mişcării ortodoxiste</span>. Poziţii asemănătoare exprimă Mihail Guşiţă (<span class="CharOverride-2">Asupra ofensivei tradiţionaliste a „Gândirii”</span>) şi Ion Biberi (<span class="CharOverride-2">Tradiţia, principiu generator al culturii</span>). Literatura cultivată în revistă oferă o ilustrare estetică a acestor idei. Publică versuri de factură tradiţionalistă Aron Cotruş (<span class="CharOverride-2">În robia lor</span>, <span class="CharOverride-2">Oraşul copilăriei</span>, <span class="CharOverride-2">În vasta sală a palatului</span>,<span class="CharOverride-2"> Un voinic flăcău trecea</span>, <span class="CharOverride-2">Descălecare</span>, <span class="CharOverride-2">Cruci</span>), Al. Iacobescu (<span class="CharOverride-2">Vraja tăcerii</span>, <span class="CharOverride-2">Pe malul Nistrului</span>, <span class="CharOverride-2">Nedumerire</span>, <span class="CharOverride-2">Vraja</span>, <span class="CharOverride-2">Et semper</span>), Emil Giurgiuca (<span class="CharOverride-2">Bisericuţă-ndurerată</span>, <span class="CharOverride-2">Crâmpeie câmpeneşti</span>, <span class="CharOverride-2">După fân</span>, <span class="CharOverride-2">Mielul</span>), Radu Gyr (<span class="CharOverride-2">Cununi uscate?</span>, <span class="CharOverride-2">Leagăn mic</span>, <span class="CharOverride-2">Grota din munte</span>), Ion Pillat (<span class="CharOverride-2">Cocorii</span>, <span class="CharOverride-2">Helada</span>). Mai semnează versuri I. Vania (care debutează aici în 1920; foloseşte mai târziu şi numele Gherghinescu-Vania), G. Retezeanu, Iustin Ilieşiu, T. Ulmu (T. Păunescu-Ulmu), Constantin Goran, Fl. Stoenescu, G. Roiban, Alexandru Lascarov-Moldovanu, Şt. V. Ionescu, P. Corneliu, Eugen Constant, D. Iov, N. Jacotă, T. Dobreanu-Plăeşu, Ion Molea, Ilariu Dobridor, Tana Negură, I.D. Gârboveanu, Marcel Romanescu, Dinu Soare. Scrieri în proză publică Cezar Petrescu (<span class="CharOverride-2">Poveste</span>, fragmente din <span class="CharOverride-2">Omul din vis</span>), Alexandru Lascarov-Moldovanu, Gheorghe Băgulescu (fragmente din romanul <span class="CharOverride-2">Antiquitas rediviva</span>), George Acsinteanu (fragmente din romanul <span class="CharOverride-2">Poarta neagră</span>), Iulian Predescu, G. Roiban (memorialistică de război), D. Motrişor, Constantin Cehan-Racoviţă, Petre Stâncă, Dimitrie Sandu, Mihail Guşiţă, D. Bodin, V. Damaschin, Nicolae Al Lupului, Radu Dorna, N. Bogescu, George Panciul, Vasile Borneanu, Teofil Steriad, Alexandru Bistriţianu, Al. Soare. Dramaturgia este ilustrată printr-un fragment din piesa istorică în cinci acte <span class="CharOverride-2">1330 </span>de A. Stătescu. Eseul filosofic este amplu reprezentat prin C. Rădulescu-Motru (<span class="CharOverride-2">Cultura europeană</span>, <span class="CharOverride-2">Personalism anarhic şi personalism energetic</span>, <span class="CharOverride-2">Perspectivele noii generaţii</span> etc. – unele texte reprezentând fragmente din <span class="CharOverride-2">Personalismul energetic</span>), Al. Dima (<span class="CharOverride-2">O schiţă a stadiului actual al problemelor filosofice</span>, 9–10/1926) sau D. Bodin. Dima oferă și studii de estetică şi de sociologie, precum <span class="CharOverride-2">O ştiinţă a vremii noastre: sociologia</span>, <span class="CharOverride-2">Între artă şi realitate. Concepţia artistică a lui André Gide</span>, <span class="CharOverride-2">Între literatură şi etică</span>, <span class="CharOverride-2">Literatura evadării din actual</span>. Cât priveşte textele critice consacrate literaturii române, perspectiva tradiţionalistă este evidentă. Scriitori precum C. Sandu-Aldea, Elena Farago, D. Anghel, Bucura Dumbravă, Cezar Petrescu, Ion Pillat se află în asentimentul publicaţiei, în vreme ce poezia lui Al. A. Philippide din <span class="CharOverride-2">Aur sterp </span>este aspru amendată. Numărul 7–9/1929 este închinat în întregime lui M. Eminescu, cu prilejul comemorării a patruzeci de ani de la moarte, prin texte semnate de Mihail Guşiţă, Al. Dima, Ramiro Ortiz, M.W. Schroff, Septime Gorciex, N. Iorga, George Damaschin, G. Bogdan-Duică, D. Stoica. Cronica literară este susţinută în special de Al. Dima (se ocupă de Lucian Blaga, Tudor Vianu, Gib I. Mihăescu, Gherghinescu-Vania, C. Stere, G. Călinescu), secondat de Const. D. Ionescu, Dimitrie Sandu, Pimen Constantinescu, D.C. Amzăr, Stanciu Stoian ş.a<span class="CharOverride-5">.</span> <span class="CharOverride-1">D.</span> conţine, de asemenea, articole despre literatura străină de Const. D. Ionescu (<span class="CharOverride-2">Anatole France</span>, <span class="CharOverride-2">O carte genială în româneşte. Dante: „Infernul”</span>, <span class="CharOverride-2">Rânduri pentru romantism</span>), Alexandru David (<span class="CharOverride-2">Jan Kochanowski</span>), Ramiro Ortiz (<span class="CharOverride-2">O academie nedreptăţită: „Arcadia”</span>). Interesul revistei pentru fenomenul cultural universal este ilustrat şi prin traduceri din lirica spaniolă (José Santos Chocano), italiană (Gherghinescu-Vania transpune din D’Annunzio și Carducci, iar Aron Cotruș din Giuseppe Ungaretti), neogreacă (Aimilia Daphi), germană (Uhland), rusă (Mihail Kuzmin, Aleksandr Block – versiuni de Al. Iacobescu). Din Dante sunt tălmăcite în româneşte <span class="CharOverride-2">Sonetul IX</span> din <span class="CharOverride-2">Vita nuova</span> (Corneliu Prescurea) şi fragmente din <span class="CharOverride-2">Cântul XXX </span>al <span class="CharOverride-2">Purgatoriului</span> (Alexandru Marcu). Din proza italiană traduc Pimen Constantinescu (Alfredo Panzini), Const. D. Ionescu (Renato Fucini), Al. Dima, sub pseudonimul D. Gerariu (Luciano Zùccoli), I. Cetină (Giovanni Papini, Alfredo Panzini, Fausto M. Martini). Dimitrie Sandu traduce din Marya Kasterska, iar Al. David din proza sovietică. Ținuta grafică a publicației a fost asigurată prin desene şi xilogravuri semnate de Marcel Olinescu, G. Simionescu, D. Ghiaţă. Alţi colaboratori: C. Şaban Făgeţel, Istrate Micescu, Ion Simionescu.  &#9; <span class="Semnatura">M.W.</span></p>
			<p class="Heuristica_PRIMUL_Semnat"><span class="titlu-12">DATINI</span>, publicație apărută la Bucureşti sub egida Centrului Naţional al Creaţiei Populare şi a Fundaţiei Culturale Ethnos, mai întâi lunar, din aprilie 1993, apoi trimestrial, din 1995 până în 2001, sub direcţia lui Victor Parhon. Din colegiul redacţional mai fac parte Oana Petrică (secretar general de redacţie), Al. I. Amzulescu, Maria Bâtcă, Andrei Bucşan, Paul Drogeanu, Anca Giurchescu, Iosif Herţea, Paul Petrescu, Narcisa Ştiucă ş.a. Potrivit editorialului <span class="CharOverride-2">Înainte de toate să folosească,</span> semnat în primul număr de Victor Parhon, <span class="CharOverride-1">D.</span> îşi propune „cultivarea valorilor spirituale româneşti”, atât din ţară, cât şi de peste hotare, dar şi ale minorităţilor naţionale, precum şi promovarea „datinilor, tradiţiilor şi moralei creştine”, în afara oricărui partizanat politic. Revista urmăreşte, într-un limbaj accesibil, nu doar o simplă consemnare a fenomenului folcloristic, ci şi o situare a acestuia în dialog cu alte discipline, precum sociologia, antropologia, istoria literară, arta plastică sau muzicologia, în paralel cu reevaluarea cercetării etnografice din perspectiva schimbărilor postcomuniste. Astfel, în 1994 se inaugurează o rubrică cu titlul „Cântarea României sub lupă”, unde se analizează situaţia folclorului în comunism din perspectiva unor deviaţii ideologice specifice. Este luată în discuţie, de asemenea, politica culturală de conservare a patrimoniului naţional şi de difuzare a valorilor tradiţionale peste hotare. În opinia lui Victor Parhon, este greu de conceput „o integrare europeană care să nu ţină cont atât de identităţile naţionale, cât şi de identităţile regionale” (<span class="CharOverride-2">Specificul naţional şi integrarea europeană</span>). Printre rubricile mai importante se numără: „Lumină din lumină”, „Portrete de azi şi de ieri”, „Patriarhi ai culturii naţionale”, „Restituiri”, „Documentele continuităţii”, „Lada de zestre”, „Sinteze”, „Istoria cetăţii”, „Religie şi cultură”, „Şcoala lui Gusti”. În consens cu specificul său, <span class="CharOverride-1">D. </span>publică ample cercetări etnologice şi etnografice consacrate unor datini, obiceiuri, sărbători, aşezăminte sau creaţii artistice populare, semnatari fiind, între alții, Iordan Datcu, Iosif Herţea, Maria Bâtcă, Ion Ghinoiu, Gheorghe Rotaru, Mihai-Alexandru Canciovici, Mihai Camilar, Sabina Ispas, Otilia Hedeşan, Sanda Larionescu, Olga Horşia. Un interes deosebit se acordă publicării textelor de literatură populară, ilustrate prin colinde, balade, strigături şi descântece culese din diferite regiuni ale ţării, însoţite uneori de studii consistente (<span class="CharOverride-2">Cuza-Vodă în legenda populară</span> şi <span class="CharOverride-2">Legendele populare româneşti ale Naşterii Domnului</span> de Mihai-Alexandru Canciovici, <span class="CharOverride-2">Nicolae Iorga despre balada populară</span> de Al. I. Amzulescu ş.a). Apar, totodată, versuri de Radu Gyr (<span class="CharOverride-2">Balada unui picior de plai</span>, inedită, 1/1993), Tristan Tzara (<span class="CharOverride-2">Introducerea lui Don Quichote</span>, 2–3/1993, cu o prezentare de Ioan Dănilă), Ioan Alexandru, A.E. Baconsky şi Al. O. Teodoreanu, alături de scrieri în proză de Petre Ispirescu (<span class="CharOverride-2">Dreptatea lui Vlad Ţepeş</span>), Fănuş Neagu (<span class="CharOverride-2">Îmbrăcaţi în cămaşa vinului</span>) şi Dinu Săraru (<span class="CharOverride-2">Iarna, de Crăciun, la Slătioara</span>). Celor câtorva portrete de scriitori – Ion Creangă, Ion Neculce sau V.A. Urechia – realizate de Narcisa Ştiucă şi de Traian Cicoare – li se adaugă articolele cu valoare documentară ale lui Andrei Bucşan, Al. I. Amzulescu, Paul P. Dobrogeanu, Maria Bâtcă, care scriu despre Lucian Blaga, Mihail Sadoveanu, Nicolae Iorga, Gala Galaction, Geo Bogza. În rubricile nepermanente „Semnal” şi „Vitrina cărţii” sunt prezentate unele noi apariţii editoriale, prin colaborarea lui Iordan Datcu, Nicu Ploscariu şi Corina Mihăescu. Publicistică şi eseuri cu caracter istoric, etnografic, sociologic, religios, pe teme culturale şi artistice semnează şi Victor Ernest Maşek, Constantin Galeriu, Ion Sălişteanu, Lucia Berdan, Steluţa Popa, Simona Dumitrescu, Elena Raicu, Mihail Mihalcu ş.a. Ana Hoţopan scrie articolul <span class="CharOverride-2">Sărbători de primăvară şi vară la românii din Ungaria</span> (1–4/2001). <span class="CharOverride-1">D.</span> mai conţine un dicţionar de termeni de etnografie şi folclor realizat de Andrei Bucşan, unul de terminologie a gospodăriei rurale tradiţionale alcătuit de Monica Budiş, „File din calendarul popular” – rubrică de Ion Ghinoiu, discursuri ținute de înalţi prelaţi cu ocazia sărbătorilor religioase, dezbateri, interviuri (cu Ioan Alexandru), calendare creştine, ilustraţii şi scurte rezumate ale articolelor în limbi de circulaţie internaţională. Numerele tematice din ultimii ani abordează subiecte precum arhitectura rurală, civilizaţia viticolă, ceramica populară românească, monografiile zonale, colindele sau obiceiurile de Crăciun şi Anul Nou. Alţi colaboratori: Valeriu Râpeanu, Radu Bogdan, Tudor Octavian, Radu O. Maier, Ilie Bădescu, Vasile Vetişanu, Alma Blănaru, Germina Comanici, Radu Stoian, Adrian Majuru. &#9; <span class="Semnatura">M.W.</span></p>
			<div class="_idGenObjectLayout-1">
				<div id="_idContainer009">
					<div id="_idContainer007" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DAUŞ</span><span class="CharOverride-1">, Ludovic</span> <br />(19.IX.1873, Botoşani – 17.XI.1954, Bucureşti), poet, prozator, <br />dramaturg, traducător. </p>
					</div>
					<div id="_idContainer008" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="02_D2_Dascal-Dersidan_69-140-web-resources/image/Daus_ludovic2.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Mariei (n. Negri) şi al inginerului ceh Alfred Dauş (Dausch), stabilit în Moldova după răscoala poloneză din 1863, la care ar fi participat.<span class="CharOverride-1"> </span>Urmează liceul la Botoşani, Fălticeni şi Bucureşti. Va absolvi, în 1897, Facultatea de Drept din Bucureşti, după care va profesa o vreme avocatura. Intrat în viaţa politică, este ales deputat şi senator. De-a lungul timpului, este director al Imprimeriilor Statului, director al Teatrului Naţional din Chişinău, preşedinte al Ateneului Român, subdirector general al Societăţii Române de Radiodifuziune. Debutează ca elev, în 1892, cu versuri în revista „Doina”. În continuare, până la Primul Război Mondial, colaborează cu poezii, proză, lucrări dramatice şi traduceri la „Curierul român”, „Revista nouă”, „Lumea ilustrată”, „Vatra”, „Ţara”, „Universul ilustrat”, „Re&#173;vis&#173;ta literară”, „Familia”, „Liga literară”, „Literatorul”, „Literatură şi artă română”, „Epoca”, „Cronica”, „Sămănătorul”, „Adevărul”, „Dimineaţa”, „Luceafărul”, „Minerva”, „Seara”, „Flacăra”, „Capitala” ş.a. În acelaşi interval, în afara unor broşuri iscălite Adina G., tipăreşte volumele de nuvele <span class="CharOverride-2">Spre moarte</span> (1897) şi <span class="CharOverride-2">Satana</span> (1912), romanele <span class="CharOverride-2">Străbunii</span> (1900), <span class="CharOverride-2">Duşmani ai neamului</span> (1904) şi <span class="CharOverride-2">Iluzii</span> (1908), poemele dramatice <span class="CharOverride-2">Eglè</span> (1901) şi <span class="CharOverride-2">Doamna Oltea, mama lui Ştefan</span> (1907), piesa <span class="CharOverride-2">Blestemul</span> (1904) şi volumul de poezii<span class="CharOverride-2"> În zări de foc</span> (1915). În periodice i-au rămas alte romane <span class="CharOverride-2">(Dor nebun, </span>1903, <span class="CharOverride-2">Vanghele Zioni Caţaonul, </span>1906, <span class="CharOverride-2">Apa de aur, </span>1908), nuvele şi cicluri lirice. Pentru teatru a mai scris poemele dramatice <span class="CharOverride-2">Akmiutis (1898) </span>şi <span class="CharOverride-2">Moş Crăciun</span> şi piesele <span class="CharOverride-2">Vis pierdut</span> şi <span class="CharOverride-2">Cumpăna, </span>jucată în 1912, şi a tradus<span class="CharOverride-2"> Greva făurarilor,</span> <span class="CharOverride-2">Iacobiţii, Părăsita </span>şi <span class="CharOverride-2">Trecătorul</span> de François Coppée, <span class="CharOverride-2">Patru săbii, Căsătoria din dragoste</span> de A. Baumberg. În timpul conflagraţiei mondiale dă la iveală în ziarul „România” poezii, pe care le strânge în volumul <span class="CharOverride-2">Drumul sângelui</span> (1919). Tot atunci apărea şi poemul dramatic <span class="CharOverride-2">Valea Albă, </span>ce va fi urmat de un altul, <span class="CharOverride-2">Vlad Ţepeş</span> (1931). După război colaborează sporadic la „Sburătorul”, „Răsăritul”, „Dreptatea” (Chişinău), „Adevărul literar şi artistic”, „Gazeta ilustrată”, „Vremea”, „Familia”, „Reporter”, „Jurnalul Literar”,„Revista Fundaţiilor Regale”, „Viaţa” ş.a. De sub tipar îi vor ieşi romanele <span class="CharOverride-2">Drăceasca schimbare de piele </span>(1927), <span class="CharOverride-2">Asfinţit de oameni </span>(1932) şi <span class="CharOverride-2">O jumătate de om </span>(1937; Premiul Societăţii Scriitorilor Români), volumul de nuvele <span class="CharOverride-2">Porunca toamnei </span>(1942) şi piesa <span class="CharOverride-2">Ioana</span> (1943), reprezentată anterior, în 1942, la Teatrul Naţional din Bucureşti. Începând de prin 1908, în colecţia „Biblioteca pentru toţi”, pe care a şi condus-o un timp, <span class="CharOverride-1">D.</span> dă numeroase traduceri, printre care <span class="CharOverride-2">Eugénie Grandet</span> de Balzac, <span class="CharOverride-2">Doamna Bovary</span> şi <span class="CharOverride-2">Salammbô</span> de Gustave Flaubert, <span class="CharOverride-2">Regele petrece</span> de Victor Hugo, <span class="CharOverride-2">Bolnavul închipuit</span> de Molière, <span class="CharOverride-2">Manon Lescaut</span> de Abatele Prévost, <span class="CharOverride-2">Povestiri cu zâne</span> de Contesa de Ségur, <span class="CharOverride-2">Prizonier în Germania</span> de Pierre Benoit, <span class="CharOverride-2">Regele Lear</span> de Shakespeare, <span class="CharOverride-2">Gulliver în ţara piticilor</span> de Jonathan Swift, <span class="CharOverride-2">Spovedania unui medic</span> de Arthur Conan Doyle, <span class="CharOverride-2">Duelistul</span> de I.S. Turgheniev, <span class="CharOverride-2">Povestiri fantastice</span> de E.T.A. Hoffmann, <span class="CharOverride-2">Vechiul Heidelberg</span> de Wilhelm Meyer-Förster ş.a.</p>
			<p class="Heuristica-BASE">Nu fără o anume dexteritate, dovedită şi în numeroase sonete, <span class="CharOverride-1">D.</span> pastişează pe rând toate formulele şi manierele artistice, arătând oarecare ataşament celei a lui François Coppée, din care traduce copios. Singurele sale plachete (<span class="CharOverride-2">În zări de foc</span> şi <span class="CharOverride-2">Drumul sângelui</span>),<span class="CharOverride-2"> </span>deşi pornesc din fapte trăite, alunecă repede într-un amestec de declamaţie patriotică, melodramă şi prozaic. Aceleaşi defecte se regăsesc şi în poemele dramatice. Doar<span class="CharOverride-2"> Eglè </span> a avut oarecare succes, datorat atmosferei tenebroase, amintind cumva de teatrul simbolist, însă descinzând, în fond, din <span class="CharOverride-2">Burgravii</span> lui Victor Hugo. O înfrânare a retorismului e vizibilă în <span class="CharOverride-2">Doamna Oltea, mama lui Ştefan</span> şi în <span class="CharOverride-2">Valea Albă</span>,<span class="CharOverride-2"> </span>care acuză de asemenea lipsa de originalitate. În ceea ce priveşte proza din prima etapă, cea mai mare parte e turnată în tiparul romanului de senzaţie, al romanului-foileton. Abia după anii ’20 din secolul trecut scrisul lui <span class="CharOverride-1">D.</span>, mai puţin grăbit, arată un progres. Dacă <span class="CharOverride-2">Drăceasca schimbare de piele </span>atacă un subiect psihologic – o radicală metamorfoză comportamentală – ce depăşeşte puterile autorului, relevând pe alocuri şi un limbaj inadecvat, în schimb alte două romane, mizând mai mult pe latura socială, izbutesc să atingă un nivel onorabil. <span class="CharOverride-2">Asfinţit de oameni</span> constituie de fapt o versiune nouă a lui <span class="CharOverride-2">Vanghele Zioni Caţaonul</span>,<span class="CharOverride-2"> </span>roman din presa anului 1906, din care s-a eliminat atât şarjarea protagonistului, iniţial un soi de apaş levantin, cât şi a boierimii botoşănene intrate în declin (o variantă a titlului era <span class="CharOverride-2">Putrezi</span>). Vanghele Zionea devine acum un personaj viu, iar tabloul mediului reţine atenţia prin varietate şi culoare. Şi <span class="CharOverride-2">O jumătate de om</span> reprezintă un roman deasupra mediei, deşi debutează ca ilustrare a unei idei, anume că un caracter deficitar duce pe posesor la un deznodământ teribil. Traian Belciu e „o jumătate de om”, întrucât nu opune nicio rezistenţă când împrejurările îi pun în faţă soluţii facile, însă contravenind moralei şi legalităţii. Sfârşitul în faţa plutonului de execuţie, ca dezertor, are totuşi drept cauză imposibilitatea de a justifica refuzul soldaţilor săi de a continua lupta, refuz omeneşte motivat, gestul lui având astfel ceva eroic. Valoarea acestor două romane, câtă este, rezultă şi din utilizarea unor elemente autobiografice. Savuroase, amintirile publicate în „Adevărul literar şi artistic” (1925) şi în „Jurnalul literar” (1939) îl arată ca un memorialist înzestrat.</p>
			<p class="Heuristica___mici"><span class="CharOverride-3">Scrieri:</span><span class="CharOverride-1"> </span><span class="CharOverride-2">Spre moarte</span>,<span class="CharOverride-2"> </span>Bucureşti, 1897; <span class="CharOverride-2">Akmiutis</span>, Bucureşti, 1898; <span class="CharOverride-2">Străbunii</span>,<span class="CharOverride-2"> </span>Bucureşti, 1900; <span class="CharOverride-2">Eglè</span>,<span class="CharOverride-2"> </span>Bucureşti, 1901; <span class="CharOverride-2">Blestemul</span>,<span class="CharOverride-2"> </span>Bucureşti, 1904; <span class="CharOverride-2">Duşmani ai neamului</span>,<span class="CharOverride-2"> </span>Bucureşti, 1904; <span class="CharOverride-2">Doamna Oltea, mama lui Ştefan</span>,<span class="CharOverride-2"> </span>Bucureşti, 1907; <span class="CharOverride-2">Iluzii</span>,<span class="CharOverride-2"> </span>Bucureşti, 1908; <span class="CharOverride-2">Cumpăna</span>, Bucureşti, 1912; <span class="CharOverride-2">Satana</span>, Bucureşti, [1912]; <span class="CharOverride-2">În zări de foc</span>, Bucureşti, 1915;<span class="CharOverride-2"> Drumul sângelui</span>,<span class="CharOverride-2"> </span>Bucureşti, [1919]; <span class="CharOverride-2">Valea Albă</span>,<span class="CharOverride-2"> </span>Bucureşti, 1919; <span class="CharOverride-2">Drăceasca schimbare de piele</span>,<span class="CharOverride-2"> </span>Bucureşti, [1927]; <span class="CharOverride-2">Vlad Ţepeş</span>,<span class="CharOverride-2"> </span>Bucureşti, 1931; <span class="CharOverride-2">Asfinţit de oameni</span>, Bucureşti, [1932]; <span class="CharOverride-2">O jumătate de om</span>, Bucureşti, [1937]; <span class="CharOverride-2">Porunca toamnei</span>, Bucureşti, [1942]; <span class="CharOverride-2">Ioana,</span> Bucureşti, [1943]. <span class="CharOverride-1">Traduceri:</span> François Coppée, <span class="CharOverride-2">Greva făurarilor</span>, Bucureşti, f.a., <span class="CharOverride-2">Iacobiţii</span>, Bucureşti, f.a., <span class="CharOverride-2">Părăsita</span>, Bucureşti, f.a., <span class="CharOverride-2">Trecătorul</span>, Bucureşti, f.a.; Jonathan Swift, <span class="CharOverride-2">Păţaniile lui Gulliver</span>, Bucureşti, 1902, <span class="CharOverride-2">Gulliver în ţara piticilor</span>,<span class="CharOverride-2"> </span>Bucureşti, 1920; Molière, <span class="CharOverride-2">Bolnavul închipuit</span>,<span class="CharOverride-2"> </span>Bucureşti, [1906]; Victor Hugo, <span class="CharOverride-2">Regele petrece</span>,<span class="CharOverride-2"> </span>Bucureşti, 1907; I.S. Turgheniev, <span class="CharOverride-2">Duelistul</span>, Bucureşti, [1908]; Gustave Flaubert, <span class="CharOverride-2">Doamna Bovary</span>, Bucureşti, 1909, <span class="CharOverride-2">Salammbô</span>,<span class="CharOverride-2"> </span>Bucureşti, [1913]; E.T.A. Hoffmann, <span class="CharOverride-2">Povestiri fantastice</span>,<span class="CharOverride-2"> </span>Bucureşti, [1909]; Wilhelm Meyer–Förster, <span class="CharOverride-2">Vechiul Heidelberg</span>, Bucureşti, [1909]; Arthur Conan Doyle, <span class="CharOverride-2">Spovedania unui medic</span>, Bucureşti, 1909; Honoré de Balzac, <span class="CharOverride-2">Eugenia Grandet</span>,<span class="CharOverride-2"> </span>Bucureşti, 1910; Contesa de Ségur, <span class="CharOverride-2">Povestiri cu zâne</span>, Bucureşti, [1911]; William Shakespeare, <span class="CharOverride-2">Regele Lear</span>,<span class="CharOverride-2"> </span>Bucureşti, [1911]; Abatele Prévost, <span class="CharOverride-2">Manon Lescaut</span>, Bucureşti, [1911]; Pierre Benoit, <span class="CharOverride-2">Prizonier în Germania</span>, Bucureşti, [1933].</p>
			<p class="Heuristica___m_RPR"><span class="CharOverride-1">Repere bibliografice: </span>I.G. Sbiera, <span class="CharOverride-2">„Spre moarte”, </span>AAR, partea administrativă şi dezbaterile, t. XXI, 1898–1899; Iosif Vulcan, <span class="CharOverride-2">„Străbunii”</span>, AAR, partea administrativă şi dezbaterile, t. XXIII, 1900–1901;<span class="CharOverride-2"> </span>I. Caragiani, <span class="CharOverride-2">„Eglè”</span>, AAR, partea administrativă şi dezbaterile, t. XXIV, 1901–1902; G. Bogdan-Duică, <span class="CharOverride-2">„Eglè”, poem dramatic</span>,<span class="CharOverride-2"> </span>CL, 1903, 12; Mihail Dragomirescu, <span class="CharOverride-2">Dramaturgie română</span>, Bucureşti, 1905, <span class="CharOverride-2">217–222</span>;<span class="CharOverride-2"> </span>Iosif Vulcan, <span class="CharOverride-2">„Blestemul”</span>, AAR, partea administrativă şi dezbaterile, t. XXVII, 1904–1905;<span class="CharOverride-2"> </span>Sanielevici, <span class="CharOverride-2">Încercări</span>,<span class="CharOverride-2"> 90–97</span>, <span class="CharOverride-2">132–138</span>; Chendi, <span class="CharOverride-2">Fragmente</span>, <span class="CharOverride-2">215–222</span>;<span class="CharOverride-2"> </span>A. Naum, <span class="CharOverride-2">„Iluzii”</span>, AAR, partea administrativă şi dezbaterile, t. XXXI, 1908–1909; Rebreanu, <span class="CharOverride-2">Opere</span>,<span class="CharOverride-2"> </span>XII, <span class="CharOverride-2">65–67</span>;<span class="CharOverride-2"> </span>Vasile Savel, <span class="CharOverride-2">Contimporanii</span>,<span class="CharOverride-2"> </span>Arad, 1920, <span class="CharOverride-2">63–72</span>;<span class="CharOverride-2"> </span>Perpessicius, <span class="CharOverride-2">Opere</span>,<span class="CharOverride-2"> </span>II, <span class="CharOverride-2">327–329</span>, V, <span class="CharOverride-2">330–334</span>,<span class="CharOverride-2"> </span>XII, <span class="CharOverride-2">519–529</span>; Const. Şăineanu, <span class="CharOverride-2">Noui recenzii</span>,<span class="CharOverride-2"> </span>Bucureşti, 1930, <span class="CharOverride-2">108–109</span>; Constantinescu, <span class="CharOverride-2">Scrieri</span>,<span class="CharOverride-2"> </span>II, <span class="CharOverride-2">392–394</span>;<span class="CharOverride-2"> </span>Călinescu, <span class="CharOverride-2">Opere</span>, I, <span class="CharOverride-2">1250–1256</span>;<span class="CharOverride-2"> </span>Mihail Sebastian, <span class="CharOverride-2">„Asfinţit de oameni”</span>, „România literară”, 1932, 30, 33; Octav Şuluţiu, <span class="CharOverride-2">„O jumătate de om”</span>, F, 1937, 6–7; Predescu, <span class="CharOverride-2">Encicl.</span>,<span class="CharOverride-2"> 257–258</span>;<span class="CharOverride-2"> </span>Călinescu, <span class="CharOverride-2">Ist. lit</span>. (1941), <span class="CharOverride-2">834</span>, <span class="CharOverride-2">Ist. lit. </span>(1982), <span class="CharOverride-2">919–920</span>; Brădăţeanu, <span class="CharOverride-2">Istoria</span>, II, <span class="CharOverride-2">91–92</span>; <span class="CharOverride-2">Dicţ. scriit. rom.</span>,<span class="CharOverride-2"> </span>II, <span class="CharOverride-2">29–31</span>; Constantin Ciopraga, <span class="CharOverride-2">Despre Ludovic Dauş</span>, DL, 2006, 67; Colesnic, <span class="CharOverride-2">Basarabia</span>, II, <span class="CharOverride-2">62–65</span>; Simuţ, <span class="CharOverride-2">Vămile</span>, <span class="CharOverride-2">427–428</span>. &#9;<span class="Semnatura">V.D.</span></p>
			<p class="Heuristica-PRIMUL"><span class="titlu-12">DAVID</span><span class="CharOverride-1">, Dan</span> (pseudonim al lui Dan Constantinoiu; 11.X.1952, Bertea, j. Prahova – 24.III.1990, Slănic), poet, prozator. Este fiul Mariei (n. Căldură)  şi al lui Ion Constantinoiu, ţărani. <span class="CharOverride-1">D.</span> a frecventat şcoala primară şi gimnaziul în localitatea natală. Elev, din 1967, al unei şcoli profesionale de construcţii, lucrează pe un şantier şi urmează cursul seral al Liceului „C. Dobrogeanu-Gherea” din Ploieşti. După stagiul militar revine pe şantier ca mecanic de utilaje, apoi trece în învăţământ ca învăţător la Bertea, iar mai târziu ca profesor suplinitor la o şcoală din comuna Aluniş (judeţul Prahova) şi responsabil al Bibliotecii Orăşeneşti din Slănic. Ca elev, a frecventat cenaclul literar „Dimitrie Stelaru” de la Casa de Cultură a Sindicatelor din Ploieşti şi a debutat cu versuri în ziarul „Flamura Prahovei” (1972). Ulterior a citit versuri şi proză la cenaclurile din jurul revistelor „Luceafărul”, „Săptămâna”, „Flacăra” şi „Suplimentul literar-artistic al «Scânteii tineretului»”, fiind prezent în paginile acestor publicaţii cu cicluri de versuri însoţite de recomandări semnate de Cezar Ivănescu, Eugen Barbu, Adrian Păunescu ş.a. Primele proze, publicate în „România literară” (1978), sunt prezentate de Constantin Ţoiu. A mai colaborat la „Contemporanul”, „Convorbiri literare”, „Opinia studenţească”. Editorial, a debutat cu volumul de „poeme rock” <span class="CharOverride-2">Eu vă iubesc pe toţi</span>, apărut în 1982, în urma concursului organizat la Editura Eminescu, și distins cu Premiul Uniunii Scriitorilor. Ultimii ani de viaţă îi sunt umbriţi de suferinţe, pe care nu le alinau retragerile în „podul cu fân” de la Bertea.</p>
			<p class="Heuristica-BASE">Prezentările elogioase care au precedat debutul editorial al lui <span class="CharOverride-1">D.</span> menţionau similitudini cu începuturile lui Nicolae Labiş sau ale lui Mircea Dinescu. Două antologii colective, una editată la Ploieşti – <span class="CharOverride-2">Supremă iubire</span> (1977) – şi alta la Bucureşti, ca supliment al revistei „Luceafărul” – <span class="CharOverride-2">Tineri poeţi</span> (1976) –, conţin poeme care vor intra şi în sumarul volumului <span class="CharOverride-2">Eu vă iubesc pe toți</span>. Cartea a stârnit opinii critice numeroase, comentatorii ei căutând însă echilibrul evaluării prin identificarea trăsăturilor proprii unui „poet necomun şi incomod”, „talent puternic şi febril” (Laurenţiu Ulici), greu de fixat într-o definiţie. Cronicile consemnează dicţiunea torenţială a poemelor, natura frustă a sensibilităţii, ingenuitatea structurală, un adevărat desfrâu metaforic, vizând frecvent oximoronul. Poetul plănuieşte o mitologie proprie, reunind proiecţia arhetipală a cotidianului cu metafora livrescă artificioasă. Atitudinea constantă pare a fi aceea a unei încrederi totale în forţa verbului de a face din orice imagine a lumii o celebrare patetică a ei, încât în poeme îşi găsesc loc și expresia „frustă familiară, provincială sau argotică, şi citatul preţios, enunţul grav, melancolic, desperat şi chiuitura folclorică” (Cezar Ivănescu). <span class="CharOverride-1">D.</span> cultivă, în consecinţă, ipostaze histrionice echivalând o criză a interiorităţii, configurată într-un exces retoric, dar care sublimează adesea într-un cântec ardent, patetic până la beatitudine şi narcisiac până la autoironie: „eu vă iubesc pe toţi, credeţi-mă pe suflet, pe viaţă, pe cuvânt/ şi spunând acestea am rămas deodată singur pe pământ” (<span class="CharOverride-2">Iubirea ca lumina</span>). Atât antumele <span class="CharOverride-2">Baladă pentru copilărie</span> (1982), <span class="CharOverride-2">Lorelei</span> (1984), <span class="CharOverride-2">Podul cu fân</span> (1988), cât şi postumele <span class="CharOverride-2">Soare cu dinţi de lupoaică</span> (2000), şi <span class="CharOverride-2">Lacrima de câine</span> (2001) atestă un autor considerat de Mircea A. Diaconu „singurul poet labişian al generaţiei sale”. Poemul <span class="CharOverride-2">Omul invizibil nu e decât un indice…</span> ar putea oferi o perspectivă şi pentru lectura cărţii de proze <span class="CharOverride-2">Şarpele cu clopoţeii furaţi </span> (1984); „Sensul unui <span class="CharOverride-2">text</span> (zodie desenată în palmă) poate să fie difuz, incoerent, disperat –/ recuperez scheme, citate, le întorc pe dos, caut/ sufletul textului, râd şi textul se sperie”. Subintitulat <span class="CharOverride-2">Concert pentru fericire şi suferinţă</span>, „romanul” publicat tot acum este anunţat de autorul său ca fiind prima carte a unei trilogii, <span class="CharOverride-2">Evanghelia paradoxalia</span>, care urma să fie continuată de <span class="CharOverride-2">Elegie într-un pod cu fân</span> şi <span class="CharOverride-2"> Strâmba.</span> Dificil de încadrat genului altfel decât ca „roman poematic şi de idei torenţiale”, <span class="CharOverride-2">Şarpele… </span> se alcătuieşte ca un <span class="CharOverride-2">mixtum compositum</span> în care îşi găsesc loc secvenţe epice, poeme în proză, versuri, notaţii de jurnal, trimiteri la persoane şi evenimente de actualitate, calambururi, sentinţe citate sau create de un autor atras de asociaţiile de cuvinte (sau de idei) cele mai neaşteptate. Întâmplările unor personaje numite Aiurică, Stan Păţitu, Muiercea, Nastratin Cebeibre, Hoţianu, Spală Varză, Lipitoare se petrec în Fantasmagoria.</p>
			<p class="Heuristica___mici"><span class="CharOverride-3">Scrieri</span><span class="CharOverride-1">:</span> <span class="CharOverride-2">Eu vă iubesc pe toţi: poeme rock</span>, Bucureşti, 1982; <span class="CharOverride-2">Baladă pentru copilărie</span>, Bucureşti, 1982; <span class="CharOverride-2">Lorelei</span>, Bucureşti, 1984; <span class="CharOverride-2">Şarpele cu clopoţeii furaţi. Concert pentru fericire şi suferinţă</span>, Bucureşti, 1984; <span class="CharOverride-2">Podul cu fân</span>, Bucureşti, 1988; <span class="CharOverride-2">Poeme torenţiale</span>, Bucureşti, 1994; <span class="CharOverride-2">Soare cu dinţi de lupoaică</span>, îngr. Constantin Manolache, Ploieşti, 2000; <span class="CharOverride-2">Lacrima de câine</span>, îngr. şi pref. Constantin Hrehor, Botoşani, 2001.</p>
			<p class="Heuristica___m_RPR"><span class="CharOverride-1">Repere bibliografice:</span> Constantin Ţoiu, [<span class="CharOverride-2">Dan David</span>], RL, 1978, 32; Cezar Ivănescu, <span class="CharOverride-2">Numele poetului. Dan David</span>, LCF, 1981, 4; Laurenţiu Ulici, <span class="CharOverride-2">Febra poetică</span>, RL, 1982, 22; Daniel Dimitriu<span class="CharOverride-2">, „Eu vă iubesc pe toţi”</span>, CL, 1982, 6; Constantin Hârlav, <span class="CharOverride-2">„Eu vă iubesc pe toți”</span>, TR, 1982, 34; Alexandru Condeescu, <span class="CharOverride-2">Poeme „rock” şi elegii</span>, LCF, 1983, 6; Al. Dobrescu, <span class="CharOverride-2">Romane şi nu tocmai</span>, CL, 1984, 9; Nichita Danilov, <span class="CharOverride-2">Poezia, „atelier de măcinat cuvinte”</span>, CRC, 1990, 13, 14; Ţeposu, <span class="CharOverride-2">Istoria</span>, <span class="CharOverride-2">93–94</span>; Gheorghe Tomozei, <span class="CharOverride-2">Scrisorile lui Dan David,</span> L, 1995, 38; Gellu Dorian, <span class="CharOverride-2">Tineri poeţi români de dincolo de Styx</span>, Iaşi, 1998, <span class="CharOverride-2">73–85</span>;  Mircea A. Diaconu, <span class="CharOverride-2">Poezia între cultură şi natură</span>, CL, 2002, 8; Radu Săplăcan, <span class="CharOverride-2">Exerciţii de balistică</span>, îngr. Ioan Pintea şi Sorin Gârjan, Cluj-Napoca, 2003, <span class="CharOverride-2">201–230</span>; Ştefănescu, <span class="CharOverride-2"> Istoria</span>, <span class="CharOverride-2">1078–1079</span>; Popa, <span class="CharOverride-2">Ist. lit.</span>, II, <span class="CharOverride-2">502–503. &#9;</span><span class="Semnatura">C.H.</span></p>
			<p class="Heuristica-PRIMUL"><span class="titlu-12">DÁVID</span><span class="CharOverride-1"> Gyula</span> (13.VIII.1928, Araci, j. Covasna), istoric literar, comparatist, traducător. După studii medii la Odorheiu Secuiesc, a absolvit Facultatea de Filologie a Universităţii „Bolyai”din Cluj (1951). Doctorand şi asistent universitar (1956), va fi închis între 1957 şi 1964. După ieşirea din închisoare şi până la reabilitarea politică din 1969 lucrează ca muncitor. Între anii 1970 şi 1990 conduce redacţia clujeană a Editurii Kriterion. Îşi susţine doctoratul în filologie în 1974. Debutează în revista „Utunk” (1949) şi colaborează la revistele „A Hét”, „Igaz Szó”, „Korunk”. A semnat şi cu pseudonimul Tolnai György. Specialist în istoria literaturii maghiare din secolul al XIX-lea, este autor al unor lucrări în acest domeniu. </p>
			<p class="Heuristica-BASE">Contribuţia lui <span class="CharOverride-1">D.</span> la istoria comparatismului din România se ilustrează mai ales prin volumul <span class="CharOverride-2">Találkozások. Tanulmányok a román–magyar irodalmi kapcsolatok múltjából</span> (1976), alcătuit din studii consacrate unor scrieri privite în oglinzi paralele: moştenirea lui Petőfi Sándor în răsfrângeri româneşti, traducerile lui St. O. Iosif din opera lui Petőfi, imaginea pe care şi-a format-o cititorul maghiar despre M. Eminescu, <span class="CharOverride-2">Tragedia omului </span>de Madách Imre în tălmăcirea lui Octavian Goga, opera lui Ady Endre şi literele române, corespondenţele poeziei lui Arany János cu poporanismul românesc. Cartea mai cuprinde evocarea unor personalităţi, lucrări şi publicaţii care au jucat un rol însemnat în cercetarea şi susţinerea legăturilor cultural-spirituale româno–maghiare – Ács Károly, Bitay Árpád, Ion Chinezu, Kakassy Endre, revista clujeană „Cultura” din 1924, „Familia” din Oradea. Studiile deschid perspective noi asupra problemei. Pe lângă contribuţiile documentare, se pune accentul pe aspectele comparatiste, autorul căutând să aprofundeze climatul spiritual-literar care explică o anumită receptare sau, dimpotrivă, în alte cazuri motivează lipsa receptivităţii. Alte două lucrări, <span class="CharOverride-2">Erd</span><span class="CharOverride-2">é</span><span class="CharOverride-2">lyi irodalom</span> (2000) şi <span class="CharOverride-2">Í</span><span class="CharOverride-2">r</span><span class="CharOverride-2">ó</span><span class="CharOverride-2">k, m</span><span class="CharOverride-2">ű</span><span class="CharOverride-2">vek, m</span><span class="CharOverride-2">ű</span><span class="CharOverride-2">helyek Erd</span><span class="CharOverride-2">é</span><span class="CharOverride-2">lyben </span>(2003)<span class="CharOverride-2">, </span>se concentrează asupra literaturii şi vieţii literare din Transilvania.  <span class="CharOverride-1">D.</span> a mai colaborat la volumul colectiv <span class="CharOverride-2">Probleme de literatură comparată</span> <span class="CharOverride-2">şi sociologie literară </span>(1970), în care schiţează receptarea operei lui Petőfi Sándor de către publicul românesc, precum şi la tratatul <span class="CharOverride-2">Istoria şi teoria comparatismului în România</span> (1972), unde semnează capitolele referitoare la contribuţia comparatiştilor maghiari din România în perioada interbelică şi între anii 1944 şi 1970. Sub îngrijirea lui a apărut antologia <span class="CharOverride-2">Confluenţe literare româno</span>– <span class="CharOverride-2">maghiare</span> de Avram P. Todor (1983), restituire a operei comparatistului român risipită în periodice sau lăsată în manuscris. A tradus în limba maghiară, frecvent în colaborare, din proza lui Barbu Delavrancea, Ştefan Bănulescu, Alexandru Şahighian, Ioan Slavici, Romulus Cioflec, o lucrare de teorie literară a lui Adrian Marino ş.a. A publicat, în versiune maghiară, o selecţie din studiile şi „criticele” lui Titu Maiorescu (<span class="CharOverride-2">Bírálatok, vitacikkek, tanulmányok, </span>1985), însoţită de un aplicat studiu introductiv, şi a îngrijit câteva ediţii şi antologii de literatură maghiară din România.</p>
			<p class="Heuristica___mici"><span class="CharOverride-3">SCRIERI</span><span class="CharOverride-1">: </span><span class="CharOverride-2">Találkozások. Tanulmányok a román–magyar irodalmi kapcsolatok múltjából</span> [<span class="CharOverride-2">Întâlniri. Studii privind istoria relaţiilor literare româno–maghiare</span>], Cluj-Napoca, 1976; <span class="CharOverride-2">Erdélyi irodalom –</span> <span class="CharOverride-2">világirodalom </span>[<span class="CharOverride-2">Literatură transilvană – literatură universală</span>], Csikszereda, 2000; <span class="CharOverride-2">Írók, m</span><span class="CharOverride-2">ű</span><span class="CharOverride-2">vek, m</span><span class="CharOverride-2">ű</span><span class="CharOverride-2">helyek Erdélyben </span>[<span class="CharOverride-2">Scriitori, opere, ateliere în Ardeal</span>], Csikszereda, 2003;<span class="CharOverride-2"> </span><span class="CharOverride-1">Ediţii: </span>Avram P. Todor, <span class="CharOverride-2">Confluenţe literare româno–maghiare</span>, pref. edit., Bucureşti, 1983. <span class="CharOverride-1">Traduceri: </span>Traian Şelmaru, <span class="CharOverride-2">Riport az új Kínáról </span>[<span class="CharOverride-2">Reportaj din China nouă</span>], Bucureşti, 1953 (în colaborare cu Fáskerthy György); Barbu Delavrancea, <span class="CharOverride-2">Novellák és elbeszélések </span>[<span class="CharOverride-2">Nuvele şi povestiri</span>], Bucureşti, 1956 (în colaborare cu Nagy Géza); Ştefan Bănulescu, <span class="CharOverride-2">Férfipróbák telén </span>[<span class="CharOverride-2">Iarna bărbaţilor</span>], Bucureşti, 1968; Alexandru Şahighian, <span class="CharOverride-2">Az aranysisak </span>[<span class="CharOverride-2">Coiful de aur</span>], Bucureşti, 1968; Adrian Marino, <span class="CharOverride-2">Bevezetés az irodalomkritikába </span>[<span class="CharOverride-2">Introducere în critica literară</span>], Bucureşti, 1979 (în colaborare cu Kántor Lajos); Ioan Slavici, <span class="CharOverride-2">A világ, amelyben éltem. Vissazaemlékezések </span>[<span class="CharOverride-2">Lumea prin care am trecut. Amintiri</span>], Bucureşti, 1980; Romulus Cioflec, <span class="CharOverride-2">Örvényben</span> [<span class="CharOverride-2">Vârtejul</span>], postfaţa trad., Bucureşti, 1983; Titu Maiorescu, <span class="CharOverride-2">Bírálatok, vitacikkek, tanulmányok </span>[<span class="CharOverride-2">Studii şi articole polemice</span>], îngr. şi introd. trad., Bucureşti, 1985.</p>
			<p class="Heuristica___m_RPR"><span class="CharOverride-1">Repere bibliografice: </span>Beke, <span class="CharOverride-2">Fără interpret</span>, <span class="CharOverride-2">473–486</span>; Engel Károly, <span class="CharOverride-2">Esszé és filológia határán</span>, KOR, 1977, 8; Oláh Tibor, <span class="CharOverride-2">Túl a nyelvi határokon, </span>IGZ, 1978,1; Kántor Lajos, <span class="CharOverride-2">Dávid Gyula katedrája</span>, UTK, 1978, 32; Balotă, <span class="CharOverride-2">Scriitori maghiari</span>, <span class="CharOverride-2">492–497</span>; Bálint Lajos, <span class="CharOverride-2">Dávid Gyula</span>, „Helikon”, 2008, 16; Kántor Lajos,<span class="CharOverride-2"> Dávid Gyulat olvasni</span>, „Helikon”, 2008, 16. &#9;<span class="Semnatura">O.K.</span></p>
			<div class="_idGenObjectLayout-1">
				<div id="_idContainer012">
					<div id="_idContainer010" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DAVIDESCU</span><span class="CharOverride-1">, N. [Nicolae]</span> (1.XI.1886, Bucureşti – 12.VI.1954, Ocnele Mari), poet, prozator, critic literar, publicist. </p>
					</div>
					<div id="_idContainer011" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="02_D2_Dascal-Dersidan_69-140-web-resources/image/Davidescu_N_01.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Ecaterinei (n. Teodor) şi al lui Nicolae Davidescu, inginer constructor. Profesia tatălui îl obligă să peregrineze vreme îndelungată prin ţară împreună cu familia, ceea ce îşi pune amprenta asupra studiilor primului său născut. După şcoala primară <span class="CharOverride-1">D.</span> face câteva clase la Gimnaziul „Tache Protopopescu” din Slatina, de unde este mutat în 1902, din cauza rezultatelor slabe, la Institutul Clinciu şi Popa din Bucureşti. Va absolvi Liceul „Mihai Viteazul” din Bucureşti foarte târziu, în iunie 1913, tot atunci înscriindu-se la Facultatea de Litere şi Filosofie. Cauza întârzierii se află, desigur, în preocupările extraşcolare ale tânărului. Unul dintre colegi, Al.T. Stamatiad, îl introducea încă din 1904 în cenaclul lui Al. Macedonski. Tot el îl ajută să debuteze, cu poezia <span class="CharOverride-2">Adorare</span>, în  septembrie 1905, în ziarul „Prezentul”. Din mai 1907<span class="CharOverride-1"> D. </span>publică versuri, note şi traduceri în „Vieaţa nouă” a lui Ovid Densusianu. Membru al Grupului Nostru, din jurul lui Ion Minulescu, el semnează în „Revista celorlalţi”, „Viitorul”, „Convorbiri critice” şi „Falanga”. Ulterior, până la izbucnirea Primului Război Mondial, colaborează mai asiduu la „Facla”, „Viaţa socială”, „Rampa”, „Flacăra”, „Noua revistă română”, „Insula”, „Teatrul”, „Simbolul”, „Revista idealistă”, „Minerva literară”, „Cultura românilor”, „Masca”, „Versuri şi proză”, „Steagul”, „Capitala”, „Naţionalul” ş.a. Concomitent, dă la tipar placheta <span class="CharOverride-2">La Fântâna Castaliei</span> (1910), piesa <span class="CharOverride-2">Iov</span> (1911), povestirea <span class="CharOverride-2">Zâna din fundul lacului</span> (1912), precum şi traduceri din Villiers de l’Isle Adam (<span class="CharOverride-2">Nuvele,</span> 1911) şi Théophile Gautier (<span class="CharOverride-2">Arria Marcella,</span> 1911). Acestora li se adaugă, în preajma războiului, alte volume: unul de proză şi teatru – <span class="CharOverride-2">Sfinxul</span> (1915), unul de versuri – <span class="CharOverride-2">Inscripţii</span> (1916), noi traduceri din Villiers de l’Isle Adam (<span class="CharOverride-2">Vestitorul</span>, 1915) şi din Oscar Wilde (<span class="CharOverride-2">Parabole</span>, 1916). Căzut prizonier la Turtucaia, sublocotenentul <span class="CharOverride-1">D.</span> îndură aproape doi ani de recluziune în lagărele din Bulgaria. Revenit în ţară în vara anului 1918, va fi decorat cu Ordinul Turtucaia şi cu Medalia Victoria. Scoate o efemeră revistă – „Opoziţia” –, după care intră în redacţia ziarului „Steagul”. În paralel mai colaborează la „Hiena”, „Sburătorul”, „Lectura pentru toţi”, „Îndreptarea”, „Aurora”, „Flacăra”, „Gloria României”, „Adevărul literar şi artistic”, „Cuvântul liber”, „Contimporanul”, „Clopotul”, „Propilee literare”, „Bilete de papagal” etc. Dă la iveală acum <span class="CharOverride-2">Aspecte şi direcţii literare</span> (I–II, 1921–1924), o nouă ediţie, îmbogăţită, a <span class="CharOverride-2">Inscripţiilor</span> (1922), monografia <span class="CharOverride-2">Ernest Renan</span> (1923), romanul <span class="CharOverride-2">Conservator &amp; C-ia</span><span class="CharOverride-6"> </span>(1924, Premiul „C.A. Rosetti”), culegerea de nuvele<span class="CharOverride-2"> Crima din Strada Nopţii</span> (1925) şi îngrijeşte volumul <span class="CharOverride-2">Poeme</span> al lui Ştefan Petică. Spre sfârşitul decadei tipăreşte <span class="CharOverride-2">Iudeea</span> (1927), prima parte a poemului ciclic <span class="CharOverride-2">Cântecul Omului, </span>romanul <span class="CharOverride-2">Vioara mută</span> (1928; Premiul „Ioan Al. Brătescu-Voineşti”) şi <span class="CharOverride-2">Leagăn de cântece </span>(1929). Ales vicepreşedinte al Societăţii Scriitorilor Români şi premiat (1926, 1929), scriitorul este deosebit de activ şi în deceniul al patrulea. Redactor la ziarul „Facla” (1932–1934), el iscăleşte frecvent şi în „Ramuri”, „Orizonturi noi”, „Cuvântul” (aici şi cu pseudonimul Aenius) şi în noua serie, din 1933–1936, a „Cuvântului liber”. În acest periodic inserează, în 1935, primele două părţi ale unui studiu asupra lui I.L. Caragiale, „cel din urmă ocupant fanariot”, cea de-a treia fiind publicată în „Familia”. Studiul marchează o apropiere de ideologia naţionalistă, mai evidentă încă în articolele publicate în „Vremea” (1934–1938), multe referitoare la „iudaizarea” presei şi a literaturii române, articole strânse apoi în broşurile <span class="CharOverride-2">Naţionalismul în presă</span> (1938) şi <span class="CharOverride-2">Primejdia iudaică </span>(1939). Publicistica intensă nu-i diminuează însă activitatea literară. La intervale regulate dă în „Revista Fundaţiilor Regale”, „Convorbiri literare”, „Familia”, mai târziu în „Universul literar”, „Curentul magazin” şi în „Revista română”, grupaje ample, aparţinând poemului <span class="CharOverride-2">Cântecul Omului</span>, din care se tipăresc <span class="CharOverride-2">Helada</span> (1935), <span class="CharOverride-2">Roma </span>(1936) şi <span class="CharOverride-2">Evul Mediu</span> (1937). Romancierul se manifestă cu <span class="CharOverride-2">Fântâna cu chipuri</span> (1933). În anii 1938 şi 1939 <span class="CharOverride-1">D.</span> este numit director general al teatrelor naţionale şi secretar general în Ministerul Cultelor. În timpul celui de-al Doilea Război Mondial, când este redactor la cotidianul „Acţiunea”, îi mai apar <span class="CharOverride-2">Apocalips profan </span>(1941), poemele <span class="CharOverride-2">Renaşterea </span>(1942) şi <span class="CharOverride-2">Ţara Românească</span> (1944), precum şi „antologia critică” <span class="CharOverride-2">Din poezia noastră parnasiană</span> (1943). Schimbarea de regim din august 1944 are ca urmare excluderea lui din presă; reuşeşte să mai publice nişte traduceri, împreună cu Elena Eftimiu, în „Revista literară”. În 1948 este însă arestat şi condamnat pentru antisemitism la cinci ani de închisoare. A murit cu puţin timp înainte de a-şi ispăşi pedeapsa. Abia în 1975  se va reedita o selecţie din contribuţiile lui critice, sub titlul <span class="CharOverride-2">Aspecte şi direcţii literare</span>, urmată de alta, <span class="CharOverride-2">Poezii. Teatru. Proză</span> (1977). La acestea s-au adăugat <span class="CharOverride-2">Fântâna cu chipuri</span> (1990), cuprinzând şi părţi din două cicluri de poeme – <span class="CharOverride-2">Crini albi</span>, scris între 1912 şi 1916, şi <span class="CharOverride-2">Stări de suflet</span>, datând din intervalul 1938–1948, cicluri reeditate integral în volumul <span class="CharOverride-2">Poezii inedite</span> (2005), precum și, în 2010, al treilea volum din <span class="CharOverride-2">Aspecte și direcții literare</span>, pregătit de <span class="CharOverride-1">D.</span> încă din 1935. </p>
			<p class="Heuristica-BASE">Fire analitic-reflexivă, cu o cultură întinsă, deşi nu tocmai sistematică, <span class="CharOverride-1">D.</span> şi-a însoţit de la început scrierile lirice şi epice cu un discurs metaliterar. Multe texte adunate în cele două volume intitulate <span class="CharOverride-2">Aspecte şi direcţii literare</span> sunt note, comentarii şi eseuri pe marginea poeziei moderne, justificând propriile opţiuni. Unul dintre primele articole conturează esenţa inovaţiei lui Stéphane Mallarmé – redarea „pe cale de sugestie a unor stări sufleteşti nedesluşite”, a unor „reverii intelectualizate”, într-un vers fluid şi muzical, dar de maximă condensare. Însă drept „profet moral” e recunoscut Charles Baudelaire, cel care a adus o poezie „cu adevărat omenească”, profund lăuntrică, „simplă ca un cântec popular” şi totuşi intelectualizată până la „subtilităţi antice”. În acest sens e şi definiţia pe care <span class="CharOverride-1">D.</span> o dă poeziei – „emoţie intelectualizată”, cu singurul rost de a fi frumoasă. Intrat în arenă după ce luptele dintre grupările literare atinseseră punctul culminant, tânărul poet exprimă o viziune personală. Combătând etichetarea simbolismului drept decadentism, el aplică această noţiune oricărui epigonism. Esenţială e considerată ecuaţia „artă = libertate = originalitate”, dar, în practică, atitudinea sa e moderată, căci recuză excesele futurismului. Idealul l-ar reprezenta mai degrabă clasicismul, prin care înţelege însă „consacrarea prin timp a deosebitelor formule succesive de artă”. Cu subtilitate, el distinge şi „colaborarea vremurilor” la opera artistică, fenomen, în fond, contrar „mutaţiei valorilor”. În primii ani de după război polemizează atât cu B. Fundoianu şi cu E. Lovinescu, partizani şi ei ai simbolismului, cât şi cu G. Ibrăileanu. Criticul de la „Sburătorul” îi va amenda pretenţia de a fi fost primul critic al simbolismului românesc, ca şi teza potrivit căreia curentul în discuţie este începutul literaturii române. Mai târziu <span class="CharOverride-1">D.</span> va susţine că Eminescu e un precursor al simbolismului. Gustul paradoxului şi căutarea succesului public îl caracterizează, desigur, pe poetul-critic, însă microstudiile consacrate confraţilor reprezintă un veritabil compendiu de istorie a liricii noastre moderne. Şi după 1924 publică numeroase comentarii, note şi recenzii. Polemici aprinse vor stârni studiile <span class="CharOverride-2">Caragiale, cel din urmă ocupant fanariot sau Inaderenţa lui la spiritul românesc</span> şi <span class="CharOverride-2">D. Tudor Arghezi, ca poet minor.</span> Cel dintâi, găzduit iniţial în „Cuvântul liber”, periodic de orientare comunistă, a prilejuit acuzarea autorului său de o schimbare radicală a concepţiilor politice şi estetice. Fără îndoială, aceste studii, ca şi cele asupra „iudaizării” presei şi a literaturii române, denotă o regretabilă alunecare spre naţionalismul extremist. Însă negarea creaţiilor celor doi scriitori, cărora li se recunoştea totuşi talentul, îşi avea punctul de plecare, de asemenea, într-o temperamentală „inaderenţă la spiritul satiric” (observată de Pompiliu Constantinescu) şi în concepţia sa iniţială asupra „clasicismului” artei. Tendenţioase şi mult prea subiective, cele două studii n-au convins opinia publică. Un real folos a adus, în schimb, istoriei literaturii române antologia <span class="CharOverride-2">Din poezia noastră parnasiană. </span>Scriitorul <span class="CharOverride-1">D.</span> tăgăduia impulsul spre experimentul artistic ce i se atribuia şi vorbea, la maturitate, de o desfăşurare a virtualităţilor cu care se născuse, dovedită şi prin faptul că prima sa carte i-ar fi conţinut în germene toată opera. În <span class="CharOverride-2">La Fântâna Castaliei</span> se acumulau stări de spirit şi imagini amintind de factura aşa-zişilor <span class="CharOverride-2">poètes maudits</span>: autoidentificări în registru macabru (<span class="CharOverride-2">Ecce homo</span>,<span class="CharOverride-2"> Oboseală</span>,<span class="CharOverride-2"> Spleen</span>,<span class="CharOverride-2"> Sentimentalism</span>), atracţie spre morbid (<span class="CharOverride-2">Ruga unui bolnav</span>,<span class="CharOverride-2"> Nevroză</span>,<span class="CharOverride-2"> Seara</span>,<span class="CharOverride-2"> Concert</span>,<span class="CharOverride-2"> Cu gândul aiurea</span>),<span class="CharOverride-2"> </span>proiecţii în demonic şi titanic (<span class="CharOverride-2">Titanii</span>,<span class="CharOverride-2"> Cu senior Cristos de vorbă</span>, <span class="CharOverride-2">Parafraza sărutării lui Iuda</span>, <span class="CharOverride-2">Daemonica poemata</span>, <span class="CharOverride-2">Povestea celui ce s-a dus</span>) etc. Cerebralitatea discursului, cu răceala sa inerentă, îngrămădirea de cuvinte rare, cu parfum exotic, versul meşteşugit, dar adesea prea rigid, prea multele figuraţii artificioase au făcut ca placheta să contribuie la impunerea modernismului la noi, dar şi să devină repede caducă. Poeziile adăugate în cele două ediţii ale <span class="CharOverride-2">Inscripţiilor</span> pornesc, ce-i drept, din stări similare sau înrudite, dar acestea sunt transpuse în imagini mai puţin şocante, cu excepţia uneia, a adorării „sclipirii putrezitelor organe” din <span class="CharOverride-2">Poză</span>, cu un contur puţin precis, lăsând câmp mai larg sugestiei. Propensiunea spre miniatură şi ornament, vizibilă aici în câteva „arabescuri”, e valorizată complet abia mai târziu, în versurile din volumul <span class="CharOverride-2">Leagăn de cântece</span>. În cele 122 de catrene duble simbolismul de suprafaţă este părăsit pentru un lirism mai decantat, în care adorarea eternului feminin se împleteşte cu o simţire aprofundată a naturii. Cizelarea poeziilor atinge de multe ori perfecţiunea, dar constanţa atitudinilor dă impresia de repetiţie, de saturaţie şi chiar de registru minor. Această atracţie spre arabesc coexistă încă din anii 1915–1916 cu alta, spre construcţia monumentală. Fascinat de arhitectonica <span class="CharOverride-2">Florilor răului,</span> apoi de a <span class="CharOverride-2">Divinei Comedii</span>, a <span class="CharOverride-2">Paradisului pierdut</span> ori a lui <span class="CharOverride-2">Faust</span>, atras, pe de altă parte, de concepţia lui Ernest Renan asupra civilizaţiei umane sprijinite pe trei piloni principali (civilizaţia iudaică, cea greacă şi cea romană), <span class="CharOverride-1">D.</span> proiectează <span class="CharOverride-2">Cântecul Omului</span>, care se va construi treptat, pe durata a trei decenii. Primul poem, <span class="CharOverride-2">Iudeea</span>, scris în mare parte înainte de Primul Război Mondial, aduce, în vers liber, o viziune sintetică, extrasă din paginile <span class="CharOverride-2">Bibliei</span>. O senzualitate ardentă, străbătută de elanuri panteiste şi de o religiozitate în care răsună unele accente protestante, în condiţiile unei culori locale şterse, dau poemului o valenţă expresionistă, anticipând realizări din deceniul următor. Drumul este însă abandonat în ciclurile <span class="CharOverride-2">Helada</span>, <span class="CharOverride-2">Roma</span>, <span class="CharOverride-2">Evul Mediu</span>, <span class="CharOverride-2">Renaşterea</span>. Viziunea devine acum analitică, figuri aparţinând mitologiei sau istoriei, tipuri ghicite sau personaje ale unor opere artistice se învecinează fără să respecte vreun desen prestabilit, încercând să evoce atmosfera fiecărei civilizaţii. Izbutite secvenţe parnasiene, în genul lui J.-M. Hérédia, îndeosebi în <span class="CharOverride-2">H</span><span class="CharOverride-2">e</span><span class="CharOverride-2">lada </span>şi <span class="CharOverride-2">Roma</span>, multe piese de un lirism curat stau lângă altele ce alunecă în livresc şi prozaic, alunecare potenţată de multiple experimente în versificaţie şi dislocări în topica frazei. Ultimul ciclu, <span class="CharOverride-2">Ţara Românească</span>, diferă de cele precedente prin recursul masiv la folclorul naţional. Însă o parte din poemele în tipar folcloric n-au o semnificaţie mai profundă şi nici nu reuşesc să sugereze o spiritualitate caracteristică. Nerealizat ca poem de mari dimensiuni, <span class="CharOverride-2">Cântecul Omului</span> rămâne doar prin câteva insule de poezie autentică. Urmându-i pe maeştrii săi francezi, Théophile Gautier şi Villiers de l’Isle-Adam, <span class="CharOverride-1">D.</span> încearcă uneltele prozatorului încă din prima sa fază de creaţie. În volumul <span class="CharOverride-2">Sfinxul</span> sunt incluse două nuvele (<span class="CharOverride-2">Ibolya </span>şi <span class="CharOverride-2">Nebunia lui Dugrès</span>), având în centru personaje cu o psihologie la limita patologicului, precum şi dezvoltări ale unor episoade biblice (<span class="CharOverride-2">Maria din Magdala</span>,<span class="CharOverride-2"> Femeile</span>), câteva povestiri fantastice (<span class="CharOverride-2">Zâna din fundul lacului</span>,<span class="CharOverride-2"> Nitokris cu obrajii de trandafir</span>), un eseu epic (<span class="CharOverride-2">Duhovnicul</span> <span class="CharOverride-2">şi</span> <span class="CharOverride-2">Don Quichotte</span>), fizionomii şi pagini dintr-un jurnal de campanie. Acelaşi eclectism caracterizează şi antologia <span class="CharOverride-2">Crima din Strada Nopţii</span>, căreia i se adaugă<span class="CharOverride-1"> </span>nuvela de atmosferă<span class="CharOverride-1"> </span>poescă ori cea istorică, pe un motiv biblic<span class="CharOverride-2"> </span>(<span class="CharOverride-2">Patriarhală</span>), povestirea cu nervuri onirice etc. Pe aceeaşi traiectorie, dar cu obiective mai ambiţioase, se înscriu şi romanele. Cel dintâi, <span class="CharOverride-2">Conservator &amp; C-ia</span>, a fost perceput la apariţie ca o cronică obiectivă, dacă nu chiar ca un reportaj asupra unui eveniment politic major al epocii – degringolada unuia din cele două partide de guvernământ. Dar accentul nu cade pe acţiune, ci pe analiza psihologică. Efectuată cu mijloace oarecum învechite, din perspectiva naratorului omniscient, aglomerând comentariile mentale ale personajelor şi explicitarea meticuloasă, chiar cu iz didacticist, a comportamentelor şi exprimărilor, analiza sfârşeşte prin a da impresia de cerebralitate excesivă, de uscăciune. Totuşi, interioritatea personajelor se conturează clar, conferindu-le viabilitate. <span class="CharOverride-2">Conservator &amp; C-ia</span> reprezintă o treaptă superioară în evoluţia scriitorului, ca şi în aceea a genului în literatura română. Cel de-al doilea roman, <span class="CharOverride-2">Vioara mută</span>, amplificare a povestirii <span class="CharOverride-2">Biserica din Slatina</span>, este preponderent unul de analiză psihologică, mai ales datorită protagonistului, „popa” Luca Stroici, care ascunde înlăuntrul său un adevărat „labirint sufletesc”. El se simte un intrus în familia Postelnicilor (soţia sa, Lucreţia, copiii Ioan şi Ana), ceea ce naşte în chip neverosimil atât gesturi combative – autoizolare, adoptarea unei înfăţişări de estropiat sau, încă mai direct, construirea unei biserici (construcţie abandonată pe parcurs) –, cât şi o spaimă ce-i provoacă halucinaţii terifiante. Nici reacţiile personajului colectiv reprezentat de locuitorii urbei de pe malul Oltului nu sunt întotdeauna cele fireşti. Mai complex este <span class="CharOverride-2">Fântâna cu chipuri</span>, roman-eseu, roman al procesului de creaţie. Aproape toate figurile au un dublet fictiv sau trimit la un spaţiu suprareal, excepţie făcând doar cea principală, romancierul Pan Ioniţă Drăcea, al cărui nume sugerează şi el o existenţă simultană în planuri diferite. Această dedublare îi îngăduie autorului să dezvolte, prin intermediul protagoniştilor săi, teorii asupra artei, în general, şi a romanului, în special, asupra relaţiilor interumane, asupra iubirii, dar şi să consemneze reverii, experienţe onirice, precum trăirea în întregime „a Antichităţii greceşti într-o noapte”, în pagini de autentică poezie. După 1933 prozatorul va mai da câteva povestiri satirice, o nuvelă, <span class="CharOverride-2">Boresele din peşteră</span>, în care mediul tradiţional al satului de munte este bine surprins, şi două nuvele istorice, <span class="CharOverride-2">Evocare</span> şi <span class="CharOverride-2">A doua întâlnire</span>, ambele de o artă superioară. Personalitate contradictorie, <span class="CharOverride-1">D.</span> a lăsat o operă inegală, din care totuşi rezistă o parte însemnată.</p>
			<p class="Heuristica_CITAT">Critica d-lui N. Davidescu evoluează în cercul unor preocupări moderniste; cu tot excesul firesc unui scriitor ce operează în sânul propriei sale formule poetice, ea se menţine, în genere, prin expresia sa abstractă, cenuşie şi masivă, într-o atitudine de relativă obiectivitate şi de rezervă ce impune prin calitatea sa intelectuală şi prin desăvârşita ei convergenţă spre o ţintă precisă.</p>
			<p class="Heuristica_CITAT_semnat">E. Lovinescu</p>
			<p class="Heuristica___mici"><span class="CharOverride-3">SCRIERI</span><span class="CharOverride-1">: </span><span class="CharOverride-2">La Fântâna Castaliei</span>, Bucureşti, 1910; ed. Bucureşti, 1914; <span class="CharOverride-2">Iov</span>, Bucureşti, 1911; <span class="CharOverride-2">Zâna din fundul lacului</span>, Bucureşti, 1912; <span class="CharOverride-2">Sfinxul</span>, Bucureşti, 1915; <span class="CharOverride-2">Inscripţii, </span>Bucureşti, 1916; ed. Bucureşti, 1922; <span class="CharOverride-2">Aspecte şi direcţii literare</span>, I–II, Bucureşti, 1921–1924; ed. [I–III], îngr. Cătălin Davidescu, pref. Marin Beşteliu, Bucureşti, 2010; <span class="CharOverride-2">Ernest Renan</span>, Bucureşti, 1923; <span class="CharOverride-2">Conservator &amp; C-ia</span>, Bucureşti, 1924; <span class="CharOverride-2">Crima din Strada Nopţii</span>, Bucureşti, 1925; <span class="CharOverride-2">Cântecul Omului</span>, partea I:<span class="CharOverride-2"> Iudeea</span>, Craiova, 1927; <span class="CharOverride-2">Vioara mută</span>, Bucureşti, 1928; <span class="CharOverride-2">Leagăn de cântece</span>, Bucureşti, 1929; <span class="CharOverride-2">Fântâna cu chipuri</span>, Bucureşti, 1933; <span class="CharOverride-2">Helada</span>, Bucureşti, 1935; <span class="CharOverride-2">Roma</span>, Bucureşti, 1936; <span class="CharOverride-2">Evul Mediu</span>, Bucureşti, 1937; <span class="CharOverride-2">Naţionalismul în presă</span>, Bucureşti, 1938; <span class="CharOverride-2">Primejdia iudaică</span>, Bucureşti, 1939; <span class="CharOverride-2">Apocalips profan</span>, Bucureşti, 1941; <span class="CharOverride-2">Renaşterea</span>, Bucureşti, 1942; <span class="CharOverride-2">Ţara Românească</span>, Bucureşti, 1944; <span class="CharOverride-2">Aspecte şi direcţii literare</span>, îngr. şi pref. Margareta Feraru, Bucureşti, 1975; <span class="CharOverride-2">Poezii. Teatru. Proză</span>, îngr. Margareta Feraru, pref. Const. Ciopraga, Bucureşti, 1977; <span class="CharOverride-2">Fântâna cu chipuri</span>, îngr. şi pref. Cătălin Davidescu, pref. Şerban Cioculescu, Craiova, 1990; <span class="CharOverride-2">Poezii inedite</span>, îngr. Cătălin Davidescu, pref. Marin Beşteliu, Craiova, 2005. <span class="CharOverride-1">Ediţii,</span> <span class="CharOverride-1">antologii</span>: Ştefan Petică, <span class="CharOverride-2">Poeme</span>, Bucureşti, f.a., <span class="CharOverride-2">Opere</span>, pref. edit., Bucureşti, 1938; <span class="CharOverride-2">Din poezia noastră parnasiană</span>, Bucureşti, 1943. <span class="CharOverride-1">Traduceri:</span> Villiers de l’Isle-Adam, <span class="CharOverride-2">Nuvele</span>, Bucureşti, 1911, <span class="CharOverride-2">Vestitorul</span>, Bucureşti, 1915; Théophile Gautier, <span class="CharOverride-2">Arria Marcella</span>, Bucureşti, 1911; Oscar Wilde, <span class="CharOverride-2">Parabole</span>, Bucureşti, 1916; Anatole France, <span class="CharOverride-2">Domnişoara Roxana</span>, Bucureşti, [1925]; Iaroslav Vrchlicky, <span class="CharOverride-2">Poezii</span>, Bucureşti, 1935 (în colaborare cu Elena Eftimiu); Cazimir Tetmaier, <span class="CharOverride-2">Poezii</span>, Bucureşti, 1947; Iaroslav Iesenski, <span class="CharOverride-2">Poezii</span>, Bucureşti, 1947.</p>
			<p class="Heuristica___m_RPR"><span class="CharOverride-1">Repere bibliografice:</span> Chendi, <span class="CharOverride-2">Pagini</span>,<span class="CharOverride-2"> 518–519</span>; Ovid Densusianu, <span class="CharOverride-2">„La Fântâna Castaliei”</span>, VAN, 1914, 2; Trivale, <span class="CharOverride-2">Cronici</span>, <span class="CharOverride-2">161–164</span>, <span class="CharOverride-2">318–319</span>; I.M. Raşcu, <span class="CharOverride-2">„La Fântâna Castaliei”</span>, VRP, 1914, 4; N.[Nae] Ionescu, <span class="CharOverride-2">„Iov”</span>, NRR, 1911, 1; Ovid Densusianu, <span class="CharOverride-2">„Inscripţii”</span>, VAN, 1916, 5; Aderca, <span class="CharOverride-2">Contribuţii</span>, I, <span class="CharOverride-2">38–43</span>,<span class="CharOverride-2"> 555–558</span>, II, <span class="CharOverride-2">352–358</span>,<span class="CharOverride-2"> 670–675</span>; Perpessicius, <span class="CharOverride-2">Opere</span>, II, <span class="CharOverride-2">275–277</span>,<span class="CharOverride-2"> 299–302</span>, III, <span class="CharOverride-2">92–97</span>,<span class="CharOverride-2"> 181–186</span>,<span class="CharOverride-2"> 316–320</span>, VI, <span class="CharOverride-2">339–343</span>, VII, <span class="CharOverride-2">99–103</span>,<span class="CharOverride-2"> 224–227</span>, VIII, <span class="CharOverride-2">116–126</span>,<span class="CharOverride-2"> </span>IX, <span class="CharOverride-2">288–294</span>,<span class="CharOverride-2"> 443–452</span>, X, <span class="CharOverride-2">133–145</span>, XII, <span class="CharOverride-2">80–82</span>,<span class="CharOverride-2"> 351–352</span>,<span class="CharOverride-2"> 491–492</span>,<span class="CharOverride-2"> 557–558</span>; Lovinescu, <span class="CharOverride-2">Scrieri</span>, II, <span class="CharOverride-2">283–286</span>, IV, <span class="CharOverride-2">615–619</span>, V, <span class="CharOverride-2">167–168</span>,<span class="CharOverride-2"> 194–199</span>, VI, <span class="CharOverride-2">103–105</span>,<span class="CharOverride-2"> 252</span>,<span class="CharOverride-2"> 286–287</span>; Sebastian, <span class="CharOverride-2">Jurnal</span>,<span class="CharOverride-2"> 187–189</span>,<span class="CharOverride-2"> 201–204</span>; Constantinescu, <span class="CharOverride-2">Scrieri</span>, II, <span class="CharOverride-2">45–52</span>, <span class="CharOverride-2">400–416</span>; Cioculescu, <span class="CharOverride-2">Aspecte</span>, <span class="CharOverride-2">34–45</span>,<span class="CharOverride-2"> 518–547</span>; Călinescu, <span class="CharOverride-2">Opere</span>, II, <span class="CharOverride-2">829–834</span>, III, <span class="CharOverride-2">20–24</span>, <span class="CharOverride-2">975–980</span>, IV, <span class="CharOverride-2">834–844</span>; Streinu, <span class="CharOverride-2">Pagini</span>, I, <span class="CharOverride-2">252–259</span>, II, <span class="CharOverride-2">90–93</span>; Vianu, <span class="CharOverride-2">Opere</span>, V, <span class="CharOverride-2">291–293</span>; Munteano, <span class="CharOverride-2">Panorama</span>,<span class="CharOverride-2"> 203</span>,<span class="CharOverride-2"> 238–239</span>,<span class="CharOverride-2"> 290–294</span>; Călinescu, <span class="CharOverride-2">Ist. lit. </span>(1941), <span class="CharOverride-2">618–622</span>,<span class="CharOverride-2"> Ist. lit.</span> (1982), <span class="CharOverride-2">697–700</span>; Papadima, <span class="CharOverride-2">Scriitorii</span>,<span class="CharOverride-2"> 238–247</span>; Ion Şiugariu, <span class="CharOverride-2">Viaţa poeziei</span>, Timişoara, 1999, <span class="CharOverride-2">43–47</span>, <span class="CharOverride-2">98–103</span>, <span class="CharOverride-2">342–346</span>; Bote, <span class="CharOverride-2">Simbolismul, passim</span>; Ciopraga, <span class="CharOverride-2">Lit. rom.</span>, <span class="CharOverride-2">742–743</span>;<span class="CharOverride-2"> </span>Micu, <span class="CharOverride-2">Început</span>,<span class="CharOverride-2"> 476–478</span>; Scarlat, <span class="CharOverride-2">Ist. poeziei</span>, II, <span class="CharOverride-2">229–230</span>; Popa, <span class="CharOverride-2">Estuar</span>, <span class="CharOverride-2">71–78</span>; <span class="CharOverride-2">Dicţ. esenţial</span>,<span class="CharOverride-2"> 235–238</span>; <span class="CharOverride-2">Dicţ. analitic</span>, IV, <span class="CharOverride-2">552–556</span>; Constantin Beldie, <span class="CharOverride-2">Memorii</span>, Bucureşti, 2000, <span class="CharOverride-2">158–161</span>; Mirela Mitu, <span class="CharOverride-2">Nicolae Davidescu. Viaţa şi opera</span>, Craiova, [2009]<span class="CharOverride-2">. &#9; </span><span class="Semnatura">V.D.</span></p>
			<p class="Heuristica-PRIMUL"><span class="titlu-12">DAVIDOGLU</span><span class="CharOverride-1">, Mihail</span> (11.XI.1910, Hârlău – 17.VIII.1987, Bucureşti), dramaturg. Este fiul Clarei (n. Kochen) şi al lui Mihail Davidoglu, muncitor. După clasele primare, familia se mută la Galaţi, unde <span class="CharOverride-1">D.</span> va absolvi liceul comunităţii israelite (1929), urmând apoi cursurile Facultăţii de Litere şi Filosofie din Bucureşti (1929–1931). Funcţionează o vreme ca învăţător şi profesor de limbi clasice, apoi ca funcţionar în Ministerul Artelor (1945–1948). În mai 1936 i se difuzează la radio piesa <span class="CharOverride-2">Marinarul smirniot, </span>scrisă (după propria mărturisire) la îndemnul lui Liviu Rebreanu, consilier la Societatea Română de  Radiodifuziune; în februarie 1937 i se difuzează piesa <span class="CharOverride-2">Ion Vodă</span>. Inspirându-se din viaţa pescarilor, scrie piesa într-un act <span class="CharOverride-2">Semnul </span>(foarte apreciată de Haig Acterian). Locuieşte un timp în Delta Dunării, unde va scrie drama <span class="CharOverride-2">Delta</span>, devenită în 1944 <span class="CharOverride-2">Omul din Ceatal</span>, cu acţiunea plasată în 1936; montarea ei va avea numeroase reprezentaţii la Teatrul Naţional din Bucureşti (premiera: mai 1947), în regia lui Ion Şahighian, acordându-i-se Premiul „I.L. Caragiale” al Academiei RPR şi Premiul de Stat. Va mai primi multe alte premii şi distincţii pentru spornica sa dramaturgie, începătoare întru realism socialist în primul deceniu de după august 1944.</p>
			<p class="Heuristica-BASE">Posedând un bun meşteşug al spectacolului teatral, <span class="CharOverride-1">D.</span> preia şi reprezintă de la început cerinţele noii dramaturgii, realiste şi populare: personaje net conturate, „pozitive” (muncitorii conştienţi de necesitatea făuririi noii societăţi) şi „negative” (burghezi, „foşti”, care se opun, sabotează etc.), conflicte care se rezolvă optimist prin triumful „noului”, o abilă, dar simplissimă retorică propagandistă, replici scurte şi dure, un limbaj accesibil, pigmentat cu regionalisme şi cuvinte specifice diverselor profesiuni. <span class="CharOverride-2">Omul din Ceatal</span> (tipărită în 1948) aducea pe scenă o lume necunoscută până atunci teatrului, exotică nu numai prin localizare (Delta Dunării), ci şi prin viaţa frustă, dură, prin conflicte puternice şi deznodăminte crunte între oameni simpli şi tari, instinctuali şi hotărâţi. Programul tânărului dramaturg era desigur tezist, chiar dacă bine disimulat, ulterior, pe scenă, prin jocul excelent al actorilor. Acţiunea amestecă indistinct oameni de etnii diferite – români, lipoveni, ruşi, greci –, toți împinși de autor să „evolueze” spre conştiinţa de clasă şi spre solidaritate; dramele personale se estompează astfel în marea „familie” comunitară. Cu piesa în trei acte <span class="CharOverride-2">Minerii</span> (1949), autorul adânceşte „tezele” momentului istoric, aducând un elogiu muncii până la sacrificiu a minerilor stahanovişti, care îl urmează pe maistrul Andrei Nastai în întrecerea de a da ţării cât mai mult cărbune şi în „demascarea” elementelor „duşmănoase” sau oscilante, ce se manifestă „nociv” în procesul  „ascuţirii luptei de clasă”. În fine, făcând parte din trilogia <span class="CharOverride-2">Neamul Arjoca</span>, piesa <span class="CharOverride-2">Cetatea de foc</span> (1950) va deveni un model al dramaturgiei realist-socialiste, fiind mult jucată şi intrând în antologii și chiar în manualele şcolare. Aici ideea de familie muncitorească devine ideea de generaţie, continuitatea solidară a proprietăţii colective, a experienţei şi inovaţiei se transformă în abnegaţie („Uzina mai presus de orice!”). Şi cum acţiunea e plasată la Reşiţa, se exploatează conform politicii din epocă ideea că în Munţii Semenicului există o „bandă” de „duşmani ai poporului”, sabotori, reacţionari care vor să oprească mersul înainte al societăţii şi economiei, să împiedice depăşirea producţiei de oţel etc., ceea ce aminteşte de nişte întâmplări de pe aceleaşi locuri, cu aceiaşi „bandiţi”, din <span class="CharOverride-2">Lazăr de la Rusca</span> (1949), „poemul” lui Dan Deşliu. Ceva mai târziu, în contextul ideologic al deceniilor următoare, dramaturgul încearcă să se metamorfozeze fie întorcându-se spre istorie, ca în <span class="CharOverride-2">Horia</span> (1956), fie restrângând acţiunea la „dezbaterea de idei”, cum procedează în <span class="CharOverride-2">Platforma magică</span> (1973). Dar predominanţa „problemelor de producţie”, chiar dacă trecute acum în seama inginerilor, tehnicienilor, intelectualilor, şi mai ales concepţia naiv-dihotomică a conflictului şi personajelor datează şi aceste piese, uneori foarte ambiţioase, asimilându-le tot primului deceniu al dramaturgiei „noi”, pentru care <span class="CharOverride-1">D.</span> a fost un reprezentant tipic.</p>
			<p class="Heuristica___mici"><span class="CharOverride-3">SCRIERI</span><span class="CharOverride-1">:</span> <span class="CharOverride-2">Flăcăul de pe Ceanul Mare. Steagul celor de pe munte. Zăporul</span>, Bucureşti, 1948; <span class="CharOverride-2">Omul din Ceatal</span>, Bucureşti, 1948; <span class="CharOverride-2">Minerii</span>, Bucureşti, 1949; <span class="CharOverride-2">Cetatea de foc</span>,<span class="CharOverride-2"> </span>1950; <span class="CharOverride-2">Nunta</span>, Bucureşti, 1950; <span class="CharOverride-2">De trei ori ca la brigadă</span>, Bucureşti, 1953; <span class="CharOverride-2">În vizită</span>, Bucureşti, 1953; <span class="CharOverride-2">Schimbul de onoare</span>,<span class="CharOverride-2"> </span>Bucureşti, 1953; <span class="CharOverride-2">Inimă vitează</span>, Bucureşti, 1954; <span class="CharOverride-2">Teatru</span>, Bucureşti, 1954; <span class="CharOverride-2">Oraşul în flăcări</span>, Bucureşti, 1955; <span class="CharOverride-2">Horia</span>, Bucureşti, 1956; <span class="CharOverride-2">Noi cei fără de moarte</span>, Bucureşti, 1956; <span class="CharOverride-2">Nemaipomenita furtună</span>, Bucureşti, 1957; <span class="CharOverride-2">Şoimul</span>, Bucureşti, 1958; <span class="CharOverride-2">Teatru</span>, Bucureşti, 1959; <span class="CharOverride-2">Baba Dochia şi brigadierul</span>, Bucureşti, 1962; <span class="CharOverride-2">Piese într-un act</span>, Bucureşti, 1962; <span class="CharOverride-2">Trandafirul negru</span>, Bucureşti, 1962; <span class="CharOverride-2">Dansul fetelor şi echipajul D. 685</span>,<span class="CharOverride-2"> </span>Bucureşti, 1963; <span class="CharOverride-2">Două fete şi-o comoară. Meşterul Adam şi ucenicii săi</span>,<span class="CharOverride-2"> </span>Bucureşti, 1965; <span class="CharOverride-2">Un om în noapte</span>,<span class="CharOverride-2"> </span>Bucureşti, 1965; <span class="CharOverride-2">Pe drumul fără întoarcere al iubirii</span>, Bucureşti, 1967; <span class="CharOverride-2">Tunelul</span>,<span class="CharOverride-2"> </span>Bucureşti, 1969; <span class="CharOverride-2">Teatru: Neamul Arjoca</span>, Bucureşti, 1972; <span class="CharOverride-2">Platforma magică</span>, Bucureşti, 1973; <span class="CharOverride-2">Măicuţa</span>, Bucureşti, 1981; <span class="CharOverride-2">Cele trei Marii din Vale. Noi, cei din vale. Din pragul veşniciei</span>, Bucureşti, 1983; <span class="CharOverride-2">Suflete în furtună</span>, Bucureşti, 1986.</p>
			<p class="Heuristica___m_RPR"><span class="CharOverride-1">Repere bibliografice:</span> Simion Alterescu, <span class="CharOverride-2">Concepţia umanistă în dramaturgia lui M. Davidoglu</span>, VR, 1954, 12; Piru, <span class="CharOverride-2">Panorama</span>,<span class="CharOverride-2"> 453–458</span>; Popa, <span class="CharOverride-2">Dicţ. lit. </span>(1971), <span class="CharOverride-2">208–209</span>; Brădăţeanu, <span class="CharOverride-2">Istoria</span>, III, <span class="CharOverride-2">193–196</span>; Faifer, <span class="CharOverride-2">Dramaturgia</span>, <span class="CharOverride-2">38–42</span>; <span class="CharOverride-2">Mihail Davidoglu</span>, DRI, II, <span class="CharOverride-2">8–19</span>; Mirodan, <span class="CharOverride-2">Dicţionar</span>, II, <span class="CharOverride-2">42–48</span>; <span class="CharOverride-2">Dicţ. scriit. rom.</span>,<span class="CharOverride-2"> </span>II, <span class="CharOverride-2">35–37</span>;<span class="CharOverride-2"> </span>Ghiţulescu, <span class="CharOverride-2">Istoria</span>, <span class="CharOverride-2">192–195</span>. &#9; <span class="Semnatura">M.D.</span></p>
			<p class="Heuristica-PRIMUL"><span class="titlu-12">DAVIDOVICI</span><span class="CharOverride-1">, Doru</span> (6.VII.1945, Bucureşti – 20.IV.1989, Bărăganu, j. Ilfov), prozator. Este fiul lui Etti Davidovici (n. Benchas), educatoare, şi al lui Paul Davidovici, avocat, şi frate cu scriitoarea Victoria Dragu. A urmat Liceul Militar din Breaza şi Câmpulung Moldovenesc, Şcoala Militară de Aviaţie de la Buzău şi Academia Militară din Bucureşti. A fost pilot de vânătoare, obţinând gradul de locotenent-colonel. A debutat publicistic la „Viaţa militară” în 1968, iar editorial în 1974 cu volumul <span class="CharOverride-2">Caii de la Voroneţ</span>, al cărui manuscris fusese premiat în 1973 la concursul anual de debut al Editurii Eminescu.</p>
			<p class="Heuristica-BASE">În scurtul răstimp cât i-a fost dat să trăiască (un accident aviatic i-a curmat viaţa), <span class="CharOverride-1">D.</span> a reuşit să scrie douăsprezece cărţi (dintre care două apărute postum) de o impresionantă diversitate tematică şi stilistică: naraţiuni pentru copii (<span class="CharOverride-2">Insula nevăzută</span>, 1976), romane poliţiste (<span class="CharOverride-2">Ultima aventură a lui Nat Pinkerton</span>, 1975), proză SF (<span class="CharOverride-2">Zeiţa de oricalc şi Sferele verzi,</span> 1977) sau despre enigme neelucidate, precum fenomenul OZN (<span class="CharOverride-2">Lumi galactice</span>, 1986), dar mai ales cărţi dedicate piloţilor, bărbaţi aparent duri, în fond sensibili, sentimentali chiar, deseori vulnerabili: <span class="CharOverride-2">Caii de la Voroneţ</span>, <span class="CharOverride-2">Culoarea cerului</span> (1981), <span class="CharOverride-2">Aripi de argint </span>(1983), <span class="CharOverride-2">V. de la Victorie</span> (1988). Experienţa proprie, anii petrecuţi la bordul avioanelor de vânătoare au contat în alegerea subiectelor, dar esenţial rămâne stilul, atât de diferit de la o proză la alta şi, totodată, atât de adecvat tematicii abordate. Apropiat frecvent de Antoine de Saint-Exupéry (şi datorită similitudinii de destin), <span class="CharOverride-1">D. </span>a alternat lirismul cu scriitura nervoasă, tehnica decupajului cinematografic cu amplitudinea construcţiei, lăsând impresia trăirii la maximă intensitate. Scrise de cele mai multe ori la persoana întâi, romanele se constituie ca un fel de jurnal unde persoanele şi fiinţele dragi (mama, sora Toia şi nelipsitul său prieten credincios – cockerul Tom) se integrează firesc în naraţiune, devenind ele însele personaje. Duioşia, umorul, ironia (niciodată împinsă spre sarcasm), dialogul alert sunt doar câteva din caracteristicile acestor proze. Acelaşi caracter, de confesiune intonată discret, îl au versurile reunite postum, în 1991, în volumul <span class="CharOverride-2">Dezminţire la mit.</span></p>
			<p class="Heuristica___mici"><span class="CharOverride-3">SCRIERI</span><span class="CharOverride-1">: </span><span class="CharOverride-2">Caii de la Voroneţ</span>, Bucureşti, 1974; <span class="CharOverride-2">Ultima aventură a lui Nat Pinkerton, </span>Bucureşti, 1975; <span class="CharOverride-2">Insula nevăzută</span>, Bucureşti, 1976; <span class="CharOverride-2">Intrarea actorilor,</span> Bucureşti, 1977; <span class="CharOverride-2">Zeiţa de oricalc şi Sferele verzi</span>, Bucureşti, 1977; <span class="CharOverride-2">Celula de alarmă</span>, Bucureşti, 1979; <span class="CharOverride-2">Culoarea cerului</span>, Bucureşti, 1981; <span class="CharOverride-2">Aripi de argint, </span>Bucureşti, 1983; <span class="CharOverride-2">Lumi galactice</span>, Bucureşti, 1986; <span class="CharOverride-2">V. de la Victorie</span>, Bucureşti, 1988; <span class="CharOverride-2">Dezminţire la mit</span>, postfaţă Ion Ţarălungă, Bucureşti, 1991; <span class="CharOverride-2">Ridică-te şi mergi</span>, Bucureşti, 1991.</p>
			<p class="Heuristica___m_RPR"><span class="CharOverride-1">Repere bibliografice:</span> Mihai Ungheanu, <span class="CharOverride-2">Planetă de tânăr, </span>LCF, 1974, 29; Ioan Adam, <span class="CharOverride-2">O cantată a zborului</span>, „Scânteia tineretului”, 1974, 29; Ulici, <span class="CharOverride-2">Prima verba</span>, I, <span class="CharOverride-2">177–178</span>; Tudor-Anton, <span class="CharOverride-2">Ipostaze</span>, <span class="CharOverride-2">216–217</span>; Iorgulescu, <span class="CharOverride-2">Scriitori</span>, <span class="CharOverride-2">197–198</span>; Mircea Iorgulescu, <span class="CharOverride-2">Zbor frânt,</span> RL, 1989, 17; Voicu Bugariu, <span class="CharOverride-2">Davidovici, </span>LCF, 1989, 18; Dumitru Dorin Prunariu, <span class="CharOverride-2">Doru Davidovici</span>, SPM, 1989, 18; Cornel Marandiuc, <span class="CharOverride-2">Zborul salcâmului</span>, T, 1989, 8; Claudiu Constantinescu, <span class="CharOverride-2">Rămânerea la Troia</span>, RL, 1991, 32; Radu Aldulescu, <span class="CharOverride-2">Un scriitor, o carte, un zbor cu motorul defect</span>, RL, 1992, 2; Mirodan, <span class="CharOverride-2">Dicţionar</span>, II, <span class="CharOverride-2">48–49</span>; Dinu Moraru, <span class="CharOverride-2">Zbor neîntrerupt</span>, „Lumea”, 2000, 10; Opriţă, <span class="CharOverride-2">Anticipaţia</span>, <span class="CharOverride-2">438–440</span>. &#9; <span class="Semnatura">D.Gr.</span></p>
			<div class="_idGenObjectLayout-1">
				<div id="_idContainer015">
					<div id="_idContainer013" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DAVILA</span><span class="CharOverride-1">, Alexandru</span> (12.II.1862, Goleşti, j. Argeş – 19.X.1929, Bucureşti), dramaturg. </p>
					</div>
					<div id="_idContainer014" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="02_D2_Dascal-Dersidan_69-140-web-resources/image/01_Davila.jpg" alt="" />
					</div>
				</div>
			</div>
			<p class="Heuristica-PRIMUL">De origine incertă, probabil italiană dacă nu franceză, tatăl lui <span class="CharOverride-1">D.</span>, generalul Carol Davila, nu a dezminţit niciodată legenda potrivit căreia ar fi fost fiul pianistului Franz Liszt şi al contesei d’Agoult (scriitoarea franceză Daniel Stern). Pe linie maternă <span class="CharOverride-1">D.</span> era o târzie mlădiţă a unei spiţe de voievod, mama lui, Ana Racoviţă, nepoată a lui Dinicu Golescu, trăgându-se dintr-o familie domnitoare. A început să înveţe în 1869 la şcoala comunală din Goleşti, trecând apoi la şcoala luterană din Bucureşti şi urmând cursurile gimnaziale (1873–1875) la Institutul lui V. A. Urechia. Trimis la studii în Franţa, la Liceul „Louis le Grand” (1876–1880), el e un elev lipsit de ambiţie, ratând bacalaureatul din cauza „discursului latin”. Revenit în Bucureşti în 1881, este numit ataşat supranumerar la Ministerul Afacerilor Străine, iar în anul următor ataşat de legaţie la Roma (1882) şi ulterior la Bruxelles (1883–1884). Promitea o bună carieră, însă după moartea tatălui său (1884) se retrage din diplomaţie şi, neaşteptat, acceptă funcţii cum ar fi aceea de inspector de poliţie în Bucureşti sau administrator al plasei Măcin; în 1891 era controlor la Serviciul arhitecturii de la Eforia Spitalelor Civile. Mai predase scurt timp, în 1882, literatura veche franceză la Azilul „Elena Doamna”. Cu una din eleve, Hortensia Keminger, se căsătoreşte în 1885, dar mariajul se desface după trei ani; fosta doamnă Davila va avea un rol în viaţa, sfârşită tragic, a lui A.I. Odobescu. În 1898 se îndrăgosteşte de Ana Pherekyde şi un <span class="CharOverride-2">Journal intime</span> e martorul tristeţilor şi al nădejdilor lui cotropitoare. Având, cum s-a spus, teatrul în sânge, era fatal aproape să ajungă în fruntea Teatrului Naţional (1905–1908, 1912–1914). Iniţiativele lui sunt ale unui reformator, la curent cu experienţele recente din teatrul apusean (Henry Irving, André Antoine, Firmin Gémier). Firea autoritară, impulsivă, maniera de a sfida cu superbie aristocratică ameninţările sau provocările îi aduc multe adversităţi. Au loc manifestaţii, chiar incidente grave, cum a fost acela din 13 martie 1906, din Piaţa Teatrului Naţional, când s-a cerut „franţuzitului” <span class="CharOverride-1">D.</span> să nu mai îngăduie reprezentaţii în franţuzeşte. Hărţuit de numeroşi neprieteni, Stăpânul, cum i se mai zicea, nu se pierde cu firea, luptându-se pentru modernizarea artei spectacolului. El inaugurează tradiţia de a se deschide stagiunile cu o piesă românească, încearcă să echilibreze repertoriul făcând loc şi scrierilor autohtone, imprimă un nou stil de interpretare, bazat pe realismul psihologic. Cu un fler care nu dă greş, promovează o pleiadă de tineri actori (Tony Bulandra, Lucia Sturdza Bulandra, Marioara Voiculescu, Maria Giurgea, Gh. Storin, Ion Manolescu), care îl vor urma atunci când, după primul directorat, îşi alcătuieşte o trupă ce devine cunoscută sub denumirea Compania Dramatică Davila, inaugurată oficial în august 1909. Cu acest prilej, I.L. Caragiale trimite un instantaneu, <span class="CharOverride-2">Începem!…</span>. În spectacolele companiei proprii directorul era uneori şi actor, ba şi electrician, maşinist, recuziter, pictor. Capabil să muncească încordat, până la uitarea de sine, se destinde în activităţi mondene şi sportive (automobilism, vânătoare, petreceri, vizite la Curte). Membru fondator al Societăţii Scriitorilor Români (1909), este ales în 1911 în comitetul de conducere. În 1914 iniţiază Cercul Bibliofil Român. În anul următor, la 5 aprilie, un servitor încearcă să-l omoare în timp ce dormea, înfigându-i un pumnal până în creier. Tudor Arghezi publică, în „Cronica”, un necrolog, semn că se răspândise vestea morţii lui. Cu o constituţie robustă, rănitul supravieţuieşte, însă tot restul vieţii va rămâne ţintuit într-un fotoliu, neputând să scrie şi vorbind anevoios. O duce greu, Premiul Naţional pentru Teatru fiindu-i decernat când mai avea puţin de trăit. Ca o ironie a soartei, abia acum, în imobilizarea silnică la care e condamnat, i se oferă un răgaz pentru literatură. El dictează versuri, articole, amintiri. Din epistolele lui transpar deprimarea şi amărăciunea unui „învins al Vieţii”.</p>
			<p class="Heuristica-BASE">Primele încercări literare, nepublicate, ale lui <span class="CharOverride-1">D.</span> sunt în franceză – versuri şi proză, compuse fie dintr-o pornire spontană, fie ca exerciţiu livresc. După debutul din 1885, în „Revista literară”, cu stihuri româneşti, va mai colabora la „Epoca”, unde se serveşte şi de pseudonimul Bedecu, „Convorbiri literare”, „L’Indépendance roumaine”, la care foloseşte şi semnătura Théodore Florésco, „Literatură şi artă română”, „Sămănătorul”, „Adevărul de dimineaţă”, „România ilustrată”, „Noua revistă română”, „Rampa”, „Scena”, „Literatorul”, „Gândirea”, „Universul”, „Cultura poporului”, „Universul literar” ş.a. În 1896 editează „Revista sportivă”, iar în 1913, împreună cu N.D. Cocea, pune la cale reapariţia ziarului „Rampa”. În 1911 acceptă să facă parte din comitetul de redacţie al gazetei „Ţara nouă”. Singularitatea acestui scriitor mult timp controversat şi contestat vine din aceea că, autor al unei capodopere a teatrului nostru istoric, <span class="CharOverride-2">Vlaicu Vodă</span> (1902), restul producţiei lui literare pare, cu puţine excepţii, al unui diletant. Poet, uneori, în <span class="CharOverride-2">Vlaicu Vodă</span>, poate şi în <span class="CharOverride-2">Sutaşul Troian</span>, <span class="CharOverride-1">D.</span> nu este, altfel, decât un tehnician al stihuirii, dexter în combinaţii prozodice de o lejeră virtuozitate. Un oarecare ecou a avut <span class="CharOverride-2">Balada strămoşilor</span>, în care „a neamului datină” şi gloria străbună sunt exaltate cu o energică afectare. În memorialistica de tip anecdotic, două suveniruri, <span class="CharOverride-2">Robert Laurent </span>şi <span class="CharOverride-2">Ahmed</span>, păstrează ceva din duhul scrisorilor lui Ion Ghica. Câteva amintiri din teatru nu puteau, desigur, să lipsească. În tuşe repezi, sunt creionate portretele unora „dintre cei răposaţi”<span class="CharOverride-2"> </span>(Paul Verlaine, Vasile Alecsandri, I.L. Caragiale ş.a.). Sunt, între lacrimă şi surâs, miniaturi în care se exteriorizează un anume complex afectiv. „Anecdotele”, de fapt mărunte evocări, au câteodată haz, mai mult în orice caz, decât „snoavele”, nişte „mucalituri” cam nesărate. Înzestrat cu bun-gust, <span class="CharOverride-1">D.</span> e un intuitiv care îşi valorifică în speculaţii pertinente o experienţă trecută prin lecturi. Din cronicile lui dramatice, ca şi din tratatul în formă epistolară <span class="CharOverride-2">Scrisori către actorul X</span>, se desprinde o viziune marcată de idealism estetic: teatrul, ca manifestare a frumosului, trebuie să provoace o înălţare sufletească. Realismul pe care îl profesează, formulat convenţional („imaginea vieţii”), se nuanţează („iluzia realităţii”). E de înţeles că se arată reticent faţă de devierile în iraţional sau în „absurd” ale „şcoalei nordice” îndeosebi. Ceea ce îl interesează într-un text dramatic sunt coerenţa logicii conflictului, concizia şi claritatea. În ceea ce priveşte interpretarea, cronicarul insistă asupra „intuiţiunii dramatice”, precum şi asupra rostirii, care trebuie să pară naturală, în aşa fel încât spectacolul să dea impresia veridicităţii. În dezacord cu „paradoxul” lui Diderot, actorul este privit ca o „păpuşă însufleţită”, ceea ce ar trimite la „actorul-marionetă” al lui Gordon Craig, dacă nu s-ar insista pe ideea că e „musai păpuşa să aibă suflet”. În scrisul lui <span class="CharOverride-1">D.</span> aproape nimic nu prevesteşte şi mai apoi nici nu confirmă o piesă cum este <span class="CharOverride-2">Vlaicu Vodă</span>, moment de graţie al unei inspiraţii ciudat de capricioase. Compunerile lui dramatice, mai toate, nu sunt decât nişte improvizaţii facile, efemeride destinate unor reprezentaţii mondene. <span class="CharOverride-2">Le Cotillon</span> (1900) e o frivolă, dar nu lipsită de graţie „bluette”, lucrată cu tehnica fluentă a farsei de salon. <span class="CharOverride-2">Basmul cu domniţa din vis</span> („Adevărul de dimineaţă”, 1904) este o feerie muzicală, o pantomimă-balet cu personaje şi ambianţă de basm. Alte scenete („hora” <span class="CharOverride-2">Duda şi Mura</span>,<span class="CharOverride-2"> Vorbe de clacă</span>,<span class="CharOverride-2"> </span>„povestiri de altădată”) rămân străine şi de teatru, şi de poezie. Demnă de pana autorului lui <span class="CharOverride-2">Vlaicu Vodă</span> apare, într-o măsură, doar tragedia în versuri <span class="CharOverride-2">Sutaşul Troian</span>, din care e dus la capăt un singur act (apărut în „Rampa”, 1911), de fapt o continuare a proiectatei trilogii <span class="CharOverride-2">Mirciada</span> (în varianta iniţială – <span class="CharOverride-2">Român Gruie</span>),<span class="CharOverride-2"> </span>alcătuită din <span class="CharOverride-2">Vlaicu Vodă</span>,<span class="CharOverride-2"> Dan Vodă</span>,<span class="CharOverride-2"> Mircea cel Bătrân</span> (ultimele două nescrise). Cu fulgerări metaforice şi o cavalcadă a ritmului amintind de <span class="CharOverride-2">Scrisoarea III</span> a lui M. Eminescu, în <span class="CharOverride-2">Sutaşul Troian</span> învolburarea sentimentelor forţează tiparele convenţiei clasice. <span class="CharOverride-2">Vlaicu Vodă</span> este o piesă cu un destin sinuos şi agitat, ca şi al autorului ei. În ziua premierei dramaturgul împlinea patruzeci de ani, şi acest debut târziu, precum şi alte împrejurări din viaţa lui au făcut să izbucnească un violent scandal literar. După o notă strecurată în „Voinţa naţională” (1905), unde era perfid insinuată presupunerea că autorul lui <span class="CharOverride-2">Vlaicu Vodă</span> ar fi profitat de un manuscris al lui Odobescu, se naşte ceea ce, în acelaşi ziar, Ilarie Chendi numeşte „legenda plagiatului” lui <span class="CharOverride-1">D.</span> Detractorii se ivesc unul după altul (în „Viitorul”, „Flacăra”, „Dreptatea”), făcând „dezvăluiri” stupefiante, dar fără vreo dovadă decisiv incriminatorie. Campania s-a potolit, însă <span class="CharOverride-1">D.</span> va rămâne marcat. În corespondenţa lui chestiunea e obsesivă, el mascându-şi cu greu un „complex” al paternităţii. Fineţea piesei <span class="CharOverride-2">Vlaicu Vodă</span> – construcţie clasică în decor romantic – vine din rafinamentul psihologic, ca şi din dozajul atent strunit al energiilor în conflict. Dialogul se transformă într-o abilă artă a eschivelor, a mişcărilor înşelătoare, îndelung premeditate. Voievod al unor vremuri de neguroasă restrişte, Vlaicu se înfăţişează, într-o proiecţie arhetipală, ca un erou tragic al unor permanenţe istorice. Nevoit, sub ameninţarea unor grave primejdii, să acţioneze cu prudenţă, cu o imaginaţie perspicace a şansei şi a riscului, el valorifică, în tactica pe care o aplică, experienţa poporului însuşi, deprins de vitregiile istoriei să tacă şi să rabde, în aşteptarea unui prilej potrivit pentru ripostă. Sub semnul parabolei, drama evocă o adevărată, într-un fel miraculoasă ştiinţă a supravieţuirii, a rezistenţei inteligente – o defensivă activă întemeiată pe clarviziune şi înţelepciune a răbdării, pe un simţ acut al conjuncturii şi pe găsirea promptă a soluţiei izbăvitoare. „Machiavelismul” domnitorului presupune o supleţe continuă în faţa realităţii ostile, un stil politic prevăzător, denudat de slăbiciuni („mila e un preget”), justificat printr-o preacurată finalitate („Sfânt se face orice mijloc pentru-a ţării apărare!”). Întâmplările, plasate într-un vag cronologic („pe la 1370”), se desfăşoară la Curtea de Argeş, cetatea de scaun a Ţării Româneşti. După lupte victorioase împotriva rigăi Ungariei, Ludovic de Anjou, zădărnicite printr-o uneltire a Doamnei Clara, mama vitregă a lui Vlaicu (Vladislav IV Basarab), acesta se vede silit să se retragă; mai mult, lăsându-şi ca ostateci la Gomneh sora şi cumnatul, aproape că îşi pierde orice libertate de acţiune. Cu un instinct de mare jucător, Vlaicu se repliază într-o indescifrabilă complezenţă, contrariind până şi pe cei mai apropiaţi, care ajung să-l suspecteze de trădare; însingurarea lui îndurerată ascunde însă cheia ingenioasei manevre la care părtaş va fi doar taciturnul sfetnic Român Gruie. Cu o mască – poate prea accentuată – de smerenie şi falsă umilinţă, de resemnare şi molatecă supuşenie, Vlaicu îşi asumă rolul ingrat al unui domnitor aparent bicisnic, temător şi şovăielnic. Astfel poate urzi, la adăpost de rele, ţesătura unui plan pe care îl înfăptuieşte cu infinite precauţii. Unitatea de timp, generatoare de tensiuni şi reglând ritmurile piesei, este dată de cele trei zile obsedante („peste două zile, trei…”) pe care – refren temporizant – domnitorul le invocă mereu. E intervalul de care ostatecii sloboziţi din captivitate au trebuinţă pentru a se înapoia teferi în ţară. Fragilitatea părelnică a lui Vlaicu, docilitatea lui pusilanimă, măgulelile, la care nu se zgârceşte, reuşesc să înşele într-o măsură vigilenţa Doamnei Clara, a cărei trufie, congestionată în egolatrie delirantă, o face să-şi piardă din când în când simţul realităţii. Agresivitatea insolentă a teribilei femei, maghiară de origine şi catolică fanatică, nu e doar urmarea unor prezumţioase veleităţi politice, exacerbate de o beţie a puterii. Maştera este – ca şi Vlaicu, de altfel – un personaj exponenţial, şi în consecinţă hipertrofic, ilustrând, cu accese de furibundă aroganţă, tendinţele expansioniste ale regatului maghiar. Pătrunderea, cu substrat politic, a catolicismului provoacă, firesc, replica pământenilor de credinţă ortodoxă. Desconsiderând cu infatuare „datina”, temei spiritual al existenţei unui neam, Doamna Clara se lasă surescitată de visul nebunesc al oricărui agresor, ameţit de iluzia invincibilităţii sale – acela de a dezmoşteni un popor de sufletul lui adânc: „năzuinţe”, „doruri”, „vise”. Din spaţiul închis de sumbre orizonturi, pândit de forţe potrivnice, tentaculare, cârmaciul valah nu se poate despresura decât contractând utile alianţe (în primul rând, căsătoria Ancăi, sora domnitorului şi iubita lui Mircea Basarab, cu „kralul” sârb Simion Stareţ), menite să întărească neatârnarea ţării, ocrotind de factorii neprielnici „crucea, neamul şi moşia”. Politica lui Vlaicu e, în condiţiile date, una de renunţări amare şi de sacrificii bine chibzuite, „cugetarea” primând, cu oricât de sfâşietoare urmări, asupra „simţământului”. Dacă voievodul nu are de ales, dilema tânărului Mircea tinde să se rezolve într-un alt fel, din momentul în care dragostea lui şi a Ancăi e jertfită, cu inevitabilă cruzime, întru reuşita calculelor reci. Apariţie surprinzătoare, „bătrânul” de legendă de mai târziu se înfăţişează deocamdată ca un june cu un caracter incert, răscolit de patimi contrarii – când îmboldit de delicate, cavalereşti sentimente amoroase, când răvăşit de „viziuni de mărire”, turmentat de elanuri tulburi, în care ambiţia lui nestăpânită hrăneşte bezmeticia sediţiunii şi declanşează excitaţia subită a loviturii ucigaşe. Pumnalul se opreşte în pieptul lui Român Gruie, şi Vlaicu, după ce îşi deplânge în fade lamentaţii devotatul slujitor şi tovarăş, hotărăşte ca asasinul să ia locul celui asasinat, ca Mircea, deci, să devină ceea ce fusese Român Gruie: „pavăza şi braţul” său. Vlaicu, aşadar, îl absolvă pe nesăbuit, pedepsit îndeajuns prin spasmele conştiinţei şi hărăzit oricum, fiind viţă de Basarab, unui destin aparte. Înşirând chinurile şi durerile ţării urgisite, monologul din final („Chinuri?…”) e o izbucnire nestăvilită a unor trăiri îndelung comprimate. Inexistente în textul de la premieră şi în acela al primei ediţii, din 1902, aceste versuri de 16 silabe (înrâurire hugoliană) au fost compuse pentru cea de-a doua ediţie, probă care a contat mult în „afacerea” tristă a paternităţii puse la îndoială. O prezenţă enigmatică, dar de transparentă semnificaţie simbolică, este Român Gruie, „statornic reazăm” al domniei, acela care „pururi, cade jertfă”, întruchipând „strămoşeasca legătură dintre scaun şi popor”. Prin acest personaj, persuasiv triumf al discreţiei, tot numai tăceri grele de înţeles, <span class="CharOverride-1">D.</span> încearcă intuitiv să sporească, aşa-zicând prin „amuţire”, posibilităţile de sugestie ale unui teatru altminteri discursiv. E ca o convertire dinspre retorism spre negaţia lui absolută – expresia pur gestuală, asimilată sistemului de semnalizări alegorice al dramei.</p>
			<p class="Heuristica_CITAT"><span class="CharOverride-7">Vlaicu Vodă </span>a creat, oarecum, tipul cel mai nobil şi mai reuşit al dramei istorice naţionale şi naţionaliste, esenţial patriotică, în versuri de evidentă factură romantică, prin care se vede bine că a trecut mai ales Victor Hugo şi poate chiar şi Edmond Rostand. <span class="CharOverride-7">[…]</span> Modelul creat în <span class="CharOverride-7">Vlaicu Vodă</span> a fost apoi urmat de toată dramaturgia noastră istorică – a lui Delavrancea, Mihail Sorbul, N. Iorga, Mircea Dem. Rădulescu, Victor Eftimiu, A. de Herz etc. –, centrată pe un identic conflict între vodă şi zavistnicii lui sfetnici.</p>
			<p class="Heuristica_CITAT_semnat">E. Lovinescu</p>
			<p class="Heuristica___mici"><span class="CharOverride-3">SCRIERI</span><span class="CharOverride-1">:</span><span class="CharOverride-2"> Le Cotillon</span>, Bucureşti, 1900;<span class="CharOverride-1"> </span><span class="CharOverride-2">Vlaicu Vodă,</span> Bucureşti, 1902; ed. Bucureşti, 1908; ed. Bucureşti, 1929; ed. îngr. Ion Nistor şi Constantin Ciuchindel, pref. Constantin Ciuchindel, Bucureşti, 1988; ed. îngr. şi postfaţă Teodor Vârgolici, Bucureşti, 1997; <span class="CharOverride-2">Duda şi Mura</span>, Bucureşti, 1917; <span class="CharOverride-2">Din torsul zilelor</span>, vol. I–II, Bucureşti, 1929, vol. III, îngr. V. Romano, Bucureşti, 1939; <span class="CharOverride-2">Corespondenţă inedită</span>, îngr. şi pref. Marin Manu Bădescu, Cluj, 1973; <span class="CharOverride-2">Vlaicu Vodă şi alte scrieri despre teatru</span>, îngr. Dumitru D. Panaitescu, pref. Marian Popa, Bucureşti, 1975.</p>
			<p class="Heuristica___m_RPR"><span class="CharOverride-1">Repere bibliografice:</span><span class="CharOverride-2"> </span>Chendi, <span class="CharOverride-2">Scrieri</span>, IV, <span class="CharOverride-2">279–281</span>,<span class="CharOverride-2"> 341–345</span>; Dragomirescu, <span class="CharOverride-2">Scrieri</span>,<span class="CharOverride-2"> 100–104</span>,<span class="CharOverride-2"> 180–182</span>; Davidescu, <span class="CharOverride-2">Aspecte</span>, <span class="CharOverride-2">480–482</span>; Lovinescu, <span class="CharOverride-2">Scrieri</span>, I, <span class="CharOverride-2">85–86</span>,<span class="CharOverride-2"> 108–110</span>, VI, <span class="CharOverride-2">301–304</span>; Lovinescu, <span class="CharOverride-2">Opere</span>, V, <span class="CharOverride-2">366–374</span>, VI, <span class="CharOverride-2">283–286</span>; Constantinescu, <span class="CharOverride-2">Scrieri</span>, II, <span class="CharOverride-2">417–419</span>; Perpessicius, <span class="CharOverride-2">Opere</span>, VI, <span class="CharOverride-2">296–298</span>, XI, <span class="CharOverride-2">94–98</span>; Călinescu, <span class="CharOverride-2">Ist. lit. </span>(1941), <span class="CharOverride-2">579–580</span>, <span class="CharOverride-2">Ist. lit.</span> (1982), <span class="CharOverride-2">653–657</span>; Ciorănescu, <span class="CharOverride-2">Teatr. rom.</span>, <span class="CharOverride-2">141–148</span>; Călinescu, <span class="CharOverride-2">Opere</span>, X, <span class="CharOverride-2">886–889</span>; Mihai Vasiliu, <span class="CharOverride-2">Alexandru Davila</span>, Bucureşti, 1965; Ciopraga, <span class="CharOverride-2">Lit. rom.</span>,<span class="CharOverride-2"> 603–611</span>; Micu, <span class="CharOverride-2">Început</span>,<span class="CharOverride-2"> 532–539</span>; <span class="CharOverride-2">Ist. teatr. Rom.</span>, II, <span class="CharOverride-2">69–72</span>, <span class="CharOverride-2">196–203</span>,<span class="CharOverride-2"> 387–393</span>,<span class="CharOverride-2"> 489–491</span>; <span class="CharOverride-2">Alexandru Davila</span>, îngr. şi pref. Suzana-Carmen Dumitrescu, Bucureşti, 1982; Vartic, <span class="CharOverride-2">Modelul</span>,<span class="CharOverride-2"> 299–301</span>; Modola, <span class="CharOverride-2">Dramaturgia</span>,<span class="CharOverride-2"> 42–54</span>,<span class="CharOverride-2"> 307–308</span>; Cioculescu, <span class="CharOverride-2">Itinerar</span>, V, <span class="CharOverride-2">494–500</span>;<span class="CharOverride-2"> Alexandru Davila şi teatrul</span>, îngr. şi pref. Marin Manu Bădescu, Bucureşti, 1996; Faifer, <span class="CharOverride-2">Cordonul</span>,<span class="CharOverride-2"> 55–80</span>; <span class="CharOverride-2">Dicţ. esenţial</span>,<span class="CharOverride-2"> 238–240</span>; Ghiţulescu, <span class="CharOverride-2">Istoria</span>,<span class="CharOverride-2"> 30–34</span>; Ionuţ Niculescu, <span class="CharOverride-2">Alexandru Davila</span>, Bucureşti, 2001; <span class="CharOverride-2">Dicţ. analitic</span>, IV, <span class="CharOverride-2">413–416</span>; Manolescu, <span class="CharOverride-2">Istoria</span>, <span class="CharOverride-2">521–523</span>; Zamfir, <span class="CharOverride-2">Panorama</span>, I, <span class="CharOverride-2">443–449.&#9;</span>  <span class="Semnatura">F.F.</span></p>
			<p class="Heuristica-PRIMUL"><span class="titlu-12">DĂIANU</span><span class="CharOverride-1">, Elie (Ilie)</span> (9.III.1868, Cut, j. Alba – 11.IX.1956, Cluj), gazetar. Este fiul Mariei şi al lui Iosif Dăianu, ţărani înstăriţi (tatăl său era primarul satului). <span class="CharOverride-1">D.</span> a făcut liceul la Sebeş, Sibiu şi Blaj şi studiile universitare – teologia şi literele – la Budapesta şi Graz, luându-şi doctoratul cu teza <span class="CharOverride-2">Vocalis nasalis în limba română</span> (1893). Reuşeşte să se impună ca unul dintre cei mai prestigioşi membri şi conducători ai Societăţii „Petru Maior” din Budapesta. În aprilie 1894 participă împreună cu Valer Moldovan, Ilie (Miron) Cristea, Iuliu Maniu şi Aurel Vlad la Congresul studenţesc de la Konstanz (Elveţia), iar în luna mai a aceluiaşi an face parte din Biroul de presă al procesului Memorandului, condus de Vasile Lucaciu şi Septimiu Albini. Întorcându-se în ţară, se stabileşte la Timişoara, unde e redactor la ziarul „Dreptatea”. În 1895 Ion Raţiu, preşedintele Partidului Naţional Român, îi încredinţează direcţia „Tribunei” din Sibiu, pe care o conduce până în 1900, când rămâne văduv, cu doi copii, şi se retrage la Blaj, unde este numit profesor de teologie morală şi pastorală la Facultatea de Teologie. De la profesorii blăjeni a reuşit să adune ştiri, amintiri, „aproape tot ce se putea şti despre petrecerea lui Eminescu la Blaj”. Părăseşte Blajul în 1902, fiind numit paroh şi protopop al Clujului, funcţie pe care o va deţine până la pensionare. În timpul Primului Război Mondial, „pentru sentimentele sale naţionale”, a fost condamnat la un an închisoare, apoi, până la terminarea războiului, a fost întemniţat de guvernul maghiar la Şopron.</p>
			<p class="Heuristica-BASE"><span class="CharOverride-1">D.</span> s-a impus în ochii contemporanilor atât prin demnităţile pe care le-a deţinut – deputat şi senator din partea Partidului Poporului (după Unire), membru în Comitetul Central al Astrei, în care vedea „o stea călăuzitoare a culturii româneşti”, om de încredere al Societăţii pentru Fond de Teatru Român, sprijinitor al Ligii Culturale –, cât şi prin lucrările pe care le-a scris, prin publicaţiile pe care le-a condus: „Tribuna”, „Steaua Transilvaniei”, „Dezrobirea”. O menţiune specială se cuvine pentru „Răvaşul”, prima publicaţie pentru popor apărută la Cluj, la 4 aprilie 1903, în care a militat pentru o literatură popular-naţională, de nuanţă sămănătoristă. În spiritul generaţiei care a pregătit Unirea din 1918, activitatea lui <span class="CharOverride-1">D.</span> se sprijină pe convingerea că idealul unităţii culturale, sociale şi politice se poate realiza doar prin colaborarea şcoală–Biserică–naţiune. Studiile sale aduc în atenţia cititorului simboluri ale luptei pentru unitatea culturală şi politică a României. Sunt de reţinut, astfel, cele despre M. Eminescu (<span class="CharOverride-2">Eminescu în Blaj. Amintiri de ale contimporanilor</span>, 1914), despre Gheorghe Şincai (1939), Timotei Cipariu (1937), „savantul graiului românesc”, şi despre „cruciatul luptelor pentru limbă”, Ioan Micu Moldovanu<span class="CharOverride-2"> (</span>1937). Lui Cincinat Pavelescu, epigramist şi „poet constructiv”, lui Vasile Militaru, poetul „veşnic risipitor de cântec românesc”, doctorului Amos Frâncu, „stegarul ideal”, lui Vasile Lucaciu, „preotul luptător şi prigonit”, şi pictorului Nicolae Grigorescu le închină volumul <span class="CharOverride-2">Busturi sufleteşti</span> (1937). <span class="CharOverride-1">D.</span> rămâne un reprezentant tipic al spiritului ce domnea în şcolile blăjene la începutul veacului, al generaţiei care a realizat Unirea de la 1918.</p>
			<p class="Heuristica___mici"><span class="CharOverride-3">SCRIERI</span><span class="CharOverride-1">: </span><span class="CharOverride-2">Biserica lui Bob în Cluj</span>, Cluj, 1906; <span class="CharOverride-2">Ioan A. Anderco. Un scriitor maramureşan</span>, Cluj, 1907; <span class="CharOverride-2">Asociaţiunea noastră</span>, Sibiu, 1912; <span class="CharOverride-2">Eminescu în Blaj. Amintiri de ale contimporanilor</span>,<span class="CharOverride-2"> </span>Sibiu, 1914; <span class="CharOverride-2">Al doilea preşedinte al Asociaţiunii: Vasile L. bar. Pop</span>, Sibiu, 1925; <span class="CharOverride-2">Administraţia şi minorităţile</span>, Bucureşti, 1925; <span class="CharOverride-2">Un sfânt pribeag român: Ieremie Valahul. 1556–1625, </span>Cluj, 1926; <span class="CharOverride-2">Zorile Unirii în Banat</span>, Lugoj, 1929; <span class="CharOverride-2">Unirea cu Roma şi revoluţia lui Horia</span>, Bucureşti, 1935; <span class="CharOverride-2">Busturi sufleteşti</span>,<span class="CharOverride-2"> </span>Cluj, 1937; <span class="CharOverride-2">Ioan Micu Moldovan, zis Moldovănuţ</span>, Cluj, 1937; <span class="CharOverride-2">Timoteiu Cipariu</span>,<span class="CharOverride-2"> </span>Bucureşti, 1937; <span class="CharOverride-2">Forţele latinităţii regeneratoare. Un suflet eroic uitat: dr. Ioachim C. Drăgescu</span>, Cluj, 1938; <span class="CharOverride-2">Gheorghe Şincai de la Şinca Veche</span>, Oradea, 1939; <span class="CharOverride-2">M-am pornit la şcoală. Amintiri</span>, Cluj, 1939; <span class="CharOverride-2">Însemnări din închisoare şi exil (1917–1918)</span>, I–II, îngr şi introd. Valentin Orga, Maria Aldea şi Cosmin Budeancă, Cluj-Napoca, 2002–2003; <span class="CharOverride-2">Scrieri</span>, îngr. şi pref. Ilie Moise, Alba Iulia, 2010.</p>
			<p class="Heuristica___m_RPR"><span class="CharOverride-1">Repere bibliografice: </span>Călinescu, <span class="CharOverride-2">Opere</span>, II, <span class="CharOverride-2">89–94</span>;<span class="CharOverride-1"> </span>Nicolae Comşa,<span class="CharOverride-2"> Dascălii Blajului</span>, Blaj, 1940, <span class="CharOverride-2">124</span>;<span class="CharOverride-2"> </span>Ilie Moise, <span class="CharOverride-2">Cutul, eşantion de cultură şi civilizaţie tradiţională românească</span>, „Studii şi comunicări” (Sibiu), 1990; Ion Buzaşi, <span class="CharOverride-2">Mihai Eminescu şi Blajul</span>, Bucureşti, 1994, <span class="CharOverride-2">65–66;</span> Păcurariu,<span class="CharOverride-2"> Dicţ. teolog.</span>,<span class="CharOverride-2"> 144</span>; Ion Buzaşi, <span class="CharOverride-2">Un biograf al lui Eminescu</span>, RL, 2006, 44; Ilie Moise,&#160;<span class="CharOverride-2">Ilie Dăianu şi spiritul Blajului</span>, T, 2010, 5. &#9;<span class="Semnatura">I.Ms.</span></p>
			<p class="Heuristica-PRIMUL"><span class="titlu-12">DĂNCIULESCU</span><span class="CharOverride-1">, Sina (Eufrosina) </span>(28.IX.1934, Ciu&#173;per&#173;cenii Vechi, j. Dolj), poetă. Este fiica Elenei Dănciulescu (n. Boiangiu), profesoară de menaj, şi a lui Virgil Dănciulescu, inginer silvic; prenumele la naştere: Eufrosina. Îşi ia licenţa la Facultatea de Filologie a Universităţii din Bucureşti, secţia română (1957). Funcţionează ca profesoară şi metodistă (1957–1960), apoi predă istoria literaturii române la Institutul Pedagogic şi la Universitatea din Craiova (1960–1987). Obţine titlul de doctor în filologie cu o teză publicată sub titlul <span class="CharOverride-2">Poetica </span><span class="CharOverride-2">minulesciană</span> (1986). Debutează în 1957 în revista „Steaua”. Mai colaborează la „Ramuri”, „Scrisul bănăţean”, „România literară”, „Viaţa românească”, „Analele Universităţii din Craiova” ş.a. Participă la volumele colective <span class="CharOverride-2">Sub semnul revoluţiei </span>(1959), <span class="CharOverride-2">Caiet de poezie</span> (1964), <span class="CharOverride-2">Patos contemporan </span>(1965), <span class="CharOverride-2">Împlinire </span>(1966), <span class="CharOverride-2">Continuitate </span>(1970), <span class="CharOverride-2">46 scriitori în dialog cu judeţul Dolj</span> (1977), „<span class="CharOverride-2">Ramuri”</span> (1980), <span class="CharOverride-2">Almanahul „Ramuri” </span>(1983). Semnează şi Sina Leonte. Cartea <span class="CharOverride-2">Zilele una cu alta </span> (2002) este distinsă cu Premiul  Asociaţiei Scriitorilor din Craiova.</p>
			<p class="Heuristica-BASE">Volumul de debut, <span class="CharOverride-2">Ploaie</span> <span class="CharOverride-2">în aprilie</span>, apărut în 1964, este structurat pe motive lirice autobiografice sau social-istorice, într-o delicată poezie confesivă, care ascunde însă un potenţial pasional exploziv. Dacă experienţele autentice sunt traduse la <span class="CharOverride-1">D. </span>prin imagini concrete şi vii, ecou al prospeţimii senzaţiilor, entuziasmul pentru efortul ţăranilor sau al muncitorilor sondori sună în schimb fals,  convenţional. <span class="CharOverride-2">Horă de mână</span> (1968) notează poezia vieţii cotidiene şi alcătuieşte, cu unele accente folclorice, un pastel monografic oltenesc. Într-o lirică în care imaginile livreşti jalonează izbucnirea sentimentului, <span class="CharOverride-2">Sub umbrela mea roz</span> (1973) reţine aspiraţia spre armonie a eului, măcinat de o tensiune permanentă. Versurile din antologia <span class="CharOverride-2">Zilele una cu alta</span> (1982; Premiul Asociaţiei Scriitorilor din Craiova) reiau o mai veche nelinişte existenţială, cu un plus de reflexivitate şi adâncime a meditaţiei, dar cu un minus de concreteţe sensibilă. În <span class="CharOverride-2">Cum</span> (1984) poeta revine în sfera cotidianului şi a experienţei senzoriale. Şi în interpretările critice dedicate poeticii lui Ion Minulescu percepţia e ghidată concomitent de sensibilitate şi intelectualism.<span class="CharOverride-2"> Umbra iepurelui </span>(2005) este un roman cu alură autobiografică despre o poetă boemă care caută să-şi păstreze demnitatea în anii socialismului.</p>
			<p class="Heuristica___mici"><span class="CharOverride-3">Scrieri</span><span class="CharOverride-1">: </span><span class="CharOverride-2">Ploaie în aprilie</span>, pref. Zoe Dumitrescu-Buşulenga,  Bucureşti, 1964; <span class="CharOverride-2">Horă de mână, </span>Bucureşti, 1968; <span class="CharOverride-2">Sub umbrela mea roz</span>, Craiova, 1973; <span class="CharOverride-2">Zilele una cu alta</span>, postfaţă Const. M. Popa, Craiova, 1982; ed. Craiova, 2002; <span class="CharOverride-2">Cum</span>, Craiova, 1984; <span class="CharOverride-2">Poetica minulesciană</span>, Craiova, 1986; <span class="CharOverride-2">Umbra iepurelui</span>, Craiova, 2005.</p>
			<p class="Heuristica___m_RPR"><span class="CharOverride-1">Repere bibliografice:</span> D. Micu, <span class="CharOverride-2">Semne noi în lirism, </span>GL, 1957, 36; Zoe Dumitrescu-Buşulenga<span class="CharOverride-2">, Profil: Sina Dănciulescu, </span>LCF, 1964, 4; Şerban Foarţă, <span class="CharOverride-2">„Ploaie în aprilie”, </span>O, 1964, 6; Nicolae Manolescu, <span class="CharOverride-2">Cinci poeţi în colecţia „Luceafărul”, </span>CNT, 1964, 25; Firan, <span class="CharOverride-2">Macedonski–Arghezi, 143–144</span>; Piru, P<span class="CharOverride-2">oezia</span>, II, <span class="CharOverride-2">216–217</span>; Const. M. Popa, <span class="CharOverride-2">Replay, </span>Bucureşti, 1980, <span class="CharOverride-2">85–86</span>; Firan, <span class="CharOverride-2">Profiluri</span>, I, <span class="CharOverride-2">234–236;</span> Jeana Morărescu, <span class="CharOverride-2">Sina Dănciulescu sau Textul paradoxal al metapoeziei,</span> CC, 1995, 8–9; <span class="CharOverride-2">Dicţ. scriit. rom., </span>II, <span class="CharOverride-2">40–42</span>; Gheorghe Grigurcu, <span class="CharOverride-2">Impresionism liric</span>, RL, 2004, 4.<span class="CharOverride-2">  &#9; </span><span class="Semnatura">A.C.</span></p>
			<p class="Heuristica-PRIMUL"><span class="titlu-12">DĂNILĂ</span><span class="CharOverride-1">, Simion </span>(23.IV.1943, Belinţ, j. Timiş), traducător, filolog. Este fiul Paraschivei (n. Novăcescu) şi al lui Ioan Dănilă, ţărani. A urmat școala elementară în Belinţ (1950–1957), iar cursurile liceale la Lugoj (1957–1961). Absolvent al Facultăţii de Filologie din cadrul Universităţii din Timişoara, secţia română–germană (1961–1966), a funcţionat ca profesor la liceul (1966–1973), apoi la școala generală din Belinţ (1974–2000). A fost director adjunct (1968–1971) şi director (1971–1973) al liceului, apoi şi al şcolii generale (1990–1996). Din 2008 îndeplineşte funcţia onorifică de redactor şef-adjunct al revistei „Banat” din Lugoj. A debutat cu traduceri din poezia lui Hölderlin  în 1968 la „Astra”, iar editorial în 1978 cu antologia de poezie <span class="CharOverride-2">Niciodată toamna nu fu mai frumoasă. </span>Mai colaborează la „Orizont”, „Echinox“, „Familia”, „Luceafărul”, „Contemporanul“, „Poesis”, „Limba română”, „Limba şi literatura română”, „Limbă şi literatură”, „Analele Banatului“,  „Dacoromania“ (Cluj-Napoca), „Studii de limbă, literatură şi folclor”, „Studii şi cercetări lingvistice”, „Neue Banater Zeitung”, „Nietzsche-Studien“  (Berlin–New York) ş.a. A mai semnat Sim. Novăceanu şi Sim. Novăcescu. A fost distins ca traducător cu Premiul Uniunii Scriitorilor (1998), Premiul Filialei Timişoara al Uniunii Scriitorilor (2004, 2008) şi cu Premiul revistei „Poesis” (2010).</p>
			<p class="Heuristica-BASE">Cea mai importantă contribuţie a lui <span class="CharOverride-1">D</span>. se leagă de traducerea operei lui Friedrich Nietzsche, în&#173;tâl&#173;nire care s-a produs de timpuriu, prin tălmăcirea versurilor din <span class="CharOverride-2">Ştiinţa voioasă</span>, incluse în volumul <span class="CharOverride-2">Poezii</span> (1980). În transpunerea scrierilor lui Nietzsche a folosit ediţia critică realizată de Giorgio Colli şi Mazzino Montinari. <span class="CharOverride-1">D</span>. a depăşit prejudecata că traducătorul trebuie să folosească un limbaj arhaizant. O limbă cu o sinonimie dezvoltată, cum este limba română, cu o vastă posibilitate de folosire a neologismelor, oferă un spaţiu lingvistic expresiv, poetic şi simbolic pentru echivalarea subtilităţilor şi sensurilor prinse în iureşul unei fraze ample, greu de stăpânit, într-o poezie ce vine dintr-un nebulos al sufletului, dintr-un sentiment al libertăţii totale. A mai transpus din Frank Wedekind, Peter Jung ş.a., a realizat o antologie a liricii germane etc. Ca lingvist,<span class="CharOverride-1"> D</span>. şi-a adunat în masivul volum <span class="CharOverride-2">Sub fascinaţia lingvisticii bănăţene</span> (2012) studiile, comunicările susţinute la diverse manifestări ştiinţifice, articolele, structurate în capitole care sugerează direcţia şi esenţa cercetării: onomastică, toponimie, antroponimie, dialectologie, lexicologie, literatură dialectală. Din capitolul referitor la antroponimie, partea cea mai consistentă este dată de textele referitoare la numele lui M. Eminescu, <span class="CharOverride-1">D. </span>realizând un dosar pe această problemă controversată, pe care a urmărit-o şi a cercetat-o cu consecvenţă de-a lungul anilor. Ca bun cunoscător al graiului din vestul României, a îngrijit, în colaborare, mai multe volume de literatură dialectală bănăţeană.</p>
			<p class="Heuristica___mici"><span class="CharOverride-1">SCRIERI:</span><span class="CharOverride-2"> Sub fascinaţia lingvisticii bănăţene</span>, Timişoara, 2012. <span class="CharOverride-1">Antologii: </span><span class="CharOverride-2">Niciodată toamna nu fu mai frumoasă</span>, pref. Al. Jebeleanu,  Timişoara, 1978; Gheorghe Alexandru Iancovici, <span class="CharOverride-2">Cântecele lui Orphebrus</span>, Lugoj, 1997; Dimitrie Acea, <span class="CharOverride-2">Ńinsă-i şura mea bătrână</span>, Timişoara, 2007, <span class="CharOverride-2">Parc-aş fi ş-acuma źuńe</span>, Lugoj, 2010 (în colaborare cu Gabriela Șerban); <span class="CharOverride-2">Antologia literaturii dialectale bănăţene. „Gura satului“ la Radio Timişoara – 20 de ani. Contemporanii</span>, postfață Mihai Anghel, Timişoara, 2010 (în colaborare cu Ioan Viorel Boldureanu și Cornel Ungureanu); <span class="CharOverride-2">Antologia literaturii dialectale bănăţene</span> <span class="CharOverride-2">(poezie, proză, teatru).</span> <span class="CharOverride-2">1891–2011</span>, Timişoara, 2011 (în colaborare cu Ioan Viorel Boldureanu și Cornel Ungureanu);<span class="CharOverride-2"> Teatru în grai bănățean</span>, Timişoara, 2011 (în colaborare cu Ioan Viorel Boldureanu și Cornel Ungureanu). <span class="CharOverride-1">Traduceri:</span><span class="CharOverride-4"> </span>Friedrich Nietzsche, <span class="CharOverride-2">Poezii</span>, ed. bilingvă, îngr. trad., pref. Marian Popa, Bucureşti, 1980, <span class="CharOverride-2">Opere complete</span>, I–VI, îngr. trad., pref. Mazzino Montinari, Timişoara 1998–2005; Frank Wedekind, <span class="CharOverride-2">Teatru</span>, pref.  Ioana Mărgineanu, Bucureşti, 1982; Andreas A. Lillin, <span class="CharOverride-2">Vânzătorul de măşti</span>, Bucureşti, 1991;<span class="CharOverride-2"> Wanderers Nachtlied</span> – <span class="CharOverride-2">Cântecul nocturn al călătorului</span>, ed. bilingvă, Timişoara, 1996;<span class="CharOverride-2"> </span> Peter Jung, <span class="CharOverride-2">Du meine Heimat, mein Banat!</span> –<span class="CharOverride-2"> O, vatra mea, o drag Banat!</span>, ed. bilingvă, Timişoara, 2001 (în colaborare cu Nikolaus Horn);<span class="CharOverride-2"> </span>Hans Dama, <span class="CharOverride-2">Launen des Schicksals</span> – <span class="CharOverride-2">Capriciile destinului</span>, ed. bilingvă, pref. Cornel Ungureanu, Viena, [2007], <span class="CharOverride-2">Im Schatten der Zeit</span> – <span class="CharOverride-2">În umbra timpului</span>, ed. bilingvă, <span class="CharOverride-2"> </span>Viena,<span class="CharOverride-2"> </span>[2011].</p>
			<p class="Heuristica___m_RPR"><span class="CharOverride-1">Repere bibliografice: </span>G. Nistor, <span class="CharOverride-2">O antologie de lirică autumnală</span>, T, 1980,  5; Ioana Rauschan, <span class="CharOverride-2">Poezia ca o autocompletare</span>, O, 1980, 31; Dan Grigorescu, [<span class="CharOverride-2">Simion Dănilă</span>], CNT, 1980, 42, 1982, 47; Cornel Ungureanu, <span class="CharOverride-2">Oameni fericiţi, dacă observăm cu atenţie</span>, CNT, 1982, 43; Eduard Schneider,<span class="CharOverride-2"> Frank Wedekind,  „Theater”</span>,<span class="CharOverride-2"> </span> „Neue Banater Zeitung”, 1983, 6318; Darie Novăceanu, <span class="CharOverride-2">Efectul oglinzii</span>, Bucureşti, 1983, <span class="CharOverride-2">262</span>–<span class="CharOverride-2">265</span>; Heidrun Henresz, [<span class="CharOverride-2">Simion Dănilă</span>], „Banater Zeitung”, 1996, 129, 1999, 301; Grete Tartler, <span class="CharOverride-2">Nici amor fără poezie</span>,  RL,  1997, 2; Otto Aczel, <span class="CharOverride-2">Banater Nietzsche-Übersetzer</span>, „Banater Post” (München), 1999, 6; Alexandru Ruja, <span class="CharOverride-2">Poezia spiritelor libere</span>, O, 2000, 11; Cornelia Ştefănescu, <span class="CharOverride-2">Erudiţie şi pasiune</span>, RL, 2003, 4; Elvis Dobrescu, <span class="CharOverride-2">„Aș zice că e un adevărat infern să-l traduci pe Nietzsche”</span> (interviu cu Simion Dănilă), „Banat”, 2004, 6–8; <span class="CharOverride-2">Dicţ</span>.<span class="CharOverride-2"> Banat</span>, <span class="CharOverride-2">227</span>–<span class="CharOverride-2">230</span>; Ştefan Munteanu, <span class="CharOverride-2">Lingvistică şi stilistică</span>, Timişoara, 2005,  <span class="CharOverride-2">263</span>–<span class="CharOverride-2">270</span>; Constantin Buiciuc, <span class="CharOverride-2">Oglinda lui Narcis</span>, I, Timişoara, 2009, <span class="CharOverride-2">330</span>–<span class="CharOverride-2">332</span>. &#9;<span class="Semnatura">Al.R.</span></p>
			<p class="Heuristica-PRIMUL"><span class="titlu-12">DĂRMĂNESCU</span><span class="CharOverride-1">, Iordache Darie </span>(a doua jumătate a sec. al XVIII-lea), traducător. Ispravnic de Neamţ (1772) şi de Vaslui (1780), velpaharnicul <span class="CharOverride-1">D.</span>, ajuns în 1796 mare ban, a fost unul din principalii adversari ai domnilor fanarioţi Grigore Ghica şi Dimitrie Moruzi, ceea ce i-a atras repetate surghiunuri şi persecuţii. Cărturar cu vederi înaintate pentru vremea sa, francmason, el este unul din primii propagatori ai literaturii franceze în cultura românească. A tradus sau a îndemnat pe altcineva să traducă, suportând cheltuielile, romanul neterminat al lui Vincent Voiture <span class="CharOverride-2">Istoria lui Alţidalis şi a Zelidiei</span> (1783), răspândit în mai multe copii manuscrise. Versiunea românească, realizată într-o limbă arhaică (cu turcisme şi moldovenisme), dar pitorească şi fluentă, are un capitol final (absent în originalul francez), compus poate chiar de el sau de copistul Alexandru Ciohoranul. Tot din iniţiativa lui <span class="CharOverride-1">D. </span>s-a tradus în româneşte, după Fénelon, <span class="CharOverride-2">Întâmplările lui Telemac</span> (1772), păstrat într-o copie a lui Constantin Stăncescu.</p>
			<p class="Heuristica___m_RPR"><span class="CharOverride-1">Repere bibliografice: </span>Iorga, <span class="CharOverride-2">Ist. lit. XVIII</span>, II, <span class="CharOverride-2">353</span>; N.N. Condeescu, „<span class="CharOverride-2">Istoria lui Alţidalis şi a Zelidiei”</span>, AAR, memoriile secţiunii literare, t. V, 1931; Piru, <span class="CharOverride-2">Ist. lit.</span>, II, <span class="CharOverride-2">21</span>; Moraru – Velculescu, <span class="CharOverride-2">Bibliografia</span>, vol. I, partea I, <span class="CharOverride-2">117–120</span>; <span class="CharOverride-2">Dicţ. lit. 1900</span>, <span class="CharOverride-2">262</span>; Mazilu, <span class="CharOverride-2">Recitind</span>, I, <span class="CharOverride-2">275–276, 281.</span>  &#9; <span class="Semnatura">L.V.</span></p>
			<p class="Heuristica-PRIMUL"><span class="titlu-12">DĂSCĂLESCU</span><span class="CharOverride-1">, Dimitrie</span> (1827 – 28.IX.1863, Focşani), poet. Tatăl, Ştefan Scarlat Dăscălescu, era un om instruit, călătorise prin Europa şi a lăsat interesante însemnări politice, iar mamă i-a fost Marghioala (n. Danu). Deşi se prezenta în poezia <span class="CharOverride-2">Eu sunt răzeş</span> ca parte din „clasul de jos al lăcuitorilor”, <span class="CharOverride-1">D.</span> a învăţat de mic franţuzeşte şi a fost trimis pentru studii  la Berlin şi Paris. S-a întors fără o diplomă universitară. Ajunge sameş în Iaşi, preşedinte de tribunal în Putna (destituit la 1856 pentru activitate prounionistă), administrator al districtului şi deputat al judeţului Putna (avea moşie la Doaga), iar în 1860 era membru al Comisiei Centrale de la Focşani (unde activa şi Grigore Alexandrescu).</p>
			<p class="Heuristica-BASE"><span class="CharOverride-1">D.</span> este autorul unor modeste încercări poetice, apărute la Iaşi, în culegerea <span class="CharOverride-2">Ziorile</span> (1854): fiziologii, cugetări sceptice, mici scene epice cu figuraţie terifiantă, epistole al căror model vizibil e Grigore Alexandrescu (<span class="CharOverride-2">Epistolă despre Duh</span>). Vedea creaţia ca perpetuă suferinţă, „ce  inima me roade ca altui Prometeu” (<span class="CharOverride-2">Epistolă la G.S.</span>). Totuşi el nu adaugă nimic nou motivelor în circulaţie, moralizează ori demască racilele sociale. Versurile publicate în „Steaua Dunării” şi în <span class="CharOverride-2">Poezii noue</span> din 1856, precedate de <span class="CharOverride-2">Scrisori din Ţara Ţânţărească</span>, arată un satiric curajos, cu limbaj direct şi viguros („la răi să dau oglinda câteodată în obraz”). Crezul său, transformat în laitmotiv şi trecut în îndrăzneţe diatribe (<span class="CharOverride-2">Solonii noştri, Strigoii</span>), este Unirea Principatelor. Înfruntarea de mentalităţi – temerea de reforme raportată la ideile democratice ale timpului – susţine corespondenţa, imaginată, dintre bătrânul boier Cinci-Ţânţari şi tânărul Hafiz-Ţânţar, o alegorie în fond, căreia nu îi lipseşte darul disertaţiei agreabile. Dincolo de locul comun, abilitatea în versificaţie şi exprimarea curată au fost apreciate de Alecu Russo.</p>
			<p class="Heuristica___mici"><span class="CharOverride-3">Scrieri</span><span class="CharOverride-1">: </span><span class="CharOverride-2">Ziorile</span>, Iaşi, 1854; <span class="CharOverride-2">Scrisori din Ţara Ţânţărească şi Poezii noue, </span>Iaşi, 1856; <span class="CharOverride-2">Scrieri,</span> ed. 2, îngr. Petre V. Haneş, pref. Alecu Russo, Craiova, f.a. </p>
			<p class="Heuristica___m_RPR"><span class="CharOverride-1">Repere bibliografice: </span>Alecu Russo, <span class="CharOverride-2">Scrieri, </span>ed. 2, îngr. şi introd. Petre V. Haneş, Craiova, f.a., <span class="CharOverride-2">330–332;</span><span class="CharOverride-1"> </span>Călinescu, <span class="CharOverride-2">Ist. lit. </span>(1941), <span class="CharOverride-2">245–247, Ist. lit. </span>(1982), <span class="CharOverride-2">262–264; </span>Lucia Jucu-Atanasiu, <span class="CharOverride-2">Un poet de tranziţie – Dimitrie Dăscălescu,</span> AUT, ştiinţe filologice, t.V, 1967<span class="CharOverride-2">; Ist. lit., </span>II, <span class="CharOverride-2">744–745</span>; <span class="CharOverride-2">Dicţ. lit. 1900, 262–263</span>; Scarlat, <span class="CharOverride-2">Ist. poeziei</span>, I, <span class="CharOverride-2">399–400</span>; Sorescu, <span class="CharOverride-2">Bibliotecă</span>, <span class="CharOverride-2">186–188</span>; Iulian Marcel Ciubotaru, <span class="CharOverride-2">Un poet al Unirii: Dimitrie Dăscălescu (1827–1863)</span>, „Poezia”, 2012, 2.&#9; <span class="Semnatura">S.C.</span></p>
			<p class="Heuristica_PRIMUL_Semnat"><span class="titlu-12">DÂMBOVIŢA</span>, foaie politică şi literară bisăptămânală apărută la Bucureşti (cu întreruperi) între 11 octombrie 1858 şi martie 1865. Şi-a schimbat titlul în „Independinţa” (25 octombrie–29 noiembrie 1860 şi 13 aprilie 1861–1 ianuarie 1862) şi „Independinţa română” (22 noiembrie 1862–23 noiembrie 1863). În 1860, fiind suprimată, a fost înlocuită de „Uniunea română”, scoasă de Radu Ionescu (15 februarie–8 aprilie 1861). Redactor responsabil a fost Dimitrie Bolintineanu, urmat de Radu Ionescu, de Pantazi Ghica şi de Gr. H. Grandea. <span class="CharOverride-1">D.</span>, apărută în focul luptei pentru Unire, îşi propunea „a sprijini naţia şi ideile progresiste potrivit cu trebuinţele ţării” şi a dus o susţinută campanie de lămurire a opiniei publice asupra importanţei actului Unirii. Articolele erau scrise, majoritatea, de D. Bolintineanu. El deţinea, ca şi la „Popolul suveran”, rubrica „Bucureşti” căreia, de la numărul 16, i-a dat titlul „Principatele Unite”. Alegerea de deputaţi pentru adunarea care urma să hotărască persoana domnitorului, lărgirea dreptului de vot, libertatea tiparului sunt subiectele principale. Gazeta a anunţat cu entuziasm ştirea alegerii lui Al. I. Cuza ca domn al Moldovei, tipărind şi discursul rostit de M. Kogălniceanu cu acest prilej. Când Al. I. Cuza este ales domn şi în Ţara Românească, Bolintineanu elogiază evenimentul (<span class="CharOverride-2">O pagină frumoasă în istoria ţării</span>). Publicaţia l-a susţinut pe domnitor în toate reformele întreprinse (reorganizarea armatei, secularizarea moşiilor mănăstirilor închinate, împroprietărirea ţăranilor), prin paginile lui Ion Ghica (<span class="CharOverride-2">Reflecţii politice</span>), Cezar Bolliac (<span class="CharOverride-2">Unitatea României)</span>, Radu Ionescu (<span class="CharOverride-2">Unirea, o eră de progres)</span> şi reluând studiul lui N. Bălcescu <span class="CharOverride-2">Despre starea soţială a muncitorilor plugari în Principatele Române în deosebite timpuri</span>. Poezia publicată <span class="CharOverride-2">– </span>Mihail Zamphirescu, C.D. Aricescu, Gr. H. Grandea, care debutează aici în 1859, I.C. Fundescu, G.G. Meitani, Gr. Serrurie <span class="CharOverride-2">–</span> e angajată, direct legată de imperativele epocii, dar adesea deficitară sub raport artistic. N.T. Orăşanu şi G. Sion cultivă fabula, D. Bolintineanu tipăreşte relatarea unei călătorii în Bulgaria, câteva legende istorice (<span class="CharOverride-2">Dumbrava Roşie, Dragomir şi cetatea lui Radu Negru</span>), dialogul în versuri <span class="CharOverride-2">Apa Dâmboviţei către apa Oltului</span> şi romanul <span class="CharOverride-2">Doritorii nebuni</span>, rămas neterminat, Radu Ionescu (semna Radion sau Quineva) vine cu balada <span class="CharOverride-2">Ursitorile</span>, oda <span class="CharOverride-2">Străbunii</span>, nuvela <span class="CharOverride-2">O zi de fericire.</span> Sunt prezentate poezii de Gr. Alexandrescu şi M. Zamphirescu. Apare romanul <span class="CharOverride-2">Don Juanii din Bucureşti</span> (nesemnat, atribuit ulterior lui Pantazi Ghica şi deopotrivă lui Radu Ionescu), precedat de o scrisoare cu interesante consideraţii asupra genului. N. Filimon comentează spectacolele de operă ale teatrului italian, iar Radu Ionescu, N. Strădescu şi Pantazi Ghica susţin rubrica „Teatrul Naţional”. În cadrul rubricii „Literatura română” Radu Ionescu prezintă scrierile lui G. Baronzi şi traducerea lui C. Aristia din <span class="CharOverride-2">Iliada</span> lui Homer. El condamnă moda dramelor „epileptice”, produse ale degradării romantismului, îl apreciază pe N.V. Gogol, dar şi pe V. Alecsandri, pe care îl consideră singurul creator de tipuri din dramaturgia vremii; pledând în favoarea criticii literare şi pentru încurajarea talentelor locale, cere o evaluare a operei pornind de la conceptul hegelian al frumosului ca aparenţă sensibilă a ideii (<span class="CharOverride-2">Critica literară). </span>Câteva traduceri – din Adam Mickiewicz, Horaţiu, Schiller – sunt datorate lui Gr. H. Grandea, Radu Ionescu, A. Stern. Apar, de asemenea, fragmente tălmăcite din Lessing, din <span class="CharOverride-2">Principele</span> lui Machiavelli, din Goethe (<span class="CharOverride-2">Herman şi Dorotheea</span>) şi din E.A. Poe. &#9; <span class="Semnatura">S.C.</span></p>
			<p class="Heuristica_PRIMUL_Semnat"><span class="titlu-12">DÂMBOVIŢA</span>, revistă din care a apărut un singur număr la Bucureşti, la 22 martie 1870. D. Bolintineanu încerca, redactând şi editând acest periodic, care trebuia să inaugureze o nouă serie a gazetei „Dâmboviţa”, să-şi creeze un mijloc de acţiune publicistică şi literară. Nu izbuteşte însă, nu numai fiindcă îi lipseau fondurile necesare, ci şi pentru că se schimbaseră condiţiile sociale şi chiar literare. Era o stare de fapt pe care o recunoaşte şi poetul, de vreme ce gândise revista ca pe un organ de republicări, începând cu fragmente din <span class="CharOverride-2">Manoil</span>, roman imprimat cu aproape douăzeci de ani înainte. Articolele politice sunt şi ele, deşi compuse în 1870, ecouri ale unor realităţi sociale şi politice depăşite. Studiul <span class="CharOverride-2">Poezii române. Demne de cele antice</span> expune câteva adevăruri în legătură cu poezia populară românească. Rubrica de critică literară şi versurile unor colaboratoare ocazionale sunt lipsite de interes.&#9;<span class="Semnatura"> </span><span class="Semnatura">R.Z.</span></p>
			<p class="Heuristica-PRIMUL"><span class="titlu-12">DEACONESCU</span><span class="CharOverride-1">, Ion</span> (7.III.1947, Târgu Logreşti, j. Gorj), poet, prozator, traducător. Este fiul Auricăi (n. Stănescu) şi al lui Marin Deaconescu, funcţionar. Urmează la Craiova liceul (1961–1965) și Facultatea de Filologie a Institutului Pedagogic (1965–1968), apoi Facultatea de Limba şi Literatura Română a Universităţii din Bucureşti (1968–1972). După mai mulţi ani va absolvi şi Facultatea de Drept (1997). Între 1968 şi 1977 funcţionează ca profesor în învăţământul secundar, ulterior cadru didactic la Facultatea  de Filologie din Craiova, unde în 1982 obţine titlul de doctor cu teza <span class="CharOverride-2">Teme şi discurs narativ în proza română şi iugoslavă în context european. </span>În 1993 trece<span class="CharOverride-2"> </span>la Facultatea de Drept a Universităţii craiovene, unde avansează până la gradul de profesor. Între anii 1984 şi 1990 a fost lector de limbă, cultură şi civilizaţie română la universităţile din Skopje, Novi Sad şi Belgrad, iar din 1991 conduce Editura Europa. În 2000 a fost profesor invitat în Malta. Debutează în 1968, cu poezia <span class="CharOverride-2">Pastel</span>, în ziarul „Înainte” din Craiova, dar adevăratul debut poetul consideră a fi în 1975, în „Flacăra” lui Adrian Păunescu. Mai colaborează la „Convorbiri literare”, „Manuscriptum”, „Oglinda literară”,  „Orizont”, „Ramuri”, „România literară”, „Secolul 20”, „Steaua”, „Tribuna” ş.a. Debutul editorial are loc în 1981, când va reuşi să publice, în volumul colectiv <span class="CharOverride-2">Unsprezece poeţi</span>, ciclul <span class="CharOverride-2">Aparat de fotografiat sufletul</span>, iar primul lui volum individual este <span class="CharOverride-2">Vasul de brumă</span>, apărut în 1985. În această perioadă se va lansa într-o activitate culturală intensă, desfăşurată îndeosebi în fostul spaţiu iugoslav. Traduce din Aco Šopov, Boris Višinski, Sreten Petrovici, Petre Bakevski şi îşi publică aici o serie de volume de poezii: <span class="CharOverride-2">Strigătul memoriei</span>, 1985 (în macedoneană), <span class="CharOverride-2">Mască pentru voce</span>, 1987 (în sârbă, croată) ş.a., iar unele în română. A fost distins cu Premiul Filialei Craiova a Uniunii Scriitorilor (1998, 1999) ş.a.</p>
			<p class="Heuristica-BASE">Poezia lui<span class="CharOverride-1"> D. </span>articulează o simbolistică dintr-un topos romantic. Un volum din 1995 poartă titlul<span class="CharOverride-2"> Retorica oglinzii</span>. Autorul consemna, într-un studiu dedicat lui G. Bacovia (<span class="CharOverride-2">Monolog pe mai multe voci</span>, 1996), că oglinda, sub dubla ei funcţie, de cunoaştere şi de reflectare, simbolizează visul într-o fază conştientizată, narcisiacă şi uneori angoasantă, aducând şi imaginea omului scindat: „un intrus se află în corpul meu” (<span class="CharOverride-2">Detaliu culpabil</span>)<span class="CharOverride-2">.</span> Esenţa poeziei sale izvorăște din spaimele şi contradicţiile lumii contemporane. Încă din <span class="CharOverride-2">Vasul de brumă</span> <span class="CharOverride-1">D.</span> cocheta cu „viziuni pictate” în manieră parnasiană, cu rădăcini macedonskiene sau pillatiene, nu întâmplător un volum din 1986 intitulându-l <span class="CharOverride-2">Eternitatea clipei. </span>În <span class="CharOverride-2">Grădina din pustiu </span> (1997) se află elemente ce trimit la Lucian Blaga, într-un efort de depăşire a locurilor comune. Treptat, <span class="CharOverride-1">D.</span> părăseşte „înfiorările livreşti” (<span class="CharOverride-2">Şi dacă</span>, <span class="CharOverride-2">Miss Pogany</span>, <span class="CharOverride-2">Mirare</span>, <span class="CharOverride-2">Recitindu-l pe Homer</span>), mergând spre interogaţie şi spre „strigătul” cunoaşterii de sine, călcând în picioare propriile cuvinte, cum se exprimă într-un text cu valenţe de artă poetică (<span class="CharOverride-2">Vorbeşte, strigă, urlă</span>) din volumul <span class="CharOverride-2">Sărbătoarea pierderii </span> (2001). O undă de tristeţe îl încearcă pe poet, care cultivă simbolistica lacrimei în teama sa de însingurare: „Să fii oglindă/ şi nimeni/ să nu privească în ea” (<span class="CharOverride-2">Proba de singurătate</span>). În versurile târzii din <span class="CharOverride-2">Osândirea poetului </span> (2011) dominantă rămâne teama de Cuvânt (în sensul biblic). Ca romancier, în<span class="CharOverride-2"> </span> <span class="CharOverride-2">Ademenirea </span>(1995), ce pare să aparţină literaturii de sertar, <span class="CharOverride-1">D. </span>exploatează o structură des vizitată: povestirea în povestire. Poetul, ajuns nu se ştie cum în „umbra turnului Eiffel”, este un fel de confident, întâi al unui Doctor, apoi al unui Sculptor. Fiecare îşi deapănă amintirile, explicându-şi stabilirea în Franţa. Personajele feminine sunt toate apariţii vaporoase şi vulnerabile. O acţiune propriu-zisă nu există, iar figurile sunt abia schiţate, totul legându-se în comentariul autorului care, fără a cădea în senzual, analizează traseele unor destine. Un volum de proză, <span class="CharOverride-2">Garderobierul</span> (2009), este suprasaturat de lirismul funciar al scriitorului. <span class="CharOverride-1">D. </span> a mai publicat studii privind limbajul politic, cultura politică, relaţiile internaţionale etc.</p>
			<p class="Heuristica___mici"><span class="CharOverride-3">Scrieri</span><span class="CharOverride-1">: </span><span class="CharOverride-2">Vasul de brumă</span>, Bucureşti, 1985; <span class="CharOverride-2">Eternitatea clipei</span>, Craiova, 1986; <span class="CharOverride-2">Poezie şi epocă,</span> Novi Sad, 1988; <span class="CharOverride-2">Gramatica întâmplării</span>, Craiova, 1991; <span class="CharOverride-2">Ademenirea</span>, Brâncoveni, 1995; <span class="CharOverride-2">Retorica oglinzii</span>, Bucureşti, 1995; <span class="CharOverride-2">Monolog pe mai multe voci</span>, Iaşi, 1996; <span class="CharOverride-2">Retorică. Oratoria greacă şi latină</span>, Craiova, 1996; <span class="CharOverride-2">Grădina din pustiu</span>, Craiova, 1997; <span class="CharOverride-2">Cioran sau Mântuirea prin negare</span>, Craiova, 1998; <span class="CharOverride-2">Rana întunericului</span>, Craiova, 1998; <span class="CharOverride-2">Dacă m-aş fi aruncat în Sena…</span>(convorbiri cu Emil Cioran), pref. George Astaloş, Craiova, 2000; <span class="CharOverride-2">Arheologia lecturii</span>, Craiova, 2001; <span class="CharOverride-2">Mărturisiri recuperate</span>, Craiova, 2001;<span class="CharOverride-2"> Poeme</span>, Drobeta-Turnu Severin, 2001; <span class="CharOverride-2">Sărbătoarea pierderii</span>, postfaţă George Astaloş, Bucureşti, 2001; <span class="CharOverride-2">Melancolia oglinzii</span>, Craiova, 2002; <span class="CharOverride-2">Interferenţe critice</span>, Craiova, 2003; <span class="CharOverride-2">Ecou inutil</span>, Craiova, 2004; <span class="CharOverride-2">20 de poezii</span>, Pančevo, 2005; <span class="CharOverride-2">Interferenţe culturale</span>, Craiova, 2007; <span class="CharOverride-2">Nada</span>, Craiova, 2007; <span class="CharOverride-2">Garderobierul</span>, Cluj-Napoca, 2009; <span class="CharOverride-2">Osândirea poetului</span>, Cluj-Napoca, 2011. <span class="CharOverride-1">Ediţii, antologii:</span> <span class="CharOverride-2">Poeţi olteni (1944–1980)</span>, pref. Marin Sorescu, Craiova, 1982; Emil Cioran, <span class="CharOverride-2">Pseudopoeme</span>, Craiova, 1999; Slavco Almăjan, <span class="CharOverride-2">Somnul oglinzii</span>, Craiova, 2003,<span class="CharOverride-2"> Spirala de piatră</span>, Craiova, 2003; <span class="CharOverride-2">Antologia poeziei româneşti din Serbia</span>, Craiova, 2003; <span class="CharOverride-2">Antologia poeziei europene contemporane</span>, pref. edit., Craiova, 2006 (în colaborare cu Aurel Rău). <span class="CharOverride-1">Traduceri:</span> Aco Šopov, <span class="CharOverride-2">Naşterea cuvântului</span>, Cluj-Napoca, 1981;<span class="CharOverride-2"> Poezie şi umanitate</span>, introd. trad., pref. N. Matevski, Cluj-Napoca, 1986 (în colaborare cu Al. Căprariu); Boris Višinski, <span class="CharOverride-2">Curcubeul</span>, pref. trad., Bucureşti, 1989; Sreten Petrovici, <span class="CharOverride-2">Moara de vise</span>, Craiova, 1989; Petre Bakevski, <span class="CharOverride-2">Poeme</span>, Craiova, 1989; Florica Ştefan, <span class="CharOverride-2">Experienţa nonpoetică</span>, Novi Sad, 1990; George Astaloş, <span class="CharOverride-2">Robespierre</span>, Drobeta-Turnu Severin, 1991; Mimmo Morina, <span class="CharOverride-2">Morettimo</span>, Craiova, 2000; Oliver Friggieri, <span class="CharOverride-2">Ritual în amurg</span>, Craiova, 2001; Casimiro de Brito, <span class="CharOverride-2">Caligrafii</span>, Craiova, 2001; Eugenio de Andrade, <span class="CharOverride-2">Ruinele amintirii</span>, Craiova, 2001; Karol Wojtyla (Ioan Paul al II-lea), <span class="CharOverride-2">Poezii</span>, Craiova, 2001. </p>
			<p class="Heuristica___m_RPR"><span class="CharOverride-1">Repere bibliografice:</span> Blaje Koneski, <span class="CharOverride-2">Ion Deaconescu. Spre zilele copilăriei</span>, CL, 1982, 5; Al. Raicu, <span class="CharOverride-2">Viziuni pictate pe un vas de brumă</span>, R, 1985, 8; Bucur Demetrian, <span class="CharOverride-2">Un univers al nostalgiei</span>, R, 1987, 4; Maria Tereza Lajolo, <span class="CharOverride-2">Proba de singurătate</span>, „Arenaria” (Palermo), 1993, 25–27; Mihai Cantuniari, <span class="CharOverride-2">La Gramática del aconteciemiento</span>, „Nouvelle Europe” (Luxemburg), 1992–1993, 74–77;  Iancu Tănăsescu, <span class="CharOverride-2">„Ademenirea”</span>, ST, 1995, 4–5; Al. Lungu, <span class="CharOverride-2">Poet polivalent</span>, „Argos” (Bonn), 1997, 15; Alexandru Pintescu, <span class="CharOverride-2">Labirintul oglinzii</span>, PSS, 1997, 3–4; <span class="CharOverride-2">Dicţ. scriit. rom., </span>II, <span class="CharOverride-2">42–43</span>; Voncu, <span class="CharOverride-2">Secvenţe</span>, II, <span class="CharOverride-2">86–</span>87; George Astaloş, <span class="CharOverride-2">Ion Deaconescu</span>, „Oglinda literară”, 2003, 17. &#9; <span class="Semnatura">S.I. </span></p>
			<p class="Heuristica-PRIMUL"><span class="titlu-12">DEAL</span><span class="CharOverride-1">, Alexandru</span> (pseudonim al lui Alexandru Hegheş; 17.III.1946, Arad), prozator. Este fiul Profirei Hegheș (n. Rusu), coristă la Filarmonica Banatul, şi al lui Alexandru Hegheş, profesor universitar. A urmat, în Timişoara, o şcoală profesională de arte (1960–1964) şi  Liceul de Arte Plastice la cursuri fără frecvenţă (1972–1974). A practicat diverse meserii: frezor, strungar, corector la Întreprinderea Poligrafică Banatul etc. A debutat în 1963 la „Amfiteatru” și a mai colaborat la „România literară”, „Orizont”, „Luceafărul” ş.a., publicând aici şi pagini din romanul <span class="CharOverride-2">Întoarcerea peregrinilor</span>, rămas în manuscris.</p>
			<p class="Heuristica-BASE"><span class="CharOverride-1">D.</span> a debutat editorial cu un roman, <span class="CharOverride-2">Nisip</span>, apărut în 1968, bine primit de critică, mai ales pentru distanţarea faţă de atitudinea şi structura prozei oficiale a acelor ani. Personajul principal, Luca, este un tânăr în formare. Spre deosebire de fratele său, nu vrea să se conformeze mecanismelor administrative şi sociale, devenind astfel un inadaptabil, mereu în conflict cu ceilalţi. Locul în care trăieşte, fie că e vorba de uzină sau de şantier, îi dă posibilitatea de a cunoaşte oameni diferiţi, care încearcă să-i impună valorile lor şi adevăruri pe care el le respinge obstinat. Luca „este un <span class="CharOverride-2">străin</span>, pentru că problema opţiunii, la el, pune în mişcare infinite mecanisme şi resorturi lăuntrice, caracterizate printr-un soi de reticenţă şi ezitare” (Al. Ruja). Din aceeaşi familie spirituală face parte şi Octav, personajul în jurul căruia se construieşte cel de-al doilea roman, <span class="CharOverride-2">Laşii</span> (1971; Premiul Asociaţiei Scriitorilor din Timişoara). Protagonistul e un înstrăinat în conflict nu doar cu profesorii, dar şi cu propriul tată, ciudatul Golm, sau cu mama sa. Starea de contrarietate, furie şi revoltă îi este caracteristică. Şi el se află într-o continuă căutare, singura ce pare a-l înţelege fiind sora lui; schimbul epistolar dintre fraţi are nu doar rolul de a îmbogăţi tehnicile narative, ci şi pe acela de a separa mai clar cele două lumi, ale celor două vârste. Dar ambele romane sunt lipsite de un fir narativ clar, remarcându-se o tendinţă de a complica epicul, o intruziune a poematicului, o pendulare între dialog şi monolog, ceea ce face ca lectura să fie uneori dificilă. În <span class="CharOverride-2">Anotimpul făgăduinţei</span> (1975) autorul se orientează spre o proză de notaţie, personajul central fiind tot un individ care nu acceptă suficienţa, conformismul şi, în consecinţă, compromisul. <span class="CharOverride-1">D.</span>, ale cărui romane sunt publicate pe parcursul a mai puţin de un deceniu, a vrut să transpună întreaga complexitate a unor situaţii şi trăiri dilematice, fără a stăpâni totdeauna suficient tehnicile narative.</p>
			<p class="Heuristica___mici"><span class="CharOverride-3">Scrieri</span><span class="CharOverride-1">: </span><span class="CharOverride-2">Nisip</span>,<span class="CharOverride-2"> </span>Bucureşti, 1968; <span class="CharOverride-2">Laşii</span>, Bucureşti, 1971; <span class="CharOverride-2">Anotimpul făgăduinţei</span>,<span class="CharOverride-2"> </span>Bucureşti, 1975.</p>
			<p class="Heuristica___m_RPR"><span class="CharOverride-1">Repere bibliografice:</span> Valeriu Cristea, <span class="CharOverride-2">Cronica debuturilor</span>, AFT, 1968, 34; Magdalena Popescu,<span class="CharOverride-2"> „Nisip”</span>, RL, 1968, 41; Mircea Muthu, <span class="CharOverride-2">„Nisip”</span>, ST, 1968, 11; Sanda Radian, <span class="CharOverride-2">„Laşii”</span>, VR, 1971, 9; Ciobanu, <span class="CharOverride-2">Panoramic</span>,<span class="CharOverride-2"> 206–210</span>; Sorin Titel, <span class="CharOverride-2">Un roman al vârstei tinere</span>, RL, 1975, 42; Eugen Dorcescu, <span class="CharOverride-2">Proza lui Alexandru Deal</span>, O, 1977, 1; Iorgulescu, <span class="CharOverride-2">Scriitori</span>, <span class="CharOverride-2">189–199</span>;<span class="CharOverride-2"> </span>Cosma, <span class="CharOverride-2">Romanul</span>, I, <span class="CharOverride-2">266–267</span>; Ruja, <span class="CharOverride-2">Parte</span>,<span class="CharOverride-2"> </span>I,<span class="CharOverride-2"> 102–107</span>; <span class="CharOverride-2">Dicţ. scriit. rom.</span>,<span class="CharOverride-2"> </span>II, <span class="CharOverride-2">43–44</span>; <span class="CharOverride-2">Dicţ. Banat</span>, <span class="CharOverride-2">230–232.</span> &#9;  <span class="Semnatura">A.Ct.</span></p>
			<p class="Heuristica-PRIMUL"><span class="titlu-12">DEBOVEANU</span><span class="CharOverride-1">, Aurel </span>(5.VII.1929, Turnu Măgurele – 15.II.1999, București), prozator. Este fiul Niculinei și al lui Stan Dăboveanu, militar de carieră. Urmează cursul primar și gimnazial, apoi liceul comercial în orașul natal. Absolvent în 1953 al Academiei de Ştiinţe Economice din Leningrad, în 1967 îşi ia doctoratul în economie; funcţionează apoi, până la pensionare, în Ministerul de Finanţe, iar în perioada 1969–1974 ca redactor-şef al „Gazetei finanţelor”. Debutează literar la „Tribuna” în 1963. Mai colaborează la „Iaşul literar”, „Luceafărul”, „Steaua”, „Cronica”, „Ateneu”, „România literară” ş.a.</p>
			<p class="Heuristica-BASE">Încă de la început <span class="CharOverride-1">D.</span> se dovedeşte un prozator preocupat de contemporaneitate, oprindu-se la conflicte ce pot lua naştere într-o colectivitate dominată de laşitate şi conformism. Primul volum, <span class="CharOverride-2">Miss ’65</span> (1967), alcătuit din schiţe şi nuvele, cuprinde în germene tematica abordată ulterior şi în romanele<span class="CharOverride-2"> Vacanţa mea la Bucureşti </span>(1969) şi <span class="CharOverride-2">Luni, după viscol</span> (1971), care reiau nu doar nucleele epice, ci, uneori, chiar şi personajele din proza scurtă. Cumva, această circulaţie de la o carte la alta conferă scrierilor o unitate despre care, pe de o parte, ar fi greu să nu se vorbească, dar care, pe de altă parte, dă impresia de sărăcie imaginativă. <span class="CharOverride-2">Vacanţa mea la Bucureşti</span>, roman scris alert, dezinvolt, narează avatarurile unui proaspăt absolvent de liceu în efortul de a se integra într-un colectiv de muncă. Birocraţia, conformismul, carierismul unor funcţionari rutinaţi provoacă revolta (e drept, doar verbală) a protagonistului, care ar fi intrat într-un conflict acut cu direcţia dacă un fapt de natură strict personală, familială, nu l-ar fi salvat. Deşi întâmplările sunt grave, putând comporta consecinţe dintre cele mai dramatice, tonul narativ este bonom, ironic jovial, justificat întrucâtva de vârsta personajului central. În <span class="CharOverride-2">Luni, după viscol</span> autorul propune o posibilă continuare a primului roman. Protagonistul este de fapt, ca structură interioară şi atitudine civică, fostul absolvent de liceu ajuns inginer. Specialist merituos, numit consilier economic al unui trust de construcţii, el nu vrea să facă nici un fel de concesie formalismului, birocraţiei, devenind astfel o persoană indezirabilă într-o colectivitate coruptă şi imorală. Retrogradat, calomniat, discreditat, dat afară din trust, părăsit de familie, în esenţă victimă a propriei sale consecvenţe principiale, el trăieşte acut sentimentul alienării, al neîncrederii în sine, dar mai ales în semeni. Finalul cărţii încearcă, neconvingător, să sugereze posibilitatea reintegrării lui între cei ce şi-ar fi recunoscut vina. Din păcate, fibra de prozator a lui <span class="CharOverride-1">D.</span> s-a dovedit mai puţin puternică decât promitea.</p>
			<p class="Heuristica___mici"><span class="CharOverride-3">SCRIERI</span><span class="CharOverride-1">: </span><span class="CharOverride-2">Miss ’65</span>, Bucureşti, 1967; <span class="CharOverride-2">Vacanţa mea la Bucureşti</span>, Bucureşti, 1969; <span class="CharOverride-2">Luni, după viscol</span>, Bucureşti, 1971.</p>
			<p class="Heuristica___m_RPR"><span class="CharOverride-1">Repere bibliografice:</span> Constantin Crişan,<span class="CharOverride-2"> „Miss ’65”</span>, LCF, 1967, 28; H. Zalis, „<span class="CharOverride-2">Miss ’65</span>”, VR, 1967, 10; Magda Ursache, <span class="CharOverride-2">„Vacanţa mea la Bucureşti”</span>, CRC, 1969, 15; Al. Dobrescu,<span class="CharOverride-2"> „Luni, după viscol”</span>, CRC, 1971, 17; Nicolae Balotă, <span class="CharOverride-2">„Luni, după viscol”</span>, RMB, 1971, 23; Nicolae Balotă, <span class="CharOverride-2">„Luni, după viscol”</span>, RL, 1971, 23; Popa, <span class="CharOverride-2">Dicţ. lit. </span>(1971),<span class="CharOverride-2"> 184–185</span>; Cristea, <span class="CharOverride-2">Teleorman</span>,<span class="CharOverride-2"> 142. &#9; </span><span class="Semnatura">D.Gr.</span></p>
			<p class="Heuristica_PRIMUL_Semnat"><span class="titlu-12">DECALOG</span>, revistă apărută la Bucureşti, bilunar, de la 5 aprilie 1936 până la 16 iunie 1940, cu subtitlul „Îndreptar creştin, politic şi social”. Redactor responsabil este Vasile Fluieraş, apoi director este Eugen Potoran, înlocuit cu Coriolan Gheţie. Din 24 decembrie 1936 publicaţia îşi schimbă titlul în „Decalogul”, având subtitlul „Gazetă de atitudine creştină”. Din 10 aprilie 1937 periodicul, de orientare religioasă greco-catolică, devine săptămânal, iar din 15 iunie 1938 redevine bilunar. Rubrici mai importante: „Îndreptar”, „Probleme sociale”, „Documente”, „Politica”, „Străinătatea”. Publică poezie Ion Şiugariu (<span class="CharOverride-2">Tristeţi de toamnă, Gând, Elegie, Sârg, Sonet tânăr, Geremia da Valacchia</span>)<span class="CharOverride-2">, </span>Ştefan Baciu (<span class="CharOverride-2">Plimbarea-n zi de vară</span>)<span class="CharOverride-2">, </span>Vintilă Horia (<span class="CharOverride-2">Cântec de muritor</span>)<span class="CharOverride-2">, </span>Mihai Beniuc (<span class="CharOverride-2">Apleacă-te lin), </span>V. Voiculescu (<span class="CharOverride-2">Curcubeul</span>), Teohar Mihadaş (<span class="CharOverride-2">Închinare</span>), Vasile Flueraş, Iulian Popa, George Petcu, E. Ar. Zaharia, Ion Creţu, Marcel Olinescu, Ioan Tudose, D. Karnabatt, Al. Tzigara-Samurcaş, George Dumitrescu. Proza este reprezentată prin Dumitru Rugină, Ioan Tudose, Vasile Flueraş. Constantin Noica publică eseul <span class="CharOverride-2">O lecţie pentru omul contemporan</span>, Al. Husar se ocupă de școala de la Barbizon, dar adresează şi un îndemn privind întoarcerea la literatură;<span class="CharOverride-2"> </span>Victor V. Moiş referă despre simbolism ca „reacţiune antiraţională”, iar Sabin Pop despre Iisus în cultura românească. De literatura română se ocupă Iulian Gr. Popa (<span class="CharOverride-2">Mihai Eminescu, Octavian Goga, Nicolae Iorga), </span>Elie Dăianu (<span class="CharOverride-2">Viaţa zbuciumată a lui Gheorghe Şincai, Candela nestinsă a lui T. Cipariu, Timotei Cipariu, poet, Octavian Goga şi „Tribuna”</span>), Coriolan Gheţie (<span class="CharOverride-2">Lucian Blaga</span>), D. Karnabatt (<span class="CharOverride-2">Alexandru Macedonski, poetul</span>), Louis Barral (<span class="CharOverride-2">Iulia Hasdeu</span>), Al. Husar (<span class="CharOverride-2">Alexandru Vlahuţă, Ion Creangă</span>)<span class="CharOverride-2">, </span>V. Flueraş (<span class="CharOverride-2">Vasile Voiculescu</span>). Numerele 113–114/1940 publică fragmente din <span class="CharOverride-2">O scrisoare a domnişoarei Elena Văcărescu</span>, care apără memoria Anei de Noailles de acuzele de neromânism. Se remarcă medalioanele dedicate de Laurenţiu Fulga scriitorilor Lucia Demetrius, Radu Gyr, Emil Giurgiuca, Camil Petrescu, Ion Şiugariu, Adrian Maniu, Aron Cotruş, Mihai Beniuc, Octav Şuluţiu, Ştefan Baciu. De literatura universală se ocupă Gh. Frenţiu (<span class="CharOverride-2">Revoluţia interioară a lui Manzoni, Contesa de Noailles, Chesterton, cavalerul crucii</span>), Coriolan Gheţie (<span class="CharOverride-2">Charles Péguy</span>), Ion Pillat (<span class="CharOverride-2">Francis Jammes</span>), Radu Patrulius (<span class="CharOverride-2">Romanul american</span>) şi Barbu Brezianu (<span class="CharOverride-2">Ronsard şi România</span>). Cronica literară o susţin Ion Şiugariu, Pompiliu Preca, Ioan Tudose, Pavel Zisu. Cartea străină face obiectul articolelor lui Ion Gh. Bădică, în timp ce Marcel Olinescu semnează cronica plastică, iar I.V. Suciu cronica dramatică şi cinematografică. Se publică în traducere un fragment din <span class="CharOverride-2">Viaţa lui Iisus</span> de François Mauriac. Vintilă Horia dă o versiune din Nicola Moscardelli (<span class="CharOverride-2">Pârâul</span>), Ion Pillat şi N.I. Herescu semnează transpuneri din Francis Jammes (<span class="CharOverride-2">Doar muncile, Rugăciune ca să merg la rai cu asasinii</span>), iar Al. Husar traduce un sonet<span class="CharOverride-2"> </span>de Sainte-Beuve. &#9; <span class="Semnatura">M.V.</span></p>
			<p class="Heuristica-PRIMUL"><span class="titlu-12">DECUBLE</span><span class="CharOverride-1">, Gabriel H. [Horațiu]</span> (29.V.1968, Sângeorz Băi), poet, germanist, traducător. Este fiul Doinei Decuble (n. Pop), tehnician chimist, și al lui Victor Decuble, tehnolog chimist. Urmează la Onești școala generală și Liceul Industrial nr. 4 (absolvit în 1986), apoi cursuri de germanistică la Facultatea de Litere a Universității „Al. I. Cuza” din Iași  și la Universitatea „Albert-Ludwig” din Freiburg im Breisgau, obținând licența în 1992 la Iași. Intră în învățământul universitar, la Catedra de germanistică de la facultatea absolvită, lucrând până în 2006, cu o întrerupere (1999–2001), când e lector de limba și literatura română la Institut National des Langues et Civilisations Orientales (Paris), apoi se transferă la Universitatea din București, Departamentul de Limbi și Literaturi Germanice, în calitate de lector;  promovează conferențiar în 2012, când devine și directorul acestui departament. Beneficiază, în paralel cu activitatea didactică, de pregătire doctorală în studii de medievistică, germanistică modernă și limbi clasice la Universitatea „Albert-Ludwig” din Freiburg im Breisgau (1995–1999), unde își susține în 2001 teza în medievistică, și la École Pratique des Hautes Études din Paris (1999–2001), precum și de burse (printre care DAAD, Konrad-Adenauer-Stiftung, New Europe College) și stagii de perfecționare.  Debutează la „Dialog” în 1988 cu ciclul <span class="CharOverride-2">Sonete către cei din stirpea lui Diomede</span>, iar editorial în 2001 cu volumul <span class="CharOverride-2">Epistole... și alte poeme</span>. Mai colaborează la „Cronica”, „Timpul”, „Cuvântul”, „Observator cultural”, „Orizont”, „Vatra”, „Poesis International”, „Euresis”, „Transcarpathica. Germanistisches Jahrbuch Rumänien”, „Southeastern”, „New Europe College Yearbook”, „Archaeus”, „Jassyaer Beiträge zur Germanistik” ș.a. Este membru al unor asociații precum Societatea Germaniștilor din România, Weimarer Goethe-Gesellschaft, Autorenkreis der Bundesrepublik ș.a. Reprezentant, din 1998, al ieșeanului Club 8, grupare a tinerilor scriitori, editează antologia de proze <span class="CharOverride-2">Cartea roz a comunismului</span> (2004).  A fost distins cu Premiul Asociației Scriitorilor din Iași (2001) și cu Premiul de Excelență al Centrului Goethe din același oraș (2001).</p>
			<p class="Heuristica-BASE">Formația  cărturărească a lui <span class="CharOverride-1">D.</span>, a cărei devenire – mărturisită – se datorează lui Constantin Noica, prin îndemnul la studierea germanisticii, a limbilor clasice și a filosofiei, își produce efectele și asupra poeziei sale. Esențial livrești, în egală măsură asimilând experiența Antichității și a postmodernismului, poemele ascultă de „daimonul” interior, de afinități elective intelectuale și temperamentale. Prima plachetă, <span class="CharOverride-2">Epistole... și alte poeme</span>, pastișează formele  antice, îndeosebi epistola și epigrama, în care se întâlnesc, cum s-a remarcat, erudiția și virtuozitatea textuală cu imixtiunea biograficului și păstrarea vechii prozodii latine: „nici doctus, nici vates, nici faber nu-mi sunt hipostază,/ ci toate, deodată, le-ascund și le-arăt în nedumerită partidă cu măști,/ reflex de punere-n scenă a justei de sine cunoașteri”. Histrionic, ascuns în spatele măștilor, eul liric desfășoară versatile rafinamente, între ludic și satiric, senzualitate și agresivități: „cu Eros să mă-ntrec în zaruri nu mi-am propus, Rhodope;/ el te va dărui, știam, unui războinic aprig,/ iar harfa mi-o va sfărâma de scuturi./ dar nu vedeam, naiv, acest prinos pe mâna unei cohorte-ntregi”. În <span class="CharOverride-2">Eclectica</span> (2007) <span class="CharOverride-1">D.</span> renunță total  la formele vechi. Poemul, amplu,  se dezarticulează, se deconstruiește, înglobând impresii și fragmente extrem de disparate, mizând pe virtuțile parodiei demitizante a clișeelor de orice natură. Abundă aluziile savante, pentru inițiați, ca în ciclul <span class="CharOverride-2">Poetologie apofatică</span> (de pildă, în <span class="CharOverride-2">Dialogul surzilor</span>, se fac referiri la teoria receptării a lui Wolfgang Iser, în <span class="CharOverride-2">Interviu</span> sunt invocați  Martin Heidegger și Fritz Mauthner, filosof al limbajului, în alt text, <span class="CharOverride-2">Intermort</span>, încercările „mamei  omida”  de a invoca duhul poetului sfârșesc  hilar: „domnu’ istoric și critic literar, coane,/ mai pune o sută, că nu răspunde...”). În genere, impresia e de eclectism manierist și vervă, de divertisment de cărturar ce-și îngăduie  din când în când un răgaz. Ca germanist, <span class="CharOverride-1">D. </span>se înscrie în avangarda cercetării românești de specialitate, investindu-se în domenii ce implică  interdisciplinaritate, extremă curiozitate științifică, regândirea și reformularea unor teritorii deja „clasate” sau mult bătute. Lucrare de teorie a genurilor, <span class="CharOverride-2">Die hagiographische Konvention. Die Konstituierung der Heiligenlegende als literarische </span><span class="CharOverride-2">Gattung. Unter besonderer Berücksichtigung des Alexius-Legende </span>(2002) aduce în discuție problema hagiograficului în definirea legendei ca specie, pe baza unui corpus de texte literare despre sfinți care îl au ca punct de plecare pe Alexius, subiect de circulație medievală europeană. Din decelarea, din perspectivă structuralistă, a inventarului ideologic  care alcătuiește <span class="CharOverride-2">communio sanctorum</span>,<span class="CharOverride-2"> </span>precum și din luarea în considerare a stereotipurilor narative și semantice ca elemente ale constituirii speciei, se constată o continuă transformare a legendei hagiografice, în funcție de contextul istoric, în interacțiunile multiple cu mediul socio-literar. Convenția hagiografică, susține autorul, descrie mobilitatea legendei, combinarea segmentelor ei autonome ca joc de ansamblu între constante și variabile, fără a putea revendica însă statutul de model poetic, presupunând analizarea unor corpusuri hagiografice mult mai ample; ea funcționează ca un fel de <span class="CharOverride-2">pro forma </span>a conceptului uzual de legendă. O „contribuție românească valoroasă” (George Guțu) se dovedește a fi studiul hermeneutic <span class="CharOverride-2">„Und es immer schlimmer machen...”. Nietzsches philosophischer Entbildungsroman </span>(2012), în care <span class="CharOverride-1">D. </span>deplasează accentul de la metafizică spre retorica, estetica și epistemologia scrierilor lui Nietzsche. Considerată ca roman antiinițiatic (<span class="CharOverride-2">Entbildungsroman</span>), în viziunea exegetului opera nietzscheană este argumentată prin conceptele negative conforme criticismului său (depersonalizare, despațializare, detemporalizare, delingualizare ș.cl.), inspirate de apofatica teologico-mistică și realizate în forme literare destructurante, precum aforismul, fragmentul, pseudoautobiografia ș.a. În capitolul final se face o consistentă analiză, actualizată și bibliografic, a receptării scrierilor filosofului și a consecințelor asupra literaturii și culturii mondiale. Pentru <span class="CharOverride-1">D.</span>,  actul traducerii implică regândirea textului și interpretarea lui în limba-țintă, ținând seama de echivalența dintr-o limbă sintetică în una analitică precum româna. De pildă, tălmăcind tratatele din germana medievală ale lui Johannes Eckhardt (<span class="CharOverride-2">Despre omul nobil</span>, <span class="CharOverride-2">cupa din care bea regele</span>, 2007), se confruntă, cum avertizează în nota introductivă, fie cu plasticitatea limbajului, riscul fiind acela „de a sacrifica metaforica luxuriantă a originalului în favoarea clarității”, fie cu repetiții, inacceptabile în românește, cu grija, în transpunerea variantelor, de a evita  pleonasmul. Păstrează retorica patetică, motivată prin opera de predicator a lui Eckhardt (alternanțe bruște, stil direct, exortativ, anacolut), care dă expresivitate orală frazei. Preocupările pentru filosofia germană se concretizează și în realizarea unei antologii de texte eristice din Schopenhauer, idee în sine interesantă. De asemenea, este unul din cotraducătorii tratatului lui Theodor Adorno, <span class="CharOverride-2">Teoria estetică </span>(2005). A mai transpus poeți contemporani, de preferință novatori, precum austriacul Ernst Jandl, cunoscut pentru poemele sale dadaiste și expresioniste, experimentând deconstrucția limbajului; a alcătuit (în colaborare) o antologie din lirica lui Oskar Pastior, „virtuoz al paradoxului”, cum a fost numit.</p>
			<p class="Heuristica___mici"><span class="CharOverride-1">SCRIERI:</span><span class="CharOverride-2"> Epistole... și alte poeme</span>, Iași, 2001; <span class="CharOverride-2">Die hagiographische Konvention. Die Konstituierung der Heiligenlegende als literarische Gattung. Unter besonderer Berück&#173;sichtigung des Alexius-Legende</span>, Konstanz, 2002; <span class="CharOverride-2">Eclectica</span>, București, 2007; <span class="CharOverride-2">„Und es immer schlimmer machen.” Nietzsches philosophischer Entbildungsroman</span>, postfață George Guțu, București, 2012. <span class="CharOverride-1">Traduceri:</span> <span class="CharOverride-2">Dicționarul religiilor</span>, coordonator Alfred Bertholet, Iași, 1995 (în colaborare cu Hans von Campenhausen); Peter Huchel, <span class="CharOverride-2">Der Garten des Theophrast – Grădina lui Theophrast</span>, ed. bilingvă, pref. Alexander Rubel, Pitești, 2004; Theodor Adorno, <span class="CharOverride-2">Teoria estetică</span>, postfață și coordonare Andrei Corbea, Pitești, 2005 (în colaborare cu Andrei Corbea și Cornelia Eșianu); Peter Handke, <span class="CharOverride-2">Don Juan (povestit de el însuși)</span>, Pitești, 2006 (în colaborare cu Corina Bernic); Rudolf Windisch, <span class="CharOverride-2">Studii de lingvistică și filologie românească</span>, îngr. Eugen Munteanu și Oana Panaite, Iași, 2006 (în colaborare cu Dragoș Carasievici și Ioan Lihaciu);  John Fante, <span class="CharOverride-2">Drumul spre Los</span> <span class="CharOverride-2">Angeles</span>, București, 2007; Johannes Eckhardt, <span class="CharOverride-2">Despre omul nobil, cupa din care bea regele</span>, îngr. trad., pref. Anca Manolescu,  București, 2007;  Arthur Schopenhauer, <span class="CharOverride-2">Arta de a avea întotdeauna dreptate</span> <span class="CharOverride-2">sau Dialectica eristică</span>, îngr. și pref. trad., București, 2007; Reinhart Koselleck, <span class="CharOverride-2">Conceptele și istoriile lor. Semantica și pragmatica limbajului social-politic</span>, București, 2009 (în colaborare cu Mari Oruz); Oskar Pastior, <span class="CharOverride-2">Jaluzele deschise, jaluzele închise</span>, ed. bilingvă, pref. trad., București, 2010 (în colaborare cu Corina Bernic și Alexandru Al. Șahighian);  Ernst Jandl, <span class="CharOverride-2">Cele mai frumoase 100 de poeme</span>, ed. bilingvă, pref. trad., București, 2012.</p>
			<p class="Heuristica___m_RPR"><span class="CharOverride-1">Repere bibliografice:</span> Mihai Vakulovski, <span class="CharOverride-2">Poezia ca „știință” pe bune</span>, CF, 2002, 4–5; Radu Voinescu, <span class="CharOverride-2">Clasicism și postmodernism</span>, LCF, 2002, 31;  Luminița Boază, <span class="CharOverride-2">„Nici doctus, nici vates,</span> <span class="CharOverride-2">nici faber”</span>, VTRA, 2002, 11–12; Iulia Popovici, <span class="CharOverride-2">Culoarea spectrală a amintirii</span>, „22”, 2004, 3 august; Paul Cernat, <span class="CharOverride-2">Texte „reconstitutive” și zone de profunzime</span>, OC, 2004, 234; Al. Călinescu, <span class="CharOverride-2">Exerciții de memorie</span>, ATN, 2004, 7; Codrin Liviu Cuțitaru, <span class="CharOverride-2">Estetica lui Adorno</span>, RL, 2005, 30; Cosmin Ciotloș, [<span class="CharOverride-2">Gabriel H. Decuble</span>]<span class="CharOverride-2">, </span>RL, 2006, 50, 2007, 47; Ovidiu Nimigean, <span class="CharOverride-2">Inerții de tranziție, altruisme &amp; bahluviuni</span> <span class="CharOverride-2">literare</span>, București, 2006, <span class="CharOverride-2">101–105</span>; Andrei Terian, <span class="CharOverride-2">Poezie după Auschwitz</span>, CLT, 2007, 47; Sorin Lavric, <span class="CharOverride-2">Ticăloasa fire umană</span>, RL, 2007, 51–52; Thomas Reiser, <span class="CharOverride-2">Doppelte Dissonanz und perpetuierte Demut</span>, „Mittellateinisches Jahrbuch”, Stuttgart, Bd. 42, 1. Heft, 2007; Al.  Cistelecan, <span class="CharOverride-2">Poezie de cărturar</span>, CU, 2008, 2; Bodiu, <span class="CharOverride-2">Evadarea</span>, <span class="CharOverride-2">86–88</span>; Marion Röbkes, <span class="CharOverride-2">Genese und Entwicklung der Heiligenlegende. Am Beispiel der</span> <span class="CharOverride-2">Alexiusvita</span>, Berlin, 2008, <span class="CharOverride-2">21–25</span>; Ana-Maria Tăut, <span class="CharOverride-2">„Jaluzele deschise, jaluzele închise”</span>, ST, 2011, 4.<span class="CharOverride-2"> &#9; </span><span class="Semnatura">G.Dn.<a id="_idTextAnchor000"></a></span></p>
			<p class="Heuristica-PRIMUL"><span class="titlu-12 CharOverride-8">DECUSARă-BOCŞAN</span><span class="CharOverride-1">, Crina</span> (27.IX.1941, Bucureşti), istoric literar, editoare. Este fiica Anei Rodica Decusară (n. Patriciu), profesoară, şi a lui Constantin Decusară, ofiţer. A absolvit  la Bucureşti liceul (1948–1959) şi Facultatea de Filologie (1959–1964), devenind preparator la Institutul de Construcţii şi profesor la Academia de Tehnică Militară. Şi-a susţinut, în 1974, teza de doctorat, <span class="CharOverride-2">Letopiseţele slavo-române înainte de Macarie</span>. În perioada postdecembristă a fost conferenţiar (1990) şi profesor (din 1998) la Universitatea Biblică din Bucureşti. A debutat cu o recenzie în „Gazeta literară” (1964) şi a mai colaborat la „Luminiţa”, „Contemporanul”, „Limbă şi literatură”, „Arici pogonici”, „Cravatele roşii”, „Cutezătorii”, „Limbile moderne în şcoală” ş.a. Este redactor-şef (din 1992) al revistei „Mesaj literar”.</p>
			<p class="Heuristica-BASE">În afara câtorva încercări, târzii, de a publica proză şi versuri, <span class="CharOverride-1">D.-B.</span> a dovedit un interes statornic pentru cercetarea vieţii şi operei Iuliei Hasdeu, din scrierile căreia a tipărit mai multe ediţii, i-a tradus în limba română paginile în limba franceză, a scos din arhive documente revelatoare, a scris cărţi dedicate ei, a înfiinţat şi conduce Asociaţia Culturală „Iulia Hasdeu” şi editura acestei asociaţii, a contribuit la amplasarea unor plăci comemorative pe imobile în care a locuit, la Paris şi la Bucureşti, autoarea volumului <span class="CharOverride-2">Bourgeons d’Avril</span>. Esenţial în demersul său critic este faptul că ia distanţă atât faţă de opiniile prea „categorice şi entuziaste” ale lui B.P. Hasdeu privind literatura fiicei sale, cât şi faţă de biografiile romanţate scrise de C. Manolache, Ion Aurel Manolescu sau Ciprian Doicescu. Ediţia <span class="CharOverride-2">19 file de jurnal</span> (2000, revizuită şi augmentată în 2010) abandonează însă ceea ce canonic ar fi rigorile restituirii ştiinţifice. Iulia Hasdeu nu a lăsat un jurnal de peste cinci sute de pagini, dar cartea a crescut în volum deoarece <span class="CharOverride-1">D.-B.</span> nu s-a rezumat să restituie cele „19 file de jurnal”, ci a adunat din întreaga operă a Iuliei Hasdeu însemnări diverse, mai multe proiecţii utopice, a făcut decupaje din corespondenţă, sporind astfel paginile unui „jurnal fantezist”.</p>
			<p class="Heuristica___mici"><span class="CharOverride-3">SCRIERI:</span> <span class="CharOverride-2">Camille Armand – pseudonimul Iuliei Hasdeu</span>, Bucureşti, 1974; <span class="CharOverride-2">Povestiri despre Cuza Vodă</span>, Bucureşti, 1983; <span class="CharOverride-2">Caietul de citire</span>, Bucureşti, 1986; <span class="CharOverride-2">Iubirile Iuliei Hasdeu</span>, Bucureşti, 1995; <span class="CharOverride-2">Renaşterea unui nume</span>, Bucureşti, 2002; <span class="CharOverride-2">Vlad Țepeș și a lui ţeapă</span>, București, 2006; <span class="CharOverride-2">De mână cu Iulia</span>, București, 2008; <span class="CharOverride-2">Iulia Hasdeu – Camille Armand (1869–1888).  Biobibliografie</span>,  îngr. Lidia Kulikovski, Chişinău, 2008; <span class="CharOverride-2">Căţeluşul meu iubit</span>,<span class="CharOverride-2"> </span>Bucureşti, 2011; <span class="CharOverride-2">Axioma turnului</span>, Bucureşti, 2012.<span class="CharOverride-1"> Ediţii:</span> Iulia Hasdeu,<span class="CharOverride-2"> Mademoiselle Maussade.</span> <span class="CharOverride-2">Domnişoara Ursuză</span>, tr. B.P. Hasdeu, Bucureşti, 1970, <span class="CharOverride-2">Prinţesa Fluture</span>, Bucureşti, 1972, <span class="CharOverride-2">Versuri. Proză. Corespondenţă</span>, pref. edit., Bucureşti, 1976, <span class="CharOverride-2">Scrieri alese</span>, pref. edit., Bucureşti, 1988, <span class="CharOverride-2">Destăinuiri</span>, Bucureşti, 1992, <span class="CharOverride-2">Năzdrăvăniile Denisei</span>, Bucureşti, 1997, <span class="CharOverride-2">Fluieraşul de os</span>, pref. edit., Bucureşti, 1998, <span class="CharOverride-2">Muguri de aprilie</span>, Bucureşti, 1999, <span class="CharOverride-2">Contes bleus et légendes</span> – <span class="CharOverride-2">Basme şi legende</span>, ed. bilingvă, tr. edit., Bucureşti, 2000, <span class="CharOverride-2">Bourgeons d’Avril. Fantaisies et rêves – Muguri de aprilie. Fantezii şi visări</span>, ed. bilingvă, Bucureşti, 2000, <span class="CharOverride-2">19 file de jurnal</span>, pref. edit., Bucureşti, 2000; ed. 2 (<span class="CharOverride-2">Jurnal fantezist</span>), tr. şi pref. edit., postfaţă I. Oprişan, Bucureşti, 2010, <span class="CharOverride-2">Teatru</span>, pref. edit., Bucureşti, 2002, <span class="CharOverride-2">Eseuri literare şi reflecţii</span>, tr. şi pref. edit., Bucureşti, 2003, <span class="CharOverride-2">Epistolar</span>, I–III, tr. şi pref. edit., Bucureşti, 2003–2005, <span class="CharOverride-2">Paralipomene. Romane pentru copii</span>, tr. edit., Bucureşti, 2004 (în colaborare cu Lavinia Vasiliu Ignat), <span class="CharOverride-2">Confidences – Destăinuiri</span>, tr. şi pref. edit., Bucureşti, 2010; B.P. Hasdeu, <span class="CharOverride-2">Jurnalul unui iunker</span>, Bucureşti, 1998; <span class="CharOverride-2">Omagiu. Iulia Hasdeu</span>, pref. edit., Bucureşti, 2004. </p>
			<p class="Heuristica___m_RPR"><span class="CharOverride-1">Repere bibliografice: </span>Mircea Anghelescu, <span class="CharOverride-2">Hasdeu şi contemporanii săi</span>,<span class="CharOverride-2"> </span>T, 1982, 11; Teodor Vârgolici, <span class="CharOverride-2">Centenar Iulia Hasdeu</span>, RL, 1988, 38; Mircea Popa, <span class="CharOverride-2">Un destin literar – Iulia Hasdeu</span>,<span class="CharOverride-2"> </span>ST, 1989, 2; Saviana Stănescu, <span class="CharOverride-2">Muguri de noiembrie</span>,<span class="CharOverride-2"> </span>ALA, 1993, 189; Mircea Coloşenco, <span class="CharOverride-2">„Iubirile Iuliei Hasdeu” – o monografie de ţinută ştiinţifică</span>,<span class="CharOverride-2"> </span>LCF, 1996, 12; Maria Ofrim, <span class="CharOverride-2">Jurnalul Iuliei Hasdeu</span>, „Ecart”, 2001, 142; Ioana Pârvulescu, <span class="CharOverride-2">O fată aproape obişnuită</span>,<span class="CharOverride-2"> </span>RL, 2001, 27. &#9; <span class="Semnatura">I.D. </span></p>
			<div class="_idGenObjectLayout-1">
				<div id="_idContainer018">
					<div id="_idContainer016" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DELAVRANCEA</span><span class="CharOverride-1">, Barbu</span> (11.IV.1858, Bucureşti – 29.IV.1918, Iaşi), <br />prozator, dramaturg, gazetar. </p>
					</div>
					<div id="_idContainer017" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="02_D2_Dascal-Dersidan_69-140-web-resources/image/01_Delavrancea.jpg" alt="" />
					</div>
				</div>
			</div>
			<p class="Heuristica-PRIMUL">Trăgându-se dintr-o familie de obârşie vrânceană, <span class="CharOverride-1">D. </span>era al nouălea copil al Ioanei (Ianei, Anei)şi al căruţaşului Ştefan Tudorică Albu, care îşi părăsise ţinutul şi se stabilise în Bariera Vergului, la marginea Bucureştilor. Trece prin câteva şcoli, absolvind, ca bursier, Liceul „Sf. Sava”. Amintirile copilăriei, grefate pe o sensibilitate ascuţită, sporită de obsesia originii umile, vor urca mai toate în operă. În 1877 se înscrie la Facultatea de Drept din Bucureşti. Este şi anul debutului literar al lui <span class="CharOverride-1">D.</span>, cu o poezie publicată în „România liberă”, sub semnătura Barbu, folosită şi pentru debutul său editorial, cu volumul de versificări <span class="CharOverride-2">Poiana Lungă – Amintiri</span>, din 1878. Pleacă în 1882 în Franţa, pentru a-şi pregăti doctoratul în drept, dar arta, literatura, filosofia îl acaparează, experienţa pariziană fiind trăită intens, cu o permanentă nevoie de exteriorizare patetică. Întors în ţară după doi ani, se înscrie în Baroul de Ilfov, e profesor, conferenţiar al Ateneului Român, redactor la „România liberă” şi „Lupta”, prim-redactor la „Epoca”, director la „Lupta literară”, colaborator la „Revista literară”, „Familia”, „Drepturile omului”, „Românul”, „Literatură şi ştiinţă”, „Vieaţa”, redactor la „Revista nouă”. Îi apar volumele <span class="CharOverride-2">Sultănica</span> (1885), <span class="CharOverride-2">Linişte </span>(1887), <span class="CharOverride-2">Trubadurul </span>(1887), <span class="CharOverride-2">Paraziţii </span>(1892), <span class="CharOverride-2">Între vis şi viaţă</span> (1893) ș.a. Gazetarul aduce pretutindeni verva sa critică, pamfletară şi o pasionată pledoarie pentru democraţie. Ideile lui <span class="CharOverride-1">D. </span>căpătau energie şi putere de seducţie prin impetuoasa desfăşurare a unei logici dominant afective, elocinţa lui întreţinând o foarte personală magie lirică. Mai întâi neînregimentat politic, în timp înscris în Partidul Liberal (a fost redactor la „Voinţa naţională” şi redactor-prim la „Democraţia”), deputat de Prahova (1894), membru al Partidului Conservator (1898), primar al Bucureştilor (1899–1901), va schimba partidele încă de câteva ori, cedându-le, pe rând, beneficiile strălucitoarei sale oratorii. Două sunt chestiunile asupra cărora se concentrează: problema ţărănească şi cea naţională. A fost desemnat deputat în mai multe rânduri, vicepreşedinte al Camerei, ministru al Lucrărilor Publice, ad-interim la Culte şi Instrucţiune Publică, ministru al Industriei şi Comerţului. Făcând politică, <span class="CharOverride-1">D.</span>, incapabil de sentimente moderate, se situa întotdeauna la extreme, ba pe culmile speranţei, ba în cea mai compactă amărăciune. În 1912 este ales membru al Academiei Române, discursul de recepţie intitulându-se <span class="CharOverride-2">Din estetica poeziei populare</span>. Creatorul literar, intrat o vreme în umbră, revine în prim-plan, după pledoaria în apărarea lui I.L. Caragiale, în procesul acestuia cu C. Al. Ionescu-Caion (1902), cu trilogia alcătuită din piesele <span class="CharOverride-2">Apus de soare </span>(1909), <span class="CharOverride-2">Viforul </span>(1910) şi <span class="CharOverride-2">Luceafărul </span>(1910), la care se adaugă, de data aceasta palid, câteva dramatizări ale unor nuvele mult lăudate în momentul apariţiei: <span class="CharOverride-2">Irinel</span> (1912) şi <span class="CharOverride-2">Hagi-Tudose </span>(1913). La izbucnirea primei conflagraţii mondiale pledează înflăcărat pentru intrarea în război, gândind că ţara va fi întregită prin eliberarea Transilvaniei. Semnarea unei păci separate cu Germania i se pare umilitoare şi îl determină să-şi ceară demisia din guvern. Moare însingurat la Iaşi, unde venise târziu, printre ultimii refugiaţi din Bucureşti.</p>
			<p class="Heuristica-BASE">Temperament ardent, excesiv, cu manifestări spectaculare, în care se vede voluptatea jocului de efect şi surpriză, <span class="CharOverride-1">D. </span>este o personalitate barocă, risipindu-se exuberant şi contrazicându-se cu degajare, de vreme ce de fiecare dată crede în adevărul lui. În pofida belicoaselor lui afirmaţii teoretice din tinereţe şi de mai târziu, el<span class="CharOverride-1"> </span>continuă un tip de literatură tradiţională, nutrită de efluvii romantice, pornind de la creaţia populară, înclinată spre reflexivitate critică, semnificativă însă prin nuanţare şi mai cu seamă prin interpretarea stilistică originală. În proză este un imagist care intuieşte şi stilizează poetic realitatea, fantasticul, cultivă plasticitatea şi muzicalitatea limbajului. Obişnuitul, realul se transfigurează metaforic, hiperbola tinde spre hieratic sau dă contur terifiantului şi patologicului. Cea dintâi nuvelă a sa, <span class="CharOverride-2">Sultănica</span>, drama unei fete de la ţară mistuită de dragoste şi amărăciune, dar şi <span class="CharOverride-2">Bunicul, Bunica</span> evidenţiază una din paradigme: univers patriarhal, lume pură, mirifică, cu eresuri şi mistere, legi şi soroace, în care intervin uneori drame, întâmplări de spaimă. Naturismul voluptuos duce spre pitorescul şi armonia liniilor din pânzele lui Nicolae Grigorescu, iar filonul liric, când nu anticipă sentimentalismul sămănătorist, trimite la arta lui Mihail Sadoveanu sau la fineţea senzitivă din proza poetică a lui D. Anghel. <span class="CharOverride-1">D. </span>are gustul tainei, vocaţia fantasticului (chiar dacă uneori acesta e prea elaborat, cu puternice înrâuriri din E.T.A. Hoffmann şi E.A. Poe), prefigurând factura scrierilor lui Gala Galaction şi, poate, ceva din atmosfera povestirilor lui V. Voiculescu. Din acelaşi tărâm bântuit de fantasmele nedesluşite ale copilăriei vin basmele nuvelistice <span class="CharOverride-2">Neghiniţă</span>,<span class="CharOverride-2"> Norocul dracului</span>,<span class="CharOverride-2"> Stăpânea odată…</span>, <span class="CharOverride-2">Departe, departe </span>ori <span class="CharOverride-2">Palatul de cleştar</span>, unde stilizarea exagerată, lucrătura migăloasă, artificioasă, prolixă sunt imputabile. De altfel, în aceste zone fragile, vulnerabile, I.L. Caragiale, bun prieten şi companion în nenumărate împrejurări, va găsi o sursă pe care o va exploata abundent în câteva parodii. Autorul însuşi încearcă să se autocenzureze, renunţând, în a doua ediţie a <span class="CharOverride-2">Sultănicăi</span>, la ornamente în favoarea clarităţii şi concentrării. Abia în <span class="CharOverride-2">Fanta-Cella</span> şi în <span class="CharOverride-2">Sentino</span>, proze cu structură poematică şi atmosferă exotică, sinestezia stilului, deplin adecvată, şterge impresia de preţiozitate şi afectare calofilă. Aici se întâlnesc fericit alte ipostaze caracteristice scriitorului: meridionalul impresionabil, vibratil, îndrăgostit nostalgic de mare şi finul desenator cu sensibilitate de impresionist (mulţi contemporani au văzut în <span class="CharOverride-1">D. </span>şi un artist plastic de talent). Tendinţei de regăsire în patriarhal, natură şi trecut îi răspund într-o bună parte a prozei<span class="CharOverride-1"> </span>propensiunea critică, cromatica apăsătoare, deseori sumbră. Sunt orientări antitetice, „între vis şi viaţă”, care poartă sigiliul unei viziuni patetice, romantice. În <span class="CharOverride-2">Domnul Vucea</span> şi în <span class="CharOverride-2">Bursierul</span> transpar amintiri dintr-o copilărie marcată de umilinţă şi renunţare la iluzii, ca rod al brutalei întâlniri cu realitatea grosieră, promiscuă a şcolii şi a internatului. Protagonistul din <span class="CharOverride-2">Trubadurul</span> are o existenţă tragică, halucinantă. Cu sensibilitatea lui maladivă, el este incapabil să dea un sens lumii în care se zbate şi se întoarce în delir spre amintiri, cufundându-se într-o trăire voluptuos onirică. Cu mai accentuate note morbide, personajul din <span class="CharOverride-2">Linişte</span> apare tulburat nu numai de drama lui sentimentală, ci şi de conştiinţa fatalităţii, de neputinţa în faţa firii. Alte nuvele (<span class="CharOverride-2">Paraziţii</span>,<span class="CharOverride-2"> Iancu Moroi</span>,<span class="CharOverride-2"> Milogul</span>) alternează perspectiva melodramatică şi privirea lucid critică, sarcastică. Într-o galerie de portrete figurând fiinţe ratate sunt convocate înduioşarea, umanitarismul, dar şi tuşa groasă, utilizată în descrierea grotescului sau a patologicului. Remarcabilă în opera scriitorului, ca şi în evoluţia nuvelei româneşti, este <span class="CharOverride-2">Hagi-Tudose</span>, nuvelă publicată în câteva versiuni, începând cu cea din „Lupta literară”, care purta titlul <span class="CharOverride-2">Hagiu </span>(1887). Într-un desen aproape clasic, labruyerian, <span class="CharOverride-1">D. </span>realizează aici portretul caracterologic al unui avar. Scriitorul îşi struneşte lirismul, îşi impune obiectivitate, o stilistică sobră. Din romantism reţine doar puterea simbolului, iar din naturalism elocvenţa detaliilor. Comparat cu modelele, cu avarii din literatura universală, de la Euclio al lui Plaut până la Grandet şi Gobseck ai lui Balzac, Hagi-Tudose se individualizează printr-un tragism ce covârşeşte latura comică. Acest găitănar de mahala, fost băiat de prăvălie, care îşi adunase cu frenezie tăcută aurul, lipsindu-se de orice altă bucurie, îşi trăieşte clipele din urmă într-o tensiune halucinantă, înspăimântat la gândul că averea i-ar putea fi micşorată ori furată. Desprins de restul lumii, închis ca într-o hrubă în camera lui mizeră, confruntat numai cu sine şi cu vedeniile pe care le are, el transferă banului un soi de forţă sacră, capabilă să-l ajute în a-şi inhiba pornirile fireşti şi să-l facă să se căiască pentru momentele de slăbiciune. Personajul seamănă astfel marilor posedaţi. Moartea, care îl află îmbrăţişându-şi comoara, îi este un fel de apoteoză. Când, în 1912, prin dramatizarea nuvelei, Hagi-Tudose este adus pe scenă, el îşi pierde dimensiunea tragică. Scos din singurătatea sa, fărâmiţat într-o serie de relaţii cu oamenii din jur, Hagi-Tudose devine un hapsân de rând, de unde nuvela îl prezentase ca pe un personaj aproape fabulos. Din pasiunea lui <span class="CharOverride-1">D. </span>pentru teatru s-au născut şi <span class="CharOverride-2">Irinel</span>, dramatizare după propria-i nuvelă, reprezentată în 1911, dar şi drama psihologică <span class="CharOverride-2">A doua conştiinţă</span>, o interesantă anticipare a pieselor de factură lirică ale lui Mihail Sebastian şi Victor Ion Popa, publicată fragmentar în 1914, iar integral abia postum, în 1923, precum şi piesa <span class="CharOverride-2">Războiul</span>, scrisă cu puţin înaintea morţii şi rămasă neterminată.</p>
			<p class="Heuristica-BASE">Ca dramaturg, <span class="CharOverride-1">D.</span> îşi dă însă măsura în trilogia care reînvie istoria Moldovei din prima jumătate a secolului al XVI-lea, prin figurile domnitorilor Ştefan cel Mare (<span class="CharOverride-2">Apus de soare</span>), Ştefăniţă (<span class="CharOverride-2">Viforul</span>) şi Petru Rareş (<span class="CharOverride-2">Luceafărul</span>). Continuând o tradiţie de mai bine de o jumătate de secol a dramei istorice româneşti, în centrul pieselor se află motivul puterii, relaţia între puterea domnitorului şi interesele ţării. Dacă la B.P. Hasdeu, Vasile Alecsandri şi Al. Davila apar pe rând trei posibile ipostaze simbolice, <span class="CharOverride-1">D. </span>le reuneşte într-o galerie de portrete paralele sau mai degrabă într-un triptic. Conflictele dramatice se raportează la un simbol etic, ilustrat de personalitatea lui Ştefan cel Mare, ceea ce susţine ideea complementarităţii celor trei piese. În viziunea dramaturgului Ştefan întruchipează identificarea domnului cu ţara. Cu o intuiţie remarcabilă sunt alese în <span class="CharOverride-2">Apus de soare</span> clipele din urmă ale vieţii şi domniei lui Ştefan, când acesta este încercat de boală, tulburat de îndoieli, pândit de zavistnici. În orizontul trecerii, el se spovedeşte, îşi mărturiseşte, chiar dacă sibilinic, zburdălniciile tinereţii, dorind iertare şi înţelegere, purificare, ca orice bun creştin. Pe de altă parte, ca voievod rămâne neclintit în voinţa sa de a lăsa Moldova în mâini bune, aşa cum fusese ţara patruzeci şi şapte de ani. Om şi domn, Ştefan vrea ca după moarte numele să nu-i fie acoperit de hulă. El meditează la faptele sale, rememorate cu transfigurare, în rostiri adânci, elegiace, sacerdotale. Bătrân, obosit şi hărţuit de dureri, ştie să-şi pecetluiască hotărârile prin gesturi de mare delicateţe faţă de cei pe care îi iubeşte şi printr-un act ferm cu privire la destinul Moldovei: îi pedepseşte aprig pe boierii uzurpatori şi trece legatul credinţei şi slujirii ţării unui urmaş învestit în numele voinţei domnitorului, una cu voinţa Moldovei. Ca şi Mircea din <span class="CharOverride-2">Scrisoarea III</span> a lui M. Eminescu, Ştefan îşi revelează concomitent simplitatea şi grandoarea. <span class="CharOverride-2">Apus de soare</span> devine astfel un poem dramatic cu inflexiuni de oratoriu. Alternând planul epic cu cel liric sau dramatic propriu-zis, piesa este o sinteză unică în evoluţia teatrului istoric românesc, realizată sub semnul tutelar al romantismului şi în care se produce armonizarea unor elemente aparent divergente. Înscenarea are autenticitate psihologică, istorică şi, contrapunctic, aură mitică, hieratică, precum în eposul popular. Dramatismul fiind generat mai mult de atmosferă decât de acţiune, cuvintelor, ţesute în largi monologuri ori în dialoguri repezi, li se acordă un rol esenţial. Cuvântul, capabil să suscite trăiri, emoţii intense, valorizat ca resort dramatic, apare folosit cu o ştiinţă desăvârşită a efectelor şi în plan retoric. Cea de-a doua dramă a trilogiei, <span class="CharOverride-2">Viforul</span>, îl prezintă pe Ştefăniţă, domnitor despotic, torturat de orgoliu şi neputinţă, om bicisnic, scelerat, caracter aflat la antipodul lui Ştefan. Pentru a-şi impune puterea, el are de luptat cu amintirea sfântă a bunicului său, cu boierii din grupul lui Luca Arbore, bătrânul hatman care îl slujise cu credinţă pe Ştefan. Trebuie să înfrunte, de fapt, pe toţi cei care îl mustră pentru nevrednicie, amintindu-i de vitejia şi înţelepciunea lui Ştefan. Egocentric, obsedat de himera puterii, sfidător, nesăbuit şi semeţ, ajunge să săvârşească fapte odioase. Ca şi Alexandru Lăpuşneanu din nuvela lui C. Negruzzi, Ştefăniţă este imaginat a-şi primi o pedeapsă înfricoşătoare: moare otrăvit chiar de mâna soţiei sale. În <span class="CharOverride-2">Viforul</span>, piesă construită după alte reguli decât <span class="CharOverride-2">Apus de soare</span>, protagonistul nu mai este un erou. Aici <span class="CharOverride-1">D. </span>optează pentru modelul dramei shakespeariene, al cărei spirit îl elogiase adesea. În preajma unui domn dezaxat, sanguinar, fiecare încearcă zadarnic să-şi găsească liniştea. Prevestirile, ameninţările se transformă cu repeziciune în fapte, tulburând ordinea firească a vieţii. Ştefăniţă însuşi, ticluitor şi înfăptuitor al unor răzbunări sângeroase, este ros de nelinişte, încordat uneori paroxistic, în pofida aerului calm, sfruntător. Astfel, sursa dramaticului se află, de data aceasta, în mişcarea tulbure a interiorităţii, în frământările sufleteşti şi, concomitent, în întâmplările aduse drept consecinţă în scenă. Acţiunea se precipită, schimbul de replici e iute, aspru, tăios. Doar câteva personaje mai păstrează, ca purtători simbolici ai unei moşteniri preţioase, lirismul sentenţios din <span class="CharOverride-2">Apus de soare</span>. Ultima piesă a trilogiei, <span class="CharOverride-2">Luceafărul</span>, ilustrează altă faţetă a destinului în istorie: puterea dreaptă a domnitorului, aceeaşi cu a ţării, este neputincioasă şi se vede uzurpată prin mişelie şi trădare. Acţiunea dramei, circumscriind timpul dintre venirea lui Petru Rareş în prima lui domnie şi fuga forţată peste graniţă, este lipsită de relief. O epocă şi un personaj fără grandoare sunt transpuse în maniera, acum neadecvată, din <span class="CharOverride-2">Apus de soare</span>. Sentimente nobile în expuneri declarative, într-un şir de tirade lirice trenante ori în obositoare pasaje narative, secvenţe dezlânate, tablouri cu contururi şterse, totul duce spre impresia de imitaţie, de autopastişă. Doar câteva chipuri de oameni simpli, creionaţi în linia realismului simbolic, propriu scriitorului, atrag atenţia. Cu toate imperfecţiunile ei, <span class="CharOverride-2">Luceafărul</span> nu poate fi desprinsă din tripticul dramatic al lui <span class="CharOverride-1">D.</span>,<span class="CharOverride-1"> </span>virtuală meditaţie asupra istoriei româneşti. De altfel, se pare că dramaturgul avea între proiecte o altă trilogie, închinată de data aceasta lui Mircea cel Bătrân, Vlad Ţepeş şi Mihai Viteazul, domni ai Ţării Româneşti.</p>
			<p class="Heuristica_CITAT">Dar peste tot ce-i dase timpul său şi exemplul înaintaşilor recenţi, Delavrancea rămâne el însuşi prin mai multe însuşiri ale imaginaţiei sale şi printr-o seamă de procedee ale realismului, pe care el le introduce mai întâi în proza noastră. Darul său vizual, adeseori remarcat, este incontestabil. Comparaţiile şi metaforele sale traduc o viziune totdeauna fragedă. </p>
			<p class="Heuristica_CITAT_semnat">Tudor Vianu</p>
			<p class="Heuristica_CITAT">Delavrancea creează o ruptură cu modelul francez impus de Alecsandri, în favoarea lui Shakespeare <span class="CharOverride-7">[…]</span>. Nu doar îl citeşte, ci îl asimilează  pe Shakespeare <span class="CharOverride-7">[…]</span>. Tehnicile sunt, în <span class="CharOverride-7">Apus de soare</span>, la nivel de vocalize, dicţiune şi articulaţie literară. Vorbele în doi peri ale lui Ştefan amintesc de vorbirea sibilinică a bufonilor shakespearieni.</p>
			<p class="Heuristica_CITAT_semnat">MIRCEA GHIŢULESCU</p>
			<p class="Heuristica___mici"><span class="CharOverride-3">SCRIERI</span><span class="CharOverride-1">: </span><span class="CharOverride-2">Poiana Lungă – Amintiri</span>, Bucureşti, 1878; <span class="CharOverride-2">Sultănica</span>, Bucureşti, 1885; ed. Bucureşti, 1908; <span class="CharOverride-2">Linişte</span>, Bucureşti, 1887; <span class="CharOverride-2">Trubadurul</span>, Bucureşti, 1887; <span class="CharOverride-2">Petre Ispirescu</span>, Bucureşti, 1887; <span class="CharOverride-2">Carmen Sylva. Neagoe Basarab şi Meşterul Manole. Carmen Sylva şi românii</span>,<span class="CharOverride-2"> </span>Bucureşti, 1892; <span class="CharOverride-2">Paraziţii</span>, Bucureşti, 1892; ed. Bucureşti, 1905; <span class="CharOverride-2">Între vis şi viaţă</span>, Bucureşti, 1893; ed. Bucureşti, 1903; <span class="CharOverride-2">Cestiunea naţională</span>, Bucureşti, 1894; <span class="CharOverride-2">Hagi-Tudose</span>, Bucureşti, 1903; <span class="CharOverride-2">Apus de soare</span>, Bucureşti, 1909; ed. 2, Bucureşti, 1912; <span class="CharOverride-2">Stăpânea odată…</span>, Bucureşti, 1909; <span class="CharOverride-2">Viforul</span>, Bucureşti, 1910; <span class="CharOverride-2">Luceafărul</span>, Bucureşti, 1910; <span class="CharOverride-2">Linişte</span>. <span class="CharOverride-2">Trubadurul, Stăpânea odată…</span>, Bucureşti 1911; <span class="CharOverride-2">Irinel</span>, Bucureşti, 1912; <span class="CharOverride-2">Din estetica poeziei populare</span>, Bucureşti, 1913; <span class="CharOverride-2">Hagi-Tudose</span>, Bucureşti, 1913; <span class="CharOverride-2">Norocul dracului</span>, Bucureşti, 1916; <span class="CharOverride-2">Războiul şi datoria noastră</span>, Bucureşti, 1916; <span class="CharOverride-2">A doua conştiinţă</span>, Bucureşti, 1923; <span class="CharOverride-2">Opere</span>, I–II, îngr. şi pref. Aurel Martin, Bucureşti, 1954; <span class="CharOverride-2">Scrieri alese</span>, I–II, îngr. Elena Beram, pref. Al. Săndulescu, Bucureşti, 1958; <span class="CharOverride-2">Despre literatură şi artă</span>, îngr. Elena Savu, pref. Zina Molcuţ, Bucureşti, 1963; <span class="CharOverride-2">Opere</span>, I–X, îngr. şi introd. Emilia Şt. Milicescu, Bucureşti, 1965–1979; <span class="CharOverride-2">Jurnal de război</span>, îngr. şi pref. Emilia Şt. Milicescu, Bucureşti, 1972; <span class="CharOverride-2">Discursuri</span>, îngr. şi postfaţă Constantin Călin, Bucureşti, 1977; <span class="CharOverride-2">Opere alese</span>, îngr. şi introd. Emilia Şt. Milicescu, Chişinău, 1994; <span class="CharOverride-2">Crochiuri şi portrete</span>. <span class="CharOverride-2">Articole politice</span>, îngr. Emilia Şt. Milicescu, Bucureşti, 1996; <span class="CharOverride-2">Discursuri parlamentare</span>, îngr. Emilia Şt. Milicescu, Bucureşti, 1999.</p>
			<p class="Heuristica___m_RPR"><span class="CharOverride-1">Repere bibliografice: </span>Petraşcu,<span class="CharOverride-2"> Figuri</span>,<span class="CharOverride-2"> 65–115</span>; Iorga, <span class="CharOverride-2">Pagini</span>, I, <span class="CharOverride-2">280–304</span>; Chendi, <span class="CharOverride-2">Pagini</span>,<span class="CharOverride-2"> 134–144</span>,<span class="CharOverride-2"> 281–283</span>,<span class="CharOverride-2"> 488–498</span>;<span class="CharOverride-2"> </span>Lovinescu, <span class="CharOverride-2">Scrieri</span>, I, <span class="CharOverride-2">111–114</span>; Ovid Densusianu, <span class="CharOverride-2">Barbu Delavrancea</span>, cu un răspuns de Ioan Bianu, Bucureşti, 1919; Constantinescu, <span class="CharOverride-2">Scrieri</span>, II, <span class="CharOverride-2">420–421</span>; Iorga, <span class="CharOverride-2">Ist. lit. cont.</span> (1934), I, <span class="CharOverride-2">339–346</span>, II, <span class="CharOverride-2">171–172</span>; Călinescu, <span class="CharOverride-2">Opere</span>, III, <span class="CharOverride-2">394–407</span>, IV, <span class="CharOverride-2">564–572</span>, VII, <span class="CharOverride-2">813–814</span>, IX, <span class="CharOverride-2">63–67</span>; Octav Botez, <span class="CharOverride-2">Naturalismul în opera lui Delavrancea</span>, Bucureşti, 1936; Munteano, <span class="CharOverride-2">Panorama</span>,<span class="CharOverride-2"> 106–109</span>;<span class="CharOverride-2"> </span>Călinescu, <span class="CharOverride-2">Ist. lit.</span> (1941), <span class="CharOverride-2">501–509</span>, <span class="CharOverride-2">Ist. lit</span>. (1982), <span class="CharOverride-2">567–575</span>; Vianu, <span class="CharOverride-2">Arta</span>, I, <span class="CharOverride-2">235–248</span>; Emilia Şt. Milicescu, <span class="CharOverride-2">Barbu Delavrancea. Studiu biobibliografic</span>, Bucureşti, 1959; Al. Săndulescu, <span class="CharOverride-2">Delavrancea</span>, Bucureşti 1964; <span class="CharOverride-2">Ist. teatr. Rom.</span>,<span class="CharOverride-2"> </span>II, <span class="CharOverride-2">203–211</span>;<span class="CharOverride-2"> Ist. lit.</span>,<span class="CharOverride-2"> </span>III, <span class="CharOverride-2">699–740</span>; <span class="CharOverride-2">Delavrancea interpretat de…</span>, îngr. şi pref. Al. Săndulescu, Bucureşti, 1975; Emilia Şt. Milicescu, <span class="CharOverride-2">Delavrancea</span>, Cluj-Napoca, 1975; Săndulescu, <span class="CharOverride-2">Continuităţi</span>,<span class="CharOverride-2"> 106–140</span>;<span class="CharOverride-2"> Dicţ. lit. 1900</span>, <span class="CharOverride-2">263–268</span>; Petrescu, <span class="CharOverride-2">Configuraţii</span>, <span class="CharOverride-2">132–150</span>; Piru, <span class="CharOverride-2">Ist. lit.</span>,<span class="CharOverride-2"> 174–177</span>; Constantin Cubleşan, <span class="CharOverride-2">Opera literară a lui Delavrancea</span>, Bucureşti, 1982;  Modola, <span class="CharOverride-2">Dramaturgia</span>,<span class="CharOverride-2"> 62–103, 337–349</span>; Emilia Şt. Milicescu, <span class="CharOverride-2">Pe urmele lui Delavrancea</span>, Bucureşti, 1986; Cella Delavrancea, <span class="CharOverride-2">Dintr-un secol de viață</span>, îngr. și introd. Valeriu Râpeanu, București, 1987, <span class="CharOverride-2">passim</span>; Negoiţescu, <span class="CharOverride-2">Ist. lit. </span>I, <span class="CharOverride-2">132–134</span>;<span class="CharOverride-2"> </span>Aureliu Goci, <span class="CharOverride-2">Trilogia Moldovei şi devenirile arhetipului</span>, Bucureşti, 1996; <span class="CharOverride-2">Dicţ. analitic</span>, I, <span class="CharOverride-2">48–50</span>, II, <span class="CharOverride-2">121–123</span>, <span class="CharOverride-2">378–380</span>, IV, <span class="CharOverride-2">392–395</span>; <span class="CharOverride-2">Dicţ. esenţial</span>, <span class="CharOverride-2">240–244</span>; Ghiţulescu, <span class="CharOverride-2">Istoria</span>, <span class="CharOverride-2">22–29</span>; Manolescu, <span class="CharOverride-2">Istoria, 487–493</span>; Zamfir, <span class="CharOverride-2">Panorama</span>, I, <span class="CharOverride-2">425–432.</span> &#9; <span class="Semnatura">G.D.</span></p>
			<p class="Heuristica-PRIMUL"><span class="titlu-12">DELAVRANCEA</span><span class="CharOverride-1">, Cella </span>(15.XII.1887, Bucureşti – 9.VIII.1991, Bucureşti), prozatoare. Este fiica Mariei (n. Lupaşcu) şi a scriitorului Barbu Delavrancea. O mare influenţă asupra formaţiei sale intelectuale şi artistice au avut părinţii, care i-au cultivat însuşirile, deschizându-i noi orizonturi. Ambianţa casei este evocată într-un interviu: „Am fost crescută într-o atmosferă în care se vorbea numai literatură, artă şi muzică”. Considerată „copil minune” (I.L. Caragiale), cu o mare sensibilitate pentru muzică, debutează pe scena Ateneului Român, ca pianistă, la numai opt ani. Începe studiul pianului în familie, îl continuă la Conservatorul din Bucureşti şi pleacă apoi pentru a se perfecţiona la Paris. Urmează o carieră de concertistă în toată Europa. Talentul ei a fost recunoscut de Ferruccio Busoni, de George Enescu, cu care a dat recitaluri de sonate. A funcţionat, între 1950 şi 1954, ca profesoară de liceu în Bucureşti, din 1954 predând pianul la Conservator. Debutează literar în „Bilete de papagal”, în 1929. Din 1935 publică proză, amintiri sau susţine cronica muzicală şi plastică în „Le Moment”, „Cuvântul”, „Muzică şi poezie”, „Timpul”, „Curentul”, „România literară” (1940), „Revista scriitoarei”, „Revista Fundaţiilor Regale” ş.a. După 1950 colaborează la „Contemporanul”, „Gazeta literară”, „Secolul 20”, „Caietele Mihai Eminescu” ş.a. Editorial, debutează în 1946 cu volumul de nuvele <span class="CharOverride-2">Vraja</span>, premiat în manuscris de Editura Cultura Naţională. </p>
			<p class="Heuristica-BASE">În nuvelele din volumul <span class="CharOverride-2">Vraja </span>(1946) atmosfera pare a fi principalul personaj, căci <span class="CharOverride-1">D.</span>, puţin interesată de întâmplări, cultivă stările sufleteşti, ritmate după canoane discret muzicale. Tema caracteristică ar fi tocmai prelungirea existenţei în spaţiul artelor, corespondenţele dintre arta sunetelor, plastică, literatură şi elementele vieţii cotidiene definind idealul moral. Situaţiile nu sunt decât puncte de plecare ale unei atmosfere sufleteşti. Interesul scriitoarei este îndreptat înspre percepţiile şi împrejurările favorabile „vrajei”. Ceea ce conferă naraţiunii putere emotivă, dând nuvelelor o notă gravă, este întorsătura dramatică pe care o iau lucrurile, în majoritatea cazurilor în final. Mereu prezent, motivul gemenilor subliniază permanenta pendulare a sensibilităţii autoarei între cei doi poli ai idealului elin. În <span class="CharOverride-2">Geamăna</span>, „o capodoperă a nuvelisticii româneşti” (Perpessicius), Giulia şi Aliki sunt cele două ipostaze ale feminităţii autoarei, un ideal al mişcării şi unul al odihnei. Aceeaşi problemă a gemelarităţii –  tentaţia între doi poli – se întâlneşte în romanul de dragoste <span class="CharOverride-2">O vară ciudată</span> (1975). Alek (asemănarea acesteia cu Aliki din nuvela <span class="CharOverride-2">Geamăna</span> este frapantă) trăieşte departe de lume, într-un idilism anacronic, şi oscilează, în prima parte a romanului, între un prieten dispărut şi soţul ei, iar în a doua parte, între acesta din urmă şi un arheolog grec venit în vizită în România. Remarcabilă este scrutarea atentă a sufletului feminin în faţa iubirii-pasiune, Alek alegând ca soluţie finală întoarcerea la soţul ei, în ciuda pasiunii pentru arheologul Pandele. Cronicile din volumul <span class="CharOverride-2">Arpegii în ton major</span> (1970) dezvăluie „cea mai pătrunzătoare inteligenţă muzicală” (Şerban Cioculescu) din scrisul românesc. Sunt cu siguranţă unele dintre cele mai interesante cronici muzicale de la noi, corespondenţele estetice găsite de autoare dând acestor pagini un farmec aparte. Remarcabile sunt cronicile despre concertele lui Wilhelm Furtwängler, Wilhelm Backhaus, Pablo Casals, George Enescu, Wilhelm Kempff sau Sviatoslav Richter. În studiul <span class="CharOverride-2">Eminescu oglindit în Chopin</span> <span class="CharOverride-1">D.</span> încearcă apropieri între cei doi, bizuindu-se pe talentul ei de a găsi corespondenţe. Portretele, amintirile, notele de călătorie din <span class="CharOverride-2">Mozaic în timp</span> (1973) sunt transcrieri ale unor impresii, disecate până la cele mai fine nuanţe. Cartea <span class="CharOverride-2">Trepte muzicale </span>(1984) cuprinde texte radiofonice din perioada 1942–1944. Aceste texte, între care remarcabile sunt paginile despre sonatele beethoveniene, despre muzica pentru pian a lui Chopin şi Schumann, prefaţau concertele ei difuzate radiofonic. În volumul <span class="CharOverride-2">Dintr-un secol de viaţă</span> (1987) apar, pe lângă paginile memorialistice, câteva portrete excepţionale prin valoarea lor: Serghei Rahmaninov, Ferruccio Busoni, R.M. Rilke, Paul Valéry, Gabriel Fauré.</p>
			<p class="Heuristica___mici"><span class="CharOverride-3">Scrieri</span><span class="CharOverride-1">: </span><span class="CharOverride-2">Vraja</span>, Bucureşti, 1946; <span class="CharOverride-2">Arpegii în ton major</span>, Bucureşti, 1970; <span class="CharOverride-2">Mozaic în timp</span>, Bucureşti, 1973; <span class="CharOverride-2">O vară ciudată</span>, Bucureşti, 1975; <span class="CharOverride-2">Scrieri</span>, Bucureşti, 1982; <span class="CharOverride-2">Trepte muzicale</span>, Bucureşti, 1984; <span class="CharOverride-2">Dintr-un secol de viaţă</span>, îngr. şi introd. Valeriu Râpeanu, Bucureşti, 1987; <span class="CharOverride-2">Scrisori către Filip Lahovari</span>, ed. bilingvă, tr. Dan Mateescu, îngr. şi pref. Constantin Mateescu, Bucureşti, 1998.</p>
			<p class="Heuristica___m_RPR"><span class="CharOverride-1">Repere bibliografice:</span> I.L. Caragiale, <span class="CharOverride-2">Opere</span>, III, Bucureşti, 1965, <span class="CharOverride-2">483–484</span>; Şerban Cioculescu, <span class="CharOverride-2">„Vraja”</span>, ADV, 1946, 27; Perpessicius, <span class="CharOverride-2">Opere</span>, XI, <span class="CharOverride-2">319–324</span>; Streinu,<span class="CharOverride-2"> Pagini</span>, II, <span class="CharOverride-2">245–248</span>; Liviu Călin, <span class="CharOverride-2">Portrete şi opinii literare</span>, Bucureşti, 1972, <span class="CharOverride-2">110–116</span>;<span class="CharOverride-2"> </span>Cioculescu, <span class="CharOverride-2">Itinerar</span>, II, <span class="CharOverride-2">346–350</span>,<span class="CharOverride-2"> </span>IV, <span class="CharOverride-2">168–174</span>;<span class="CharOverride-2"> </span>Emilia Şt. Milicescu, <span class="CharOverride-2">Personalitatea Cellei Delavrancea</span>, TBR, 1979, 168; Ralea, <span class="CharOverride-2">Scrieri</span>, III, <span class="CharOverride-2">55–57</span>; Eugen Jebeleanu, <span class="CharOverride-2">Cella Delavrancea, </span>RL, 1982, 51; Kalustian, <span class="CharOverride-2">Simple note</span>,<span class="CharOverride-2"> </span>III, <span class="CharOverride-2">177–179</span>;<span class="CharOverride-2"> </span>Râpeanu, <span class="CharOverride-2">Memoria</span>,<span class="CharOverride-2"> 50–59</span>;<span class="CharOverride-2"> </span>Ornea, <span class="CharOverride-2">Actualitatea</span>, <span class="CharOverride-2">155–158</span>; Tania Radu, <span class="CharOverride-2">Deasupra vremii: Cella Delavrancea</span>, FLC, 1987, 1–2; Iosif Sava,<span class="CharOverride-2"> Cella Delavrancea</span>, CNT, 1991, 33;  Lovinescu, <span class="CharOverride-2">Unde scurte</span>,<span class="CharOverride-2"> </span>V, <span class="CharOverride-2">14–17</span>; Liana Cozea, <span class="CharOverride-2">Cvartet cu prozatoare</span>, Oradea, 1997, <span class="CharOverride-2">143–180</span>; <span class="CharOverride-2">Dicţ. scriit. rom.</span>,<span class="CharOverride-2"> </span>II, <span class="CharOverride-2">50–52</span>; Gheorghe Grigurcu, <span class="CharOverride-2">Amazoana artistă</span>, RL, 1999, 22; Faifer, <span class="CharOverride-2">Faldurile</span>, <span class="CharOverride-2">10–14</span>; Mihăilescu, <span class="CharOverride-2">Lit. rom. postceaușism</span>, I, <span class="CharOverride-2">96–101</span>; Dorina Arsenescu, <span class="CharOverride-2">Cella Delavrancea, critic  muzical</span>, Bucureşti, 2010.&#9;  <span class="Semnatura">P.Ct.</span></p>
			<p class="Heuristica-PRIMUL"><span class="titlu-12">DEL CHIARO</span><span class="CharOverride-1">, Antonio Maria</span> (1669, Florenţa – c. 1727), memorialist italian. Descendent al unei familii de evrei înstăriţi originari din Livorno, la paisprezece ani s-a convertit la catolicism, schimbându-şi numele – David Taglia – şi adoptându-l pe cel al naşului său, nobilul florentin Leon Battista Del Chiaro. Şi-a făcut studiile la colegiul toscan „San Salvatore” şi la Universitatea din Padova. Poliglot (vorbea şi latina, greaca, franceza, iar cât a trăit la Bucureşti a învăţat limba română), <span class="CharOverride-1">D.C.</span>, secretar pentru limbile italiană şi latină al lui Constantin Brâncoveanu şi al succesorilor acestuia, Ştefan Cantacuzino şi Nicolae Mavrocordat, a stat în Ţara Românească şapte ani, începând din primăvara lui 1710, şi a scris, după ce s-a reîntors în Italia, <span class="CharOverride-2">Storia delle moderne rivoluzioni della Valachia, con la descrizione del paese, natura, costumi, riti e religioni degli abitanti, con la tavola topografica di quella provincia</span>, imprimată la Veneţia în 1718, de tipograful Antonio Bortoli, pe spezele autorului. Memorialul său este o lucrare personală (nu a cunoscut, spre exemplu, opera cronicarilor români), excelând prin bogăţia de informaţii cu privire la geografia, istoria, etnografia, limba locuitorilor Ţării Româneşti. Observator atent, autorul informează asupra aşezării, hotarelor, vecinilor, florei, faunei, organizării administrative, Bisericii Ţării Româneşti. Dă relaţii atât despre Bucureşti, cu palatul domnesc (aşezat lângă mitropolie şi având o grădină în stil italian) şi ceremonialul de la Curte, cu principalele lui străzi (poduri) şi hanuri, cât şi despre alte oraşe (Târgovişte, Craiova, Câmpulung, Piteşti, Râmnic, Buzău, Focşani). I-a cunoscut bine pe români, despre care spune că se trag din coloniştii romani, şi le laudă calităţile de luptători, ca apărători ai ţării în faţa invaziilor otomane, apreciindu-i deopotrivă pentru agerimea minţii şi pentru ospitalitate. Cartea este o sursă bogată de informaţii pentru etnografi, fiindcă memorialistul a descris portul popular (îndeosebi îmbrăcămintea femeilor), interiorul caselor ţărăneşti, preţuind talentul meşterilor populari („Valahii sunt foarte meşteri în orice meserie […]. Deprind uşor tot ce văd, şi nu e o lucrare manuală să n-o imite, fie industrie turcă sau veneţiană”), a notat obiceiurile de la nuntă şi de la înmormântare, unele obiceiuri de peste an, ca paparudele, căluşarii, irozii, drăgaica, a consemnat existenţa teatrului popular de păpuşi (cu două personaje, Cloanţa şi Unchiaşul), stabilind asemănări între folclorul român şi folclorul italian, pe care le consideră dovezi ale latinităţii poporului şi limbii noastre. În sprijinul afirmaţiilor sale privind latinitatea limbii române vine, în capitolul final al cărţii, vocabularul intitulat <span class="CharOverride-2">Breve alfabeto di alcune parole valache, le quali hanno corrispondenza colla lingua latina ed italiana.</span> Cartea lui <span class="CharOverride-1">D.C.</span> este „unul dintre cele mai preţioase izvoare ale istoriei românilor”, „unul dintre cele mai preţioase daruri pe care le-a făcut Italia în domeniul cunoaşterii trecutului nostru” (N. Iorga).</p>
			<p class="Heuristica___mici"><span class="CharOverride-3">Scrieri</span><span class="CharOverride-1">: </span><span class="CharOverride-2">Storia delle moderne rivoluzioni della Valachia, con la descrizione del paese, natura, costumi, riti e religioni degli abitanti, con la tavola topografica di quella provincia</span>, Veneţia, 1718; ed. îngr. N. Iorga, București, 1914; ed. (<span class="CharOverride-2">Revoluţiile Valahiei</span>), tr. S. Cristian, introd. N. Iorga, Iaşi, 1929; ed. îngr. şi introd. Mihail Stanciu şi Gabriel Ştrempel, pref. patriarhul Daniel, Bucureşti, 2012. </p>
			<p class="Heuristica___m_RPR"><span class="CharOverride-1">Repere bibliografice:</span> Ramiro Ortiz, <span class="CharOverride-2">Per la storia della cultura italiana in Romania</span>, Bucureşti, 1916, <span class="CharOverride-2">118–128</span>; N. Iorga, <span class="CharOverride-2">Istoria românilor prin călători</span>, II, Bucureşti, 1928, <span class="CharOverride-2">96–114</span>;<span class="CharOverride-2"> </span>Octav Păun, <span class="CharOverride-2">Anton Maria del Chiaro şi folclorul românesc</span>, AUB, filologie, 1964;<span class="CharOverride-2"> </span>Constantin Boroianu, <span class="CharOverride-2">Anton Maria del Chiaro, </span>în<span class="CharOverride-2"> Studia bibliologica</span>, III, Bucureşti, 1969, <span class="CharOverride-2">115–132</span>;<span class="CharOverride-2"> </span>Constantin Boroianu, <span class="CharOverride-2">Un memorialist italian din secolul al XVII-lea despre Valahia</span>, AUB, limba şi literatura română, 1970, 1; Alexandru Popescu, <span class="CharOverride-2">Interpretări etnologice la „Revoluţiile Valahiei” de Antonio Maria del Chiaro,</span> REF, 1978, 2; Corneliu Oneţ, <span class="CharOverride-2">Anton Maria Del Chiaro despre obiceiurile românilor, </span>„Memoria ethnologica”, 2003, 8–9<span class="CharOverride-2">; </span>Datcu, <span class="CharOverride-2">Dicţ. etnolog., 308–309.&#9; </span><span class="Semnatura">I.D.</span></p>
			<p class="Heuristica-PRIMUL"><span class="titlu-12">DEL CONTE</span><span class="titlu-12-complet">, Rosa</span><span class="CharOverride-1"> </span>(10.IV.1907, Voghera, Italia – 3.VIII.2011, Roma), istoric şi critic literar, traducătoare italiană. Licenţiată în litere <span class="CharOverride-2">magna cum laude</span> a Universităţii din Milano (1931), <span class="CharOverride-1">D.C.</span> a fost profesoară de limba şi literatura italiană la Universitatea din Bucureşti (1945–1947), la Câmpulung şi la Universitatea din Cluj (1947–1948), între 1948 şi 1963 predând şi la Universitatea Catolică Sacro Cuore din Milano limba şi literatura română, curs continuat, între 1957 şi 1978, la Universitatea La Sapienza din Roma. Ca și Ramiro Ortiz, a promovat cercetările de limba italiană în România și de limba română în Italia. I-a sprijinit pe Eugen Lozovan, Th. Onciulescu, Mircea Popescu, Marian Papahagi, Eta Boeriu și Al. Niculescu. Este <span class="CharOverride-2">doctor honoris causa</span> al universităţilor din Bucureşti (1972), Cluj-Napoca (1991) şi Iaşi (1998), membră de onoare a Academiei Române (din 1994). I s-a acordat Ordinul Steaua României (2003).</p>
			<p class="Heuristica-BASE"><span class="CharOverride-1">D.C.</span> este un nume de seamă în românistică şi în eminescologie, având contribuţii majore la cunoaşterea şi dezvoltarea raporturilor culturale româno–italiene. A ţinut, în Italia, cursuri despre folclor şi cultura veche românească, ca şi despre scriitori din secolul al XIX-lea (de la Vasile Cârlova şi Ion Heliade-Rădulescu până la Al. Macedonski şi George Coşbuc). În <span class="CharOverride-2">Mihai Eminescu o dell’Assoluto</span> (1963), „cea mai vastă monografie închinată, într-o limbă străină, lui Eminescu” (Mircea Eliade), analizează întreaga operă a poetului, evidenţiind temele liricii eminesciene, de la problema socială din <span class="CharOverride-2">Împărat şi proletar</span>, viziunile cosmogonice din <span class="CharOverride-2">Rugăciunea unui dac, Scrisoarea I </span>sau <span class="CharOverride-2">Luceafărul</span> până la modul cum este reflectat Iisus Hristos în opera poetului. Ultimele şase capitole ale monografiei examinează întruchipările timpului în poezia eminesciană: timpul demiurg, timpul biruit de poezie, sentimentul duratei şi ambivalenţei timpului, evaziunea din timp. Dense sunt şi capitolele <span class="CharOverride-2">Eminescu şi tradiţia; substratul autohton al culturii sale </span>şi<span class="CharOverride-2"> Reflexe ale tradiţiei în câteva figuri ale limbajului eminescian.</span> Autoarea demonstrează, pentru prima dată în critica europeană care s-a aplecat asupra operei poetului, universalitatea liricii acestuia, unicitatea ei în contextul romantismului european. Exegeta a pornit de la constatarea că „Lipseşte României […] o operă care să examineze această poezie pornită din adâncimea poetului, pentru a-i identifica sămânţa germinală unică, <span class="CharOverride-2">sâmburele</span>, din care şi pe care a crescut vigurosul său trunchi; cum de asemenea îi lipseşte acel comentariu punctual faţă de text, pe care noi îl considerăm indispensabil chiar cititorului român, şi care, fără a se suprapune expresiei poetului, să-i conducă şi să-i lumineze înţelegerea”. <span class="CharOverride-1">D.C.</span> este convinsă că pentru Eminescu problema „cea mai acută” a fost determinarea „raportului dintre Dumnezeu şi lume, dintre existenţa definită ca temporalitate şi Fiinţa identificată cu Eternul”. Pentru susţinerea acestei teze s-a bazat mai ales pe postumele poetului, fapt care a trezit unele rezerve (Vladimir Streinu), o postumă ca <span class="CharOverride-2">Învierea</span> fiind socotită „autenticul testimoniu liric a ceea ce numim religiozitate eminesciană”. Pe lângă meritul de a fi examinat toate componentele esenţiale ale operei eminesciene, de a fi văzut-o „într-un tot de o impresionantă măreţie, corespunzând înseşi amplitudinii gândului poetic eminescian” (Marian Papahagi), cartea mai are şi meritul fundamental de a prezenta, în traduceri făcute cu multă ştiinţă, o bună parte din scrieri. Studiu de tip universitar, de concepţie şi expresie croceană, cartea depăşeşte faza iniţială de receptare europeană a poetului, reprezentată de Albert Thibaudet (care vedea în Eminescu un „şansonetist”) şi de Fernand Baldensperger (care credea că poetul are origine ruteano-română). Dotată cu un extraordinar simț al limbii române, cum s-a remarcat adesea în critica noastră, transpunerile lui <span class="CharOverride-1">D.C.</span> din marii poeți români (Tudor Arghezi, 1968 și 1983, Lucian Blaga, 1971, M. Eminescu, 1989, toate în ediții bilingve) se bazează pe analiza savantă a tuturor straturilor limbajului liric și a mijloacelor tehnice ale versificației, pe regândirea atentă, în comentarii ce însoțesc fiece poem, a semnificațiilor profunde ale cuvântului. Cu rară acribie, dovedind cunoașterea temeinică a nuanțelor de finețe, ea procedează mai întâi la explicitarea amănunțită a textului, convinsă că „esența secretă a poeziei e incomunicabilă, fiind de natură muzicală, că  este posibil doar un plan de lectură,  corect cel puțin din punct de vedere filologic, iar datorită îndelungatului exercițiu critic asupra autorului, desigur și pe plan interpretativ”. Traducătorul poate oferi cel mult corespondențe (și nu echivalențe), îndeosebi în cazul lui Eminescu, a cărui muzicalitate „subtilă și complexă” e de natură incantatorie prin ritm melodic și cadență. În alegerea textelor eminesciene ale antologiei din 1989 (după ce în exegeza sa fundamentală parcursese întreaga creație lirică, punând pentru prima dată la dispoziția publicului occidental  versiuni proprii din opera poetului), s-a orientat nu după preferințele personale, care ar fi mers în direcția postumelor, către poezia metaforică și vizionară, ci a optat pentru varietatea tematică și prezența diferitelor faze poetice, evitând totodată „să modernizeze” lexicul. Selecția cuprinde pe lângă numeroase antume (incluzând <span class="CharOverride-2">Rugăciunea unui dac</span>, <span class="CharOverride-2">Scrisorile</span>, <span class="CharOverride-2">Sara pe deal</span>,  <span class="CharOverride-2">Luceafărul</span>, <span class="CharOverride-2">Glossă</span>, <span class="CharOverride-2">Sonete</span> ș.a.) și unele postume (<span class="CharOverride-2">Memento mori</span>, <span class="CharOverride-2">Dumnezeu și om</span>, <span class="CharOverride-2">Stelele-n cer</span>, <span class="CharOverride-2">Dintre sute de catarge</span> ș.a.), oferind o imagine reprezentativă asupra universului liric eminescian. În cazul lui Tudor Arghezi s-a oprit asupra poemului sociogonic <span class="CharOverride-2">Cântare omului</span>, în vogă la noi în acel moment, a cărui transpunere a publicat-o în aceeași formulă de prezentare hermeneutică a fiecărui poem, considerându-l pe autor un poet „interogativ și întotdeauna perplex”, semnalându-i componenta metafizică. De aceea, nu a ezitat să intre în polemică, la apariția tălmăcirilor lui Salvatore Quasimodo din 1966, a cărui antologie i s-a părut „cu totul întâmplătoare, iar prin fragmentarism, nesemnificativă”, reproșându-i, de asemenea, pierderea transferului sensurilor metaforice ale originalului (articolul <span class="CharOverride-2">„Le brutte infedeli” ovvero Quasimodo interprete di Arghezi</span>, publicat în „Belfagor”, 4/1966). Noutatea viziunii lui Tudor Arghezi, socotește exegeta, este „esențial și ireductibil stilistică”, intens ambiguă, corespunzătoare naturii sale intime de <span class="CharOverride-2">discordia concors.</span> Dacă versiunile ei din poeții români nu sunt întotdeauna congenere originalului ca realizare artistico-tehnică, ceea ce presupune nu numai înzestrare nativă, ci și har, ele s-au impus însă prin onestitatea și profunzimea tratării hermeneutice la toate palierele discursului liric. Se mai cuvin menționate eforturile lui <span class="CharOverride-1">D.C. </span>de implicare în acțiunile unor comunități universitare și academice internaționale de susținere a candidaturii la Premiul Nobel, în 1955 și 1965, a celor doi mari poeți români de talie europeană în viață pe atunci, Lucian Blaga (de care a fost legată prin prietenie și corespondență) și Tudor Arghezi, precum și nenumăratele articole consacrate scriitorilor noștri în dicționare și enciclopedii literare italiene și internaționale de renume (<span class="CharOverride-2">Dizionario biografico degli autori </span>și <span class="CharOverride-2">Dizionario letterario delle opere</span>, Bompiani, 1954; <span class="CharOverride-2">Dizionario della letteratura moderna e contemporanea</span>, Mondadori, 1954; <span class="CharOverride-2">Grande Enciclopedia De Agostini</span>, 1970–1986; <span class="CharOverride-2">Dizionario della letteratura mondiale del Novecento</span>, 1980) sau valoroasele contribuții risipite în revistele de specialitate.</p>
			<p class="Heuristica_CITAT">Cartea Rosei Del Conte <span class="CharOverride-7">[Eminescu sau despre Absolut]</span> este construcție și viziune, o interpretare a operei eminesciene ce izbutește să împace în chip cu adevărat remarcabil parcurgerea „monografică” a repertoriului tematic eminescian (meditația romantică, titanismul, năzuința etică, problematica socială și religioasă, stratul metafizic al interogației asupra sensului existenței, intuiția grandioasă a cosmosului și a timpului, iubirea și moartea) cu integrarea tuturor „regiunilor” semnificative ale operei poetului într-un tot de o impresionantă măreție, corespunzând înseși amplitudinii gândului poetic eminescian.</p>
			<p class="Heuristica_CITAT_semnat">MARIAN PAPAHAGI</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Lectura Dantis</span>, București, 1945; <span class="CharOverride-2">Poetica e poesia del Dolce Stil Novo</span>, București, 1946; <span class="CharOverride-2">Le „colinde” religiose nella letteratura popolare rumena</span>, Milano, 1950; <span class="CharOverride-2">I „Perdoni” nellatradizione del rito nuziale rumeno</span>, Milano, 1950; <span class="CharOverride-2">Eminescu o dell’Assoluto</span>, Modena, 1963; ed. (<span class="CharOverride-2">Eminescu sau despre Absolut</span>), tr. și pref. Marian Papahagi, cuvânt înainte Zoe Dumitrescu-Bușulenga, postfață Mircea Eliade, Cluj-Napoca, 1990; ed. 2, Cluj-Napoca, 2003; <span class="CharOverride-2">Il periodo di transizione. Figure e momenti</span>, Roma, 1967. <span class="CharOverride-1">Traduceri: </span><span class="CharOverride-2">Poeți italieni de azi. Eugenio Montale. Salvatore Quasimodo</span>, ed. bilingvă, introd. și îngr. trad., București, 1945; Elio Vittorini, <span class="CharOverride-2">Oameni și neoameni</span>, București, 1947; <span class="CharOverride-2">Dal Cârlova al Macedonski</span>, îngr. trad., Roma, 1967; Tudor Arghezi, <span class="CharOverride-2">Inno all’uomo. Invito alla lettura di Arghezi</span>, ed. bilingvă, îngr. și introd. trad., Roma, 1968, <span class="CharOverride-2">Cartea cu jucării – Il borgo di cristallo</span>, ed. bilingvă, Milano, 1983; Lucian Blaga, <span class="CharOverride-2">La lirica di Lucian Blaga. Poesie, 1919–1943</span>, ed. bilingvă, Roma, 1967, <span class="CharOverride-2">Maestro Manole</span>, îngr. trad., Roma, 1974; M. Eminescu, <span class="CharOverride-2">Poesie</span>, ed. bilingvă,  introd. trad., Modena, 1989.</p>
			<p class="Heuristica___m_RPR"><span class="CharOverride-1">Repere bibliografice:</span> Perpessicius, <span class="CharOverride-2">Lecturi</span>, <span class="CharOverride-2">118–123</span>; Streinu, <span class="CharOverride-2">Pagini</span>, III, <span class="CharOverride-2">299–303</span>;<span class="CharOverride-2"> </span>Cornel Ungureanu, <span class="CharOverride-2">„Eminescu sau Despre absolut”</span>, O, 1990, 27;<span class="CharOverride-2"> </span>Ioan Holban, <span class="CharOverride-2">Viaţa şi opera unei „irregolare”</span>,<span class="CharOverride-2"> </span>CRC, 1991, 3; Nicolae Mecu, <span class="CharOverride-2">„Eminescu sau Despre absolut”</span>, LL, 1991, 1; Eliade, <span class="CharOverride-2">Împotriva</span>, <span class="CharOverride-2">215–222</span>; Mircea Zaciu, <span class="CharOverride-2">Scrisori nimănui</span>, Oradea–Târgu Mureş, 1996, <span class="CharOverride-2">240–242</span>; Constantin Cubleșan, <span class="CharOverride-2">Eminescu în oglinzile criticii</span>, Cluj-Napoca, 2001, <span class="CharOverride-2">130–131</span>;<span class="CharOverride-2"> </span>Rusu, <span class="CharOverride-2">Membrii Academiei</span>,  <span class="CharOverride-2">248</span>;  [<span class="CharOverride-2">Rosa Del Conte</span>], ST, 2007, 4–5 (grupaj special); Ștefan Munteanu, <span class="CharOverride-2">Rosa Del Conte despre absolutul eminescian (I–V)</span>, ATN, 2011, 5–10;<span class="CharOverride-2"> </span>Gisèle Vanhese, <span class="CharOverride-2">Rosa Del Conte</span>, CC, 2011, 8; Al. Niculescu, <span class="CharOverride-2">Profesoara Rosa Del Conte</span>, RL, 2011, 32; Doina Condrea-Derer, <span class="CharOverride-2">Moştenirea Rosei Del Conte</span>, OC, 2011, 348. &#9; <span class="CharOverride-4">I.D.</span>, <span class="CharOverride-4">G.Dn.</span></p>
			<p class="Heuristica-PRIMUL"><span class="titlu-12">DELEANU</span><span class="CharOverride-1">, Andrei Ion</span> (20.IV.1903, Constanţa – 12.VI.1980, Bucureşti), traducător. Este fiul Lizei (n. Golicher) şi al lui Nathan Grünberg, comerciant. Urmează cursurile primare şi Liceul „Mircea cel Bătrân”, în oraşul natal. Absolvent al Facultăţii de Drept din cadrul Universităţii din Bucureşti (1926), lucrează ca avocat în Capitală, secretar particular, şef de serviciu la Primărie (1929–1934) şi funcţionar în industria turismului; ulterior este scriitor liber profesionist. Debutează în 1942 cu transpunerea cărţii lui I. Semionov <span class="CharOverride-2">Averile pământului</span> şi, până să-şi semneze singur traducerile, este mult timp cotraducător. A dat versiuni din Joseph Conrad, J.B. Priestley, William Faulkner, Thomas Mann ş.a. Devine membru al The Shakespeare Association of America din Washington DC şi în The International Shakespeare Association din Vancouver (1971).</p>
			<p class="Heuristica-BASE">Stăpânind subtilităţile limbii engleze şi ale limbii germane, după 1960 <span class="CharOverride-1">D.</span> transpune în limba română (împreună cu Eugen Barbu, deoarece nu i se permitea publicarea traducerilor sub numele său), trilogia lui William Faulkner – <span class="CharOverride-2">Cătunul</span>, <span class="CharOverride-2">Oraşul</span> şi <span class="CharOverride-2">Casa cu coloane</span>, romanul <span class="CharOverride-2">Doctor Faustus</span> al lui Thomas Mann, precum şi alte cîteva scrieri. Scurta deschidere politică şi culturală de la sfârşitul anilor ’60 îi va da posibilitatea să semneze singur traducerile a două volume de Joseph Conrad: <span class="CharOverride-2">Nostromo </span> şi <span class="CharOverride-2">Victorie</span>. Spre sfârşitul vieţii îi apare cartea <span class="CharOverride-2">Doamna brună din sonete</span>, conţinând traducerea a 28 de sonete shakespeariene, încununare a întregii sale activităţi şi operă de mare erudiţie. După cum mărturisea într-un interviu acordat lui Gabriel Gafiţa, metoda este una inovatoare şi presupune renunţarea „la orice efort de a recrea poeticul pentru a respecta textul cu toată bogăţia lui”. Traducerea este una filologică, literală, urmărind însă sensurile vizate de poetul englez şi neîngăduind nici o intruziune a personalităţii celui care transpune textul shakespearian în altă limbă. Această nouă metodă este explicată de <span class="CharOverride-1">D.</span> în introducere, alături de câteva notaţii despre misiunea traducătorului, dificultăţile întâmpinate şi psihologia creaţiei. Traducerea este însoţită de un bogat comentariu lexical, de confruntarea variantelor din limba română şi din alte limbi, de explicarea propriei opţiuni pentru un sens sau altul şi de restabilirea conotaţiilor unor cuvinte din engleza elizabetană, ceea ce face posibilă redarea ambiguităţii unei sintagme în limba română. Din această perspectivă, opera de traducător implică şi una de critic literar, care comentează geneza sonetelor, restabileşte ordinea intenţionată de scriitorul englez, precizează corespondenţele cu realitatea, considerând sonetele fragmente dintr-o „poveste” pe care o recompun. Demersul este multidisciplinar, pentru că la analiza lingvistică se adaugă discutarea unor probleme de istorie şi sociologie. Formula a avut ecou în Germania şi Elveţia, fiind promovată în cadrul catedrelor de limba engleză de la trei universităţi. În acelaşi timp, la Tokio, articolul său în care îşi explica metoda este publicat în paginile revistei „Shakespeare Translation”. <span class="CharOverride-1">D. </span>va începe și transpunerea în româneşte a lui <span class="CharOverride-2">Ulysses</span> de James Joyce, proiect pe care însă nu va apuca să-l ducă la bun sfârşit.</p>
			<p class="Heuristica___mici"><span class="CharOverride-1">Traduceri:</span> I. Semionov, <span class="CharOverride-2">Averile pământului, </span>Bucureşti, 1942; Carl Crow, <span class="CharOverride-2">China. 400 000 000 de clienţi,</span> Bucureşti, [1943];<span class="CharOverride-2"> </span>Humphrey Cobb, <span class="CharOverride-2">Cărările gloriei</span>, pref. Eugen Barbu, Bucureşti, 1961 (în colaborare cu Eugen Barbu); Hans Marchwitza, <span class="CharOverride-2">Peter Kumiak şi urmaşii</span>, pref. Paul Langfelder, Bucureşti, 1962 (în colaborare cu Eugen Barbu); J.B. Priestley, <span class="CharOverride-2">Fundătura îngerilor</span>, pref. Matei Călinescu, Bucureşti, 1964 (în colaborare cu Eugen Barbu); William Faulkner, <span class="CharOverride-2">Nechemat în ţărână</span>, pref. Radu Lupan, Bucureşti, 1964 (în colaborare cu Eugen Barbu), <span class="CharOverride-2">Cătunul</span>, pref. Radu Lupan, Bucureşti, 1967 (în colaborare cu Eugen Barbu), <span class="CharOverride-2">Oraşul</span>, Bucureşti, 1967 (în colaborare cu Eugen Barbu), <span class="CharOverride-2">Casa cu coloane</span>, Bucureşti, 1968 (în colaborare cu Eugen Barbu); Thomas Mann, <span class="CharOverride-2">Doctor Faustus</span>, pref. Ion Ianoşi, Bucureşti, 1966 (în colaborare cu Eugen Barbu); Joseph Conrad, <span class="CharOverride-2">Nostromo</span>, Bucureşti, 1969, <span class="CharOverride-2">Victorie</span>, Bucureşti, 1972; M. Innes, <span class="CharOverride-2">Misterul manuscrisului</span>, Bucureşti, 1973; Shakespeare, <span class="CharOverride-2">Doamna brună din sonete</span>, Cluj-Napoca, 1978; Panait Istrati, <span class="CharOverride-2">Opere alese </span>–<span class="CharOverride-2"> </span><span class="CharOverride-9">œ</span><span class="CharOverride-2">uvres choisies</span>, ed. bilingvă,<span class="CharOverride-2"> </span>VIII, postfaţă Al. Oprea, Bucureşti, 1983 (în colaborare cu Eugen Barbu).</p>
			<p class="Heuristica___m_RPR"><span class="CharOverride-1">Repere bibliografice:</span> Aurel-Dragoş Munteanu, <span class="CharOverride-2">„Doamna</span><span class="CharOverride-2"> brună din sonete”</span>, LCF, 1979, 3; Virgil Stanciu, <span class="CharOverride-2">Shakespeare în 28 de sonete</span>, ST, 1979, 3; Nicolae Balotă, <span class="CharOverride-2">Adevăr şi poezie în sonetele lui Shakespeare</span>, RL, 1979, 21; Gabriel Gafiţa, <span class="CharOverride-2">Doamna brună</span> (interviu cu A.I.<span class="CharOverride-2"> </span>Deleanu), ST, 1980, 3; Ştefan Stoenescu, <span class="CharOverride-2">De la Hamlet la Ulysses. Permanenţa unui personaj shakespearian</span>, SXX, 1980, 7–9; <span class="CharOverride-2">Dicţ. scriit. rom</span>., II, <span class="CharOverride-2">52–53</span>.&#9;  <span class="Semnatura">C.Dt., D.Mr.</span></p>
			<div class="_idGenObjectLayout-1">
				<div id="_idContainer021">
					<div id="_idContainer019" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DELEANU</span><span class="CharOverride-1">, Horia</span> (25.XII.1919, Iaşi – 25.XII.1998, București), teatrolog, dramaturg. </p>
					</div>
					<div id="_idContainer020" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="02_D2_Dascal-Dersidan_69-140-web-resources/image/DELEANU_HORIA1.jpg" alt="" />
					</div>
				</div>
			</div>
			<p class="Heuristica-PRIMUL">Părinții se numeau Malvina (n. Feller) şi Arnold. <span class="CharOverride-1">D. </span>a<span class="CharOverride-1"> </span>urmat gimnaziul şi liceul în Iaşi; după doi ani la Medicină în oraşul natal, îşi continuă studiile în Bucureşti, la Facultatea de Litere şi Filosofie, pe care a absolvit-o în 1946. Din 1950 este titular, pentru mulţi ani, al Catedrei de istoria teatrului universal contemporan la Institutul de Teatru din Bucureşti. Îşi dă doctoratul în 1971 cu o lucrare despre teatrul absurdului. Este redactor la revistele „Veac nou” (1945–1953) şi redactor-şef la proaspăt înfiinţata „Teatrul” (1956–1958). A tradus, singur sau în colaborare, dramaturgie sovietică și occidentală. Debutează editorial în 1948 cu <span class="CharOverride-2">Impresii literare sovietice</span>.</p>
			<p class="Heuristica-BASE">Primele volume ale lui <span class="CharOverride-1">D.</span>,<span class="CharOverride-1"> </span><span class="CharOverride-2">Impresii literare sovietice</span>, <span class="CharOverride-2">Problemele realismului critic în literatură </span>(1950), <span class="CharOverride-2">Aspecte din dramaturgia lui Gorki</span> (1954) ş.a., se ocupă doar de literatura realist socialistă. <span class="CharOverride-2">Triumful lui Goldoni</span> (1957) este o biografie romanţată didactică, iar <span class="CharOverride-2">Oraşe şi teatre. Germania, Italia ’57</span> (1958) şi <span class="CharOverride-2">Puncte de reper în dramaturgia occidentală contemporană</span> (1962) sunt impregnate de același tezism realist socialist. Treptat autorul tinde spre proiecte de sinteză, după cum arată <span class="CharOverride-2">Istoria teatrului universal contemporan</span> (I, 1963) şi <span class="CharOverride-2">Dileme şi pseudodileme teatrale</span> (1972), e interesat de teatrul modern şi de limbajele specifice ale acestuia în <span class="CharOverride-2">Teatru–antiteatru–teatru</span> (1972) şi în <span class="CharOverride-2">Modernitatea teatrului</span> (1983), unde discută problema modernităţii în teatru ca „noutate a continuităţii” şi „reabilitare a cuvântului”, relaţia dintre spaţiul de joc şi spectator etc. Comentariile lui <span class="CharOverride-1">D.</span> din anii ’70 ai secolului trecut obțin o relativă deschidere ideologică în comparație cu orizontul îngust al scrierilor de început, vehiculând referiri la Sean O’Casey, J.B. Priestley, Karel Čapek, Bertolt Brecht, Jean Giraudoux, Albert Camus, Armand Gati sau Peter Brook. Trilogia compusă din <span class="CharOverride-2">Elogiu actorului</span> (1982), <span class="CharOverride-2">Elogiu regizorului</span> (1985) şi <span class="CharOverride-2">Elogiu scenei</span> (1988) omagiază actori şi regizori români importanţi; ultimul volum, o culegere de cronici teatrale, prezintă spectacolele importante ale scenei româneşti din deceniul al nouălea din secolul trecut. După <span class="CharOverride-2">Cazul Bennet </span>(1954) <span class="CharOverride-2">Dialog despre dragoste</span> (1970) este tot o lucrare dramatică scrisă în colaborare cu Radu Boureanu, o piesă de idei, un dialog despre dragoste şi teatru. Personajele sunt Scriitorul (El), Criticul (Ea) şi Femeia. Procedeul de construcţie se apropie de textualism: „piesa” şi realitatea se construiesc simultan, pe planuri temporale şi ontologice în mod ambiguu distincte şi care se vor uni în final. Povestea de dragoste (aşa-zis „reală”) dintre Scriitor şi Femeie se desfăşoară paralel cu „scrierea”, care constituie celălalt plan al piesei, cealaltă poveste, tot de dragoste, fiind cea dintre Scriitor şi Ea–Criticul. Scriitorul, autor de teatru, un fel de Don Juan insensibil, învaţă treptat să iubească. „Dascălii” lui sunt cele două femei, din viaţa reală şi din cea livrescă: Femeia concretă, iubita, şi Criticul, prietena platonică, de fapt ipostazele aceluiaşi principiu feminin, contopite în cele din urmă. <span class="CharOverride-2">Întâlniri memorabile</span> (1995) reflectă interesul pentru piesele puse în scenă la Teatrul Evreiesc de Stat, spectacolele fiind prezentate în ample analize, iar <span class="CharOverride-2">Rebelul</span> (1998) dezvăluie apetenţa pentru povestire a autorului. </p>
			<p class="Heuristica___mici"><span class="CharOverride-3">SCRIERI</span><span class="CharOverride-1">: </span><span class="CharOverride-2">Impresii literare sovietice</span>, Bucureşti, 1948; <span class="CharOverride-2">Maiacovski</span>, Bucureşti, 1949; <span class="CharOverride-2">Problemele realismului critic în literatură</span>, Bucureşti, 1950; <span class="CharOverride-2">Aspecte din dramaturgia lui Gorki</span>, Bucureşti, 1954; <span class="CharOverride-2">Cazul Bennet</span> (în colaborare cu Radu Boureanu), Bucureşti, 1954; <span class="CharOverride-2">Triumful lui Goldoni</span>, Bucureşti, 1957; <span class="CharOverride-2">Oraşe şi teatre. Germania, Italia ’57</span>, Bucureşti, 1958; <span class="CharOverride-2">Puncte de reper în dramaturgia occidentală contemporană</span>, Bucureşti, 1962; <span class="CharOverride-2">Istoria teatrului universal contemporan</span>, I, Bucureşti, 1963; <span class="CharOverride-2">Regizorul şi teatrul</span>, Bucureşti, 1968; <span class="CharOverride-2">Dialog despre dragoste</span>, Bucureşti, 1970; <span class="CharOverride-2">Dileme şi pseudodileme teatrale</span>, Bucureşti, 1972; <span class="CharOverride-2">Teatru–antiteatru–teatru</span>, Bucureşti, 1972; <span class="CharOverride-2">Elogiu actorului</span>, Bucureşti, 1982; <span class="CharOverride-2">Nemurirea teatrului</span>, Bucureşti, 1982; <span class="CharOverride-2">Modernitatea teatrului</span>, Cluj-Napoca, 1983; <span class="CharOverride-2">Elogiu regizorului</span>, Bucureşti, 1985; <span class="CharOverride-2">Arta regiei teatrale</span>, Bucureşti, 1987; <span class="CharOverride-2">Elogiu scenei</span>, Bucureşti, 1988; <span class="CharOverride-2">Întâlniri memorabile</span>, Bucureşti, 1995; <span class="CharOverride-2">Rebelul</span>, Bucureşti, 1998. <span class="CharOverride-1">Traduceri:</span> James Aldridge, <span class="CharOverride-2">Al patruzeci şi nouălea stat</span>, Bucureşti, 1948 (în colaborare cu Mihail Calmâcu); August Iacobson, <span class="CharOverride-2">Viața în citadelă</span>, București, 1948; Ilya Ehrenburg, <span class="CharOverride-2">Leul din piaţă</span>, Bucureşti, 1948; Leonid Leonov, <span class="CharOverride-2">Un om obişnuit</span>, Bucureşti, 1958. </p>
			<p class="Heuristica___m_RPR"><span class="CharOverride-1">Repere bibliografice:</span> Mircea Ghiţulescu,<span class="CharOverride-2"> </span>[<span class="CharOverride-2">Horia Deleanu</span>], ST, 1972, 16, 1984, 6; Mircea Iorgulescu, „<span class="CharOverride-2">Dileme şi pseudodileme teatrale”, „Teatru–antiteatru–teatru”</span>, LCF, 1972, 29; Marian Popa, <span class="CharOverride-2">„Dileme şi pseudodileme teatrale”</span>, TR, 1972, 30; Marian Popescu, <span class="CharOverride-2">Actorul şi scena</span>,<span class="CharOverride-2"> </span>RL, 1982, 22; Iustin Ceuca, <span class="CharOverride-2">„Modernitatea teatrului”</span>, TR, 1984, 38; George Chirilă, <span class="CharOverride-2">Creatorii spectacolelor</span>, CNT, 1985, 44; Mirodan, <span class="CharOverride-2">Dicţionar</span>, II, <span class="CharOverride-2">52–55</span>; <span class="CharOverride-2">Dicţ. scriit. rom.</span>,<span class="CharOverride-2"> </span>II, <span class="CharOverride-2">53–54</span>; Popa, <span class="CharOverride-2">Ist. lit.</span>,<span class="CharOverride-2"> </span>II,<span class="CharOverride-2"> 869</span>.&#9; <span class="Semnatura"><a id="_idTextAnchor001"></a>R.D.</span></p>
			<p class="Heuristica-PRIMUL"><span class="titlu-12">DELEANU</span><span class="CharOverride-1">, Liviu</span> (8.II.1911, Iaşi – 12.V.1967, Chişinău), poet, dramaturg. Născut într-o familie de evrei săraci, ca fiu al Rozei şi al lui Sami Cligman, <span class="CharOverride-1">D.</span> îşi întrerupe studiile liceale, începute la Iaşi, şi pleacă la Bucureşti, unde lucrează un timp ca tipograf şi corector. În 1928 adoptă numele Liviu Deleanu în locul numelui de la naştere, Lipa Cligman. În 1940 s-a refugiat la Chişinău, de unde pleacă  la Moscova, stabilindu-se apoi, în 1944, la Chişinău. Redactor la „Vitrina literară” (1927) şi la „Prospect” (1928), va publica versuri în „Bilete de papagal” (1928), continuând să fie o prezenţă activă în reviste ieşene şi bucureştene, precum „Dimineaţa”, „Ediţia specială”, „Cuvinte literare”, „Vlăstarul”, „Floarea de foc”, „Şantier”, „Reporter”, „Viaţa literară”, „Hasmonaea”, „Adam”, „Facla” ş.a. Uneori a semnat şi C.L. Deleanu, Cliglon, Luca Dan.</p>
			<p class="Heuristica-BASE">Volumele <span class="CharOverride-2">Oglinzi fermecate</span> (1927), <span class="CharOverride-2">Ceasul de veghe</span> (1937) şi <span class="CharOverride-2">Glod alb</span> (1940) au fost bine primite de critica epocii. Format în plin modernism şi îndeosebi în vecinătatea lui Tudor Arghezi, <span class="CharOverride-1">D.</span> scrie o poezie aerisită, cu imagini insolite, construind pasteluri vitaliste. Melancolizând uşor, versurile lui imaginează spaţii stilizate, de o somptuozitate discretă, atinsă când și când de sordidul citadinismului. Versurile publicate după 1940 sunt tributare clişeelor propagandei antiromâneşti duse de regimul sovietic bolşevic. <span class="CharOverride-2">Krasnodon</span> (1950), poem amplu în genul celor compuse de Dan Deşliu, respecta cu stricteţe retorica grandilocventă realist socialistă. Alte volume – <span class="CharOverride-2">Dragostea noastră cea de toate zilele</span> (1966), <span class="CharOverride-2">Cartea dorului</span> (1968) ş.a. –, fără a depăşi întru totul banalităţile liricii erotice, reuşesc să înscrie sentimentul de iubire într-un delicat registru meditativ. <span class="CharOverride-1">D. </span>a tradus din Krîlov, Puşkin, Lermontov, Esenin, I. Groper, I. Manger ş.a.</p>
			<p class="Heuristica___mici"><span class="CharOverride-3">SCRIERI</span><span class="CharOverride-1">: </span><span class="CharOverride-2">Oglinzi fermecate</span>, Iaşi, 1927; <span class="CharOverride-2">Ceasul de veghe</span>, Bucureşti, 1937; <span class="CharOverride-2">Glod alb,</span> Bucureşti, 1940; <span class="CharOverride-2">Poezii pentru copii</span>, Chişinău, 1947; <span class="CharOverride-2">Krasnodon</span>, Chişinău, 1950; <span class="CharOverride-2">Buzduganul fermecat</span>, Chişinău, 1951; <span class="CharOverride-2">Nepoţica o învaţă pe bunica</span>, Chişinău, 1951; <span class="CharOverride-2">Vremuri noi</span>, Chişinău, 1952; <span class="CharOverride-2">Mi-i drag</span> <span class="CharOverride-2">să meşteresc, </span>Chişinău, 1953; <span class="CharOverride-2">La noi în ogradă,</span> Chişinău, 1954; <span class="CharOverride-2">Poezii şi poeme</span>, Chişinău, 1954; <span class="CharOverride-2">Bucurii pentru copii</span>, Chişinău, 1956; <span class="CharOverride-2">Cânturi de ieri şi de azi</span>, Chişinău, 1958; <span class="CharOverride-2">Stihuri alese</span>, Chişinău, 1958; <span class="CharOverride-2">Licurici, </span>Chişinău, 1961; <span class="CharOverride-2">Freamăt, </span>Chişinău. 1962; <span class="CharOverride-2">Pic, pic, pic,</span> Chişinău, 1962; <span class="CharOverride-2">Ieşire din legendă</span>, Chişinău, 1963; <span class="CharOverride-2">Triluri vesele</span>, Chişinău, 1963; <span class="CharOverride-2">Dragostea noastră cea de toate zilele</span>, Chişinău, 1966; <span class="CharOverride-2">Versuri</span>, Chişinău, 1967; <span class="CharOverride-2">Cartea dorului</span>, Chişinău, 1968; <span class="CharOverride-2">De la mic la mare</span>, Chişinău, 1968; <span class="CharOverride-2">Destăinuire</span>, îngr. Baca Deleanu, Chişinău, 1970; <span class="CharOverride-2">Ala bala portocala</span>, Chişinău, 1972; <span class="CharOverride-2">Scrieri</span>, I–II, pref. Simion Cibotaru şi Eliza Botezatu, Chişinău, 1976; <span class="CharOverride-2">Strigăt din mină</span>, Chişinău, 1976; <span class="CharOverride-2">Cu cântări şi flori pe plai</span>, Chişinău, 1980; <span class="CharOverride-2">Şi de n-ar fi cuvântul iubire</span>, Chişinău, 1982;  <span class="CharOverride-2">Mi-e drag</span>, Chişinău, 1988; <span class="CharOverride-2">Poezii</span>, Chişinău, 1991; <span class="CharOverride-2">O sută poezii de dragoste şi dor</span>,<span class="CharOverride-2"> </span>Chişinău, 1996; <span class="CharOverride-2">Epigrame cu adresă</span>, pref. Baca Deleanu, Chişinău, 1999; <span class="CharOverride-2">Ciocârlii pentru copii</span>, Chişinău, 2000; <span class="CharOverride-2">Răscolite tăceri</span>, îngr. Baca Deleanu, Vasile Romanciuc şi Nicolae Rusu, Timişoara, 2001; <span class="CharOverride-2">Vreme-n alte vremi topită</span>, pref. Mihail Dolgan, Iaşi, 2005.</p>
			<p class="Heuristica___m_RPR"><span class="CharOverride-1">Repere bibliografice:</span> A.P. Samson, <span class="CharOverride-2">„Oglinzi fermecate”</span>, RP, 1930, 3720; Călinescu, <span class="CharOverride-2">Opere</span>, III, <span class="CharOverride-2">865–866</span>; Ştefan Popescu, <span class="CharOverride-2">Critice, </span>Bucureşti, 1947, <span class="CharOverride-2">61–64</span>;<span class="CharOverride-2"> </span>Vasile Coroban,<span class="CharOverride-2"> Liviu Deleanu</span>,<span class="CharOverride-2"> </span>în<span class="CharOverride-2"> Profiluri</span>,<span class="CharOverride-2"> 181–190</span>; Eliza Botezatu, <span class="CharOverride-2">Liviu Deleanu: formulă poetică şi expresivitate</span>, RLSL, 1991, 2;<span class="CharOverride-2"> </span>Baca Deleanu, <span class="CharOverride-2">Drumeţia noastră</span>, Chişinău, 1992; Cimpoi, <span class="CharOverride-2">Ist. lit. Basarabia</span>,<span class="CharOverride-2"> 175</span>, <span class="CharOverride-2">394</span>;<span class="CharOverride-2"> </span>Ciocanu,<span class="CharOverride-2"> Lit. rom.</span>,<span class="CharOverride-2"> 93–102</span>; Iulia Azriel,<span class="CharOverride-2"> Liviu Deleanu, un poet uitat</span>,<span class="CharOverride-2"> </span>CL, 2005, 9; <span class="CharOverride-2"> Mică encicl.</span>,<span class="CharOverride-2"> 279–290</span>; Ciocanu, <span class="CharOverride-2">Vase comunicante</span>, <span class="CharOverride-2">156–165</span>;<span class="CharOverride-2"> </span>Dolgan, <span class="CharOverride-2">Poezia</span>,<span class="CharOverride-2"> 327–340</span>; <span class="CharOverride-2"> </span>Adriana Cazacu,<span class="CharOverride-2"> Poezia lui Liviu Deleanu din perioada interbelică,</span> LRC, 2009, 5–6;<span class="CharOverride-2"> Dicţ. Chişinău</span>, <span class="CharOverride-2">207–209</span>;<span class="CharOverride-2">  </span>Rachieru,<span class="CharOverride-2"> Poeţi Basarabia</span>, <span class="CharOverride-2">35–40.</span> &#9; <span class="Semnatura">D.M.</span></p>
			<p class="Heuristica-PRIMUL"><span class="titlu-12">DELEANU</span><span class="CharOverride-1">, Marcu Mihail</span> (21.II.1940, Boiu, j. Mureş), prozator, eseist, folclorist. Este fiul Anicăi (n. Hegbeli) şi al lui Mihail Marcu, ţărani; tatăl a murit pe front, în decembrie 1941, la Sevastopol. Urmează şcoala generală în satul natal şi liceul la Sighişoara (1953–1956). Prin adopţie, din 1958 numele lui de familie va fi Deleanu. După absolvirea Facultăţii de Filologie din Timişoara (1963) este profesor la Şcoala Generală nr. 4 din Reşiţa (1963–1964), cercetător la Baza Academiei din Timişoara, sectorul de lingvistică (1964–1965), director al Casei Orăşeneşti de Cultură din Reşiţa (1965–1968), vicepreşedinte (1968–1979) şi preşedinte (1980–1983) al Comitetului de Cultură şi Educaţie Socialistă al Judeţului Caraş-Severin, director la două școli generale din Reşiţa (1984–2002), cadru didactic asociat (1998–2002), apoi conferenţiar la Universitatea „Eftimie Murgu” din Reşiţa. Este doctor în filologie (1977) cu teza <span class="CharOverride-2">Evoluţia artistică a prozei ardelene</span>. A debutat cu schiţa <span class="CharOverride-2">Ţaizăru</span> în „Orizont” (1980)  şi editorial cu <span class="CharOverride-2">Glasul pământului. Stilistica motivului în proza literară  </span>(1981).<span class="CharOverride-2"> </span>Mai colaborează la „Limbă şi literatură”, „Semenicul”, „Studii de limbă, literatură şi folclor”, „Transilvania”, „Tribuna” ș.a.</p>
			<p class="Heuristica-BASE">Proza scurtă din <span class="CharOverride-2">Acvariu pe nisip</span> (1983) ilustrează vocaţia pentru dialog a lui <span class="CharOverride-1">D.</span> şi capacitatea de a sugera, cu mijloace stricte, destine. Romanul <span class="CharOverride-2">Baraj</span> (1985) este mai puţin istoria unui şantier cât aceea a paralelismului dintre construirea barajului şi scrierea romanului, evenimente ce se interferează sub ochii cititorului, nu fără complicităţi ironice. Îmbinarea ironiei şi a realismului este continuată şi în <span class="CharOverride-2">Zodia berbecului</span> (1987), roman care evocă la suprafaţă viaţa crescătorilor de oi într-un timp al schimbărilor forţate, dar care semnifică într-un orizont mai larg şi profită substanţial de viziunea modernă asupra discursului narativ ca intersecţie de texte. Proza lui <span class="CharOverride-1">D.</span> se reclamă, totuşi, din cea mai bună tradiţie a celei ardelene, pe care o cunoaşte detaliat şi din interior; această adeziune este uşor de recunoscut şi atunci când plasarea subiectului în plină actualitate l-ar fi putut tenta să urmeze altă cale decât cea a unei modernităţi cumpătate.<span class="CharOverride-2"> Glasul pământului. Stilistica motivului în proza literară</span> este un studiu metodic şi documentat, care urmăreşte configuraţia şi circulaţia unui motiv în toată variabilitatea lui semantică.  <span class="CharOverride-1">D. </span> este un intelectual cu o arie largă de preocupări, de la etnografie, folclor şi istoria folcloristicii la istoria lingvisticii şi la dialectologie, domenii în care are contribuţii originale, recunoscute ca atare de specialişti.</p>
			<p class="Heuristica___mici"><span class="CharOverride-3">SCRIERI</span><span class="CharOverride-1">: </span><span class="CharOverride-2">Glasul pământului. Stilistica motivului în proza literară</span>, Timişoara, 1981; <span class="CharOverride-2">Acvariu pe nisip</span>, Timişoara, 1983;<span class="CharOverride-2"> Baraj</span>, Cluj-Napoca, 1985;<span class="CharOverride-2"> Zodia berbecului</span>, Cluj-Napoca, 1987; <span class="CharOverride-2">Însemnări despre caraşoveni. Interferenţe lingvistice şi culturale specifice Europei Centrale</span>, Reşiţa, 1999; <span class="CharOverride-2">Reşiţa filologică</span>, Reşiţa, 1999; <span class="CharOverride-2">Studii de stilistică</span>, Reşiţa, 1999; <span class="CharOverride-2">Academicianul Simeon Mangiuca (1831–1890)</span>,<span class="CharOverride-2"> </span>Reşiţa, 2002; <span class="CharOverride-2">Memorial istoric şi etnolingvistic: grai, obiceiuri şi folclor din Boiu</span>, Reşiţa, 2003; <span class="CharOverride-2"> Manuscrisul de la Prigor (1979–1980)</span>,<span class="CharOverride-2"> </span>Reşiţa, 2005; <span class="CharOverride-2">Gustav Weigand</span> <span class="CharOverride-2">şi bănăţenii</span>,<span class="CharOverride-2"> </span>Reşiţa, 2005; <span class="CharOverride-2">Elemente de comunicare</span>,<span class="CharOverride-2"> </span>Reşiţa, 2006; <span class="CharOverride-2">Memorial filologic</span>,<span class="CharOverride-2"> </span>Reşiţa, 2006; <span class="CharOverride-2">Memorial etnofolcloric</span>,<span class="CharOverride-2"> </span>I–III, Reşiţa, 2008; <span class="CharOverride-2">Et in Arcadia ego</span>,<span class="CharOverride-2"> </span>I–II, Reşiţa, 2010; <span class="CharOverride-2">Memorial, documente şi studii despre George Cătană</span>, Reşiţa, 2011; <span class="CharOverride-2">Izvoare şi preocupări dialectale în Banat</span>,<span class="CharOverride-2"> </span>I–II, Timişoara, 2012. <span class="CharOverride-1">Antologii:</span> <span class="CharOverride-2">Trandafir cu creanga-n apă</span>, Reşiţa, 1976. <span class="CharOverride-1">Traduceri: </span>Anton Ferenschutz, <span class="CharOverride-2">Generaţia de sacrificiu</span>, Timişoara, 1995.</p>
			<p class="Heuristica___m_RPR"><span class="CharOverride-1">Repere bibliografice:</span> G.I. Tohăneanu, <span class="CharOverride-2">„Glasul pământului”</span>, O, 1982, 15; Ion Lungu, <span class="CharOverride-2">O interesantă analiză şi pledoarie stilistică</span>, TR, 1982, 42; Silviu Guga, <span class="CharOverride-2">„Stilistica motivului în proza literară”</span>, T, 1984, 4; Ioana Rauschan, <span class="CharOverride-2">„Acvariu pe nisip”</span>, O, 1984, 6; Titu Popescu, <span class="CharOverride-2">Jurnal de lectură</span>, T, 1986, 1; Tudorel Urian, <span class="CharOverride-2">Romanul romanului</span>, O, 1986, 10; Serafim Duicu, <span class="CharOverride-2">Un roman al romanului</span>, VTRA, 1986, 9; Dorin Murariu, <span class="CharOverride-2">Etapele scriitorului</span>, O, 1988, 21; Anton Cosma, <span class="CharOverride-2">Un moment metarealist?</span>, VTRA, 1989, 1;  Ionel Bota, <span class="CharOverride-2">În căutarea timpului-poveste</span>, Reşiţa, 2004; <span class="CharOverride-2">Dicţ. Banat</span>, <span class="CharOverride-2">234–236</span>;<span class="CharOverride-2"> </span>Titus Crişciu, <span class="CharOverride-2">Identitate şi destin cultural</span>,<span class="CharOverride-2"> </span>Oraviţa, 2008, <span class="CharOverride-2">14–26</span>; Viorel Marineasa, <span class="CharOverride-2">Despre Banat, în registru normal</span>, Reşiţa, 2009, <span class="CharOverride-2">180–187</span>; <span class="CharOverride-2">Marcu Mihail Deleanu: dor nestins</span>, coordonatori Gheorghe Popovici şi Doina Chiş-Toia, Timişoara, 2010. &#9; <span class="Semnatura">D.B.-D.</span></p>
			<p class="Heuristica-PRIMUL"><span class="titlu-12">DELEANU</span><span class="CharOverride-1">, Nicolae </span>(16.IX.1903, Bucureşti – 10.IV.1970, Bucureşti), prozator, ziarist. Este fiul lui Ştefan Deleanu, muncitor. Îşi întrerupe studiile liceale în 1916, din cauza greutăţilor materiale; lucrează ca ucenic într-un atelier de armurărie. Se întoarce la liceu în toamna lui 1918 şi este exmatriculat peste câteva luni pentru că participase la demonstraţia de la 13 decembrie din acel an. A fost reînscris la intervenţia lui N. Iorga, impresionat de figura adolescentului slăbuţ şi îmbrăcat sărăcăcios pe care îl întâlnea adesea în anticariatele bucureştene. A îndeplinit diverse munci pentru a-şi putea plăti taxele şcolare. În 1920 e angajat corector la „Anuarul economic al României”, iar peste un an va conduce librăria Casa Poporului de pe strada Brezoianu, loc de întâlnire al militanţilor socialişti şi social-democraţi. Aderă la Uniunea Tineretului Socialist, al cărei preşedinte devine (1924–1926). Între 1923 şi 1926 activează în gruparea studenţească de stânga care edita publicaţiile „Ideea universitară”, „Cultura nouă”, „Viaţa universitară” şi, mai târziu, o anume perioadă, „Scânteia”. Debutează în 1922, cu articole în presa socialistă. Este redactor şi redactor-şef la „Socialismul”,<span class="CharOverride-2"> „</span>Lumea nouă”, „Bányamunkás”,<span class="CharOverride-2"> </span>„Bergarbeiter”,<span class="CharOverride-2"> </span>„Tribuna porturilor şi transporturilor”. Împreună cu Al. Sahia redactează rubrica referitoare la viaţa muncitorească a ziarelor „Dimineaţa” şi „Adevărul” (1926–1937). După 1944 face parte din conducerea oficiosului social-democrat „Libertatea” şi conduce „Ultima oră” (1944–1948), ziarul de după-amiază al acestui partid. Alcătuieşte anual (1925–1939) „Calendarul muncii”, editat de Partidul Social Democrat. La Congresul din octombrie 1947 al partidului, va face parte din gruparea ce se va pronunţa pentru unirea cu comuniştii. După 1951 va fi câţiva ani conferenţiar la Facultatea de Istorie a Universităţii din Bucureşti și la Institututul de Arte Plastice „N. Grigorescu”, ţinând cursuri referitoare la secolul al XIX-lea, cu un accent deosebit asupra evoluţiei ideilor socialiste de la falansterul din Scăieni şi relaţiile revoluţionarilor de la 1848 cu socialiştii francezi până la mişcarea de la sfârşitul veacului. Este ales deputat în mai multe legislaturi între 1946 și 1969.</p>
			<p class="Heuristica-BASE">Activitatea literară a lui <span class="CharOverride-1">D.</span> e sporadică. Ea începe în 1931, cu alcătuirea unei antologii, <span class="CharOverride-2">Poezia muncii</span>, prima de acest gen în România, cuprinzând versuri ale poeţilor-muncitori; în comparaţie cu numeroasele culegeri ce se vor întocmi în anii ’50, culegerea are calitatea de a se înscrie într-un orizont tematic mai larg, fără să-şi propună o simplă ilustrare a ideilor politice. În 1932 va edita o formă revizuită (sub titlul <span class="CharOverride-2">Cântecul muncii</span>), iar în 1934 <span class="CharOverride-2">Robii</span>, un volum de povestiri – cele mai multe pornind de la întâmplări reale, de obicei, dramatice, cu puternice inflexiuni de factură naturalistă, în spiritul literaturii lui Carol Ardeleanu. Cartea sa cea mai cunoscută e romanul <span class="CharOverride-2">Nedeia din Poiana Miresei</span> (I–III, 1955–1964). Investigaţiile în arhive şi în biblioteci l-au ajutat pe <span class="CharOverride-1">D.</span> să creeze un cadru precis al naraţiunii, inspirată de evenimente petrecute la începutul secolului al XIX-lea. Cu mijloacele tradiţionale ale romanului realist, se dezvoltă o acţiune în mai multe planuri, uneori lipsită totuşi de dinamism, în măsura în care scriitorul e ispitit de redarea amănunţită a dialogurilor construite pe idei sociale. <span class="CharOverride-2">Nedeia din Poiana Miresei</span> – frescă a vieţii şi regiunii minereşti de la începutul veacului trecut, frescă a luptelor anului 1848 în acele părţi de ţară – rămâne un roman „de o trainică factură epică”  aprecia Valeriu Râpeanu.</p>
			<p class="Heuristica___mici"><span class="CharOverride-3">SCRIERI</span><span class="CharOverride-1">:</span> <span class="CharOverride-2">Robii</span>, Bucureşti, 1934; <span class="CharOverride-2">Nedeia din Poiana Miresei</span>, I–III, Bucureşti, 1955–1964; ed. 2, I–II, pref. Valeriu Râpeanu, Bucureşti, 1968; <span class="CharOverride-2">Scrieri social-politice</span>, introd. Ion Felea, Bucureşti, 1976.<span class="CharOverride-1"> Antologii: </span><span class="CharOverride-2">Poezia muncii</span>, Bucureşti, 1931; ed. (<span class="CharOverride-2">Cântecul muncii</span>), Bucureşti, 1932.</p>
			<p class="Heuristica___m_RPR"><span class="CharOverride-1">Repere bibliografice:</span> Dan Grigorescu, <span class="CharOverride-2">„Nedeia din Poiana Miresei”</span>, GL, 1956, 6; Gh. Dinu (Ştefan Roll), <span class="CharOverride-2">Un cronicar al Văii Jiului</span>, GL, 1957, 4; Const. Călin,<span class="CharOverride-2"> „Nedeia din Poiana Miresei”</span>, GL, 1964, 38; Valeriu Râpeanu,<span class="CharOverride-2"> „Nedeia din Poiana Miresei”</span>, „Scânteia”, 1965, 6490; Tudor Teodorescu-Branişte,<span class="CharOverride-2"> „Nedeia din Poiana Miresei”</span>, CNT, 1965, 20; Mircea Dumitrescu,<span class="CharOverride-2"> „Nedeia din Poiana Miresei”</span>, RMB, 1969, 7755; Popa, <span class="CharOverride-2">Ist. lit.</span>, I, <span class="CharOverride-2">926</span>. &#9; <span class="Semnatura">D.G.</span></p>
			<p class="Heuristica-PRIMUL"><span class="titlu-12">DEMETRESCU</span><span class="CharOverride-1">, Mihail</span> (26.X.1857, Brăila – 15.VI.1926, Bucureşti), prozator. Cu un doctorat în ştiinţe politice la Paris, <span class="CharOverride-1">D.</span> a fost funcţionar superior în Ministerul Cultelor şi Instrucţiunii Publice. Debutează în 1880 la „Literatorul”, colaborând şi la „Pressa” –  cu nuvele şi traduceri din La Bruyère, Volney, Hugo –, „România literară”, „Timpul”, „Vatra”, „Revista literară”. Majoritatea scrierilor sale sunt reunite în volumele <span class="CharOverride-2">Izvoade. 1880–1890</span> (1892) şi <span class="CharOverride-2">Nuvele</span> (1896). </p>
			<p class="Heuristica-BASE"><span class="CharOverride-1">D.</span> cultivă două genuri de proză: „copia după natură”, un fel de fiziologie în care domină observaţia tipologică, şi textul care dezvoltă o naraţiune lirică. Înzestrat pentru cea dintâi categorie, nuvelistul creionează cu ironie o serie de portrete: oameni de mahala, mici funcţionari, avocaţi „fără pricine”. O lume pestriţă, care îşi trăieşte cu amărăciune eşecul. Din transcrierea oratoriei emfatice, incoerente, a veleitarilor politici, sunt scoase câteva efecte comice notabile. Nuvele ca <span class="CharOverride-2">Popa Timofte Bondoroagă </span>şi <span class="CharOverride-2">Chira</span> menţin un bun echilibru între tabloul de gen şi intriga foiletonistică. Multe sunt însă năpădite de sentimentalism, de prolixe însăilări, de cugetări banale şi acţiuni neverosimile, utilizând din plin clişeul romanţios şi idilic. Cea mai ambiţioasă, <span class="CharOverride-2">Lake Buturugă</span>, nu era decât un plagiat după o nuvelă a lui André Theuriet. Dacă ar fi rămas la proza de observaţie caracterologică, în care portretul se concentra în câteva linii, cu o bună plasticitate verbală, <span class="CharOverride-1">D.</span> ar fi putut să fie un scriitor demn de luat în seamă.</p>
			<p class="Heuristica___mici"><span class="CharOverride-3">SCRIERI</span><span class="CharOverride-1">: </span><span class="CharOverride-2">Izvoade. 1880–1890</span>, Bucureşti, 1892; <span class="CharOverride-2">Nuvele</span>, Bucureşti, [1896].</p>
			<p class="Heuristica___m_RPR"><span class="CharOverride-1">Repere bibliografice:</span> Iorga, <span class="CharOverride-2">Ist. lit. cont. </span>(1934)<span class="CharOverride-2">, </span>I, <span class="CharOverride-2">203–204, </span>II, <span class="CharOverride-2">6–7</span>; N. Iorga, <span class="CharOverride-2">Literatura română necunoscută</span>, RFR, 1934, 9; <span class="CharOverride-2">Dicţ. lit. 1900</span>, <span class="CharOverride-2">268</span>.&#9;<span class="CharOverride-2"> </span><span class="Semnatura">G.D.</span></p>
			<p class="Heuristica-PRIMUL"><span class="titlu-12">DEMETRESCU</span><span class="CharOverride-1">, Romulus </span>(10.XII.1892, Roman – 24.XII.1972, Bucureşti), critic literar. Tatăl său, Gheorghe Em. Demetrescu, era funcţionar la Fabrica de Zahăr din Mărăşeşti. <span class="CharOverride-1">D. </span>a învăţat la o şcoală primară din oraşul natal, apoi la Liceul Naţional din Iaşi, pe care l-a absolvit în 1913. Se înscrie la Facultatea de Litere şi Filosofie a Universităţii ieşene, dar războiul îl obligă să amâne încheierea studiilor până în 1918. Doi ani mai târziu, după ce termină şi cursurile Seminarului Pedagogic Universitar, îşi trece examenele de capacitate pentru limba română şi filosofie. Obţine un post la Liceul „G. Bariţiu” din Cluj şi devine asistent la Catedra de psihologie a profesorului Florian Ştefănescu-Goangă (în 1923), iar ceva mai târziu şi la Seminarul Pedagogic (în 1930). Din 1925 este doctor în filosofie, titlu obţinut cu teza <span class="CharOverride-2">Teoria cunoaşterii în istorie</span>. Evenimentele anului 1940 îl obligă<span class="CharOverride-1"> </span>să se refugieze la Bucureşti, unde va fi profesor la Liceul „Spiru Haret” şi inspector general în Ministerul Educaţiei Naţionale. A debutat încă din liceu (1910), în paginile revistei „Activitatea tinerimii” de la Ploieşti, cu note şi recenzii. După 1920 se integrează relativ repede în atmosfera culturală a Clujului, îşi face prieteni printre universitari şi în mediul scriitoricesc, începe să colaboreze la revistele transilvănene. Prima carte, <span class="CharOverride-2">Elemente de logică şi metodologie</span>, de fapt un manual liceal, îi apare la Cluj în 1922. Va fi urmat de alte lucrări cu caracter didactic, manuale de limba română sau de logică, toate reluate în numeroase ediţii până în 1947. Deşi avea intenţia să-şi tipărească în volum şi contribuţiile de critică literară, manuscrisul fiind pregătit în 1940, împrejurările i-au fost potrivnice. După 1944, potrivit mărturisirii făcute în prefaţa la <span class="CharOverride-2">Tratatul elementar de logică</span> (1947, ediţie revăzută şi completată a manualului din 1922), lucra la „un mare <span class="CharOverride-2">Tratat de logică</span>”. Din 1936 se numără printre membrii fondatori ai Asociaţiei Scriitorilor Români din Ardeal. A publicat cronici şi articole dedicate actualităţii literare în „Unirea”, „Ardealul nostru”, „Vieaţa noastră”, „Arhiva pentru ştiinţă şi reformă socială”, „Cele trei Crişuri”, „Ramuri”, „Societatea de mâine”, „Transilvania”, „Familia”, „România literară”, „Abecedar”, „Pagini literare”, la care a făcut parte din comitetul de redacţie, „Însemnări ieşene” ş.a.</p>
			<p class="Heuristica-BASE">Prin demersul său critic <span class="CharOverride-1">D. </span>se situează între ultimii maiorescieni. Informaţia la care recurge, de sorginte în primul rând germană, dar îmbogăţită prin apelul la surse franceze, italiene etc., este utilizată cu discreţie şi adecvare. În acelaşi timp, se dovedeşte un observator atent al spaţiului literaturii autohtone, ţinându-se la curent cu aproape tot ce se publică, urmărind cu detaşare discuţiile şi polemicile epocii, dar intervenind rareori. Cronicile, majoritatea analize extinse, construite cu echilibrul şi metoda logicianului, aduc, alături de o netăgăduită adâncime a observaţiei, argumentele unui spirit critic pe cât de ascuţit, pe atât de ponderat, de lucid. Interesul comentatorului este îndreptat mai ales spre scriitorii din Transilvania, cu atenţie fiind privită şi literatura din celelalte provincii româneşti. Dintre autorii la care se referă nu lipsesc Lucian Blaga, Tudor Arghezi, Octavian Goga, Perpessicius, Şerban Cioculescu, Ion Minulescu, Mateiu I. Caragiale, dar îndeosebi ardeleni aflaţi, în deceniul al patrulea din secolul trecut, la început de drum: Emil Giurgiuca, George Boldea, Ion Şiugariu, Teodor Murăşanu, Mihai Beniuc, Ştefan Baciu ş.a. Un anume didacticism, detectabil în insistenţa demonstraţiei şi în parantezele, rare totuşi, care colecţionează ezitările de stil din scrierile discutate, nu împovărează discursul critic, remarcabil şi, înainte de toate, individualizat prin ceea ce aduce profund şi, adesea, nou.</p>
			<p class="Heuristica___mici"><span class="CharOverride-3">SCRIERI</span><span class="CharOverride-1">: </span><span class="CharOverride-2">Însemnări critice</span>, îngr. şi pref. Nae Antonescu şi Dimitrie Danciu, Cluj-Napoca, 1979.</p>
			<p class="Heuristica___m_RPR"><span class="CharOverride-1">Repere bibliografice: </span>V. Fanache, <span class="CharOverride-2">Criticul Romulus Demetrescu</span>, ST, 1980, 3; Mircea Popa, <span class="CharOverride-2">Profilul unui critic: Romulus Demetrescu</span>, TR, 1980, 41; Antonescu, <span class="CharOverride-2">Scriitori</span>, <span class="CharOverride-2">220–231</span>; <span class="CharOverride-2">Dicţ. scriit. rom.</span>,<span class="CharOverride-2"> </span>II, <span class="CharOverride-2">54–55</span>.&#9;  <span class="Semnatura">R.Z.</span></p>
			<div class="_idGenObjectLayout-1">
				<div id="_idContainer024">
					<div id="_idContainer022" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DEMETRESCU</span><span class="CharOverride-1">, Traian</span> (3.XI.1866, Craiova – 17.IV.1896, Craiova), poet, prozator, gazetar. </p>
					</div>
					<div id="_idContainer023" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="02_D2_Dascal-Dersidan_69-140-web-resources/image/Demetrescu_T2.jpg" alt="" />
					</div>
				</div>
			</div>
			<p class="Heuristica-PRIMUL">Radu Rafael Traian era al doilea din cei şapte copii ai Ioanei Anica şi ai lui Radu Radulian Dumitriu (care şi-a schimbat numele în Dumitrescu), cojocar şi negustor de băuturi în Craiova. După cursul primar <span class="CharOverride-1">D.</span> este dat să înveţe meserie pe lângă un unchi, toptangiu de bumbac. Fuge însă şi stăruie să fie trimis la şcoală. Urmează liceul la Craiova până în clasa a IV-a gimnazială. Se pare că a pregătit în particular clasele a IV-a şi a V-a. Publică încă din şcoală versuri în ziarele craiovene „Alarma” (unde îi apare prima poezie, <span class="CharOverride-2">Durerei, </span>în martie 1883), „Vocea Doljului” (1883) şi „Clopotul” (1883–1884). Remarcat de Al. Macedonski, îşi începe în 1884 colaborarea la „Literatorul” şi scoate un prim volum, <span class="CharOverride-2">Poezii</span> (1885), elogios prefaţat de acesta. În 1886 vine la Bucureşti, locuieşte la Macedonski şi este redactor la „Revista literară”. Câştigă atât de puţin, încât trebuie să se întoarcă la Craiova. Mereu în aşteptarea unei definitive stabiliri în Bucureşti, <span class="CharOverride-1">D.</span> îşi trimite colaborările la „Revista literară”, „Gutenberg”, „Analele literare”. La Craiova redactează aproape de unul singur gazeta „Amicul libertăţii” (1887) şi, împreună cu Gr. D. Pencioiu, „Revista olteană” (1888–1890, 1892). Ambele publicaţii se situau în linia „Contemporanului”. Când, în 1890, vine din nou la Bucureşti, apropierea lui <span class="CharOverride-1">D.</span> de cercurile socialiste apare mai clară odată cu răcirea raporturilor cu Macedonski. Este frecvent prezent în „Adevărul” cu articole antidinastice şi cronică literară, în „Ecoul Doljului”, „Clopotul”, „Economistul”, „De&#173;mo&#173;cra&#173;ţia socială”, „Viitorul”, „Revista independentă”, „Universul ilustrat” „Luceafărul”, „Secolul”, „Reforma”. Din 1893 semnează în ziarul socialist „Munca”, apoi în „Lumea nouă” şi „Evenimentul literar” (poezie, proză, cronică literară şi politică). Este membru al Partidului Social Democrat al Muncitorilor din România şi face parte din conducerea organizaţiei locale craiovene. La 1 mai mergea în fruntea muncitorilor şi s-a implicat în propaganda socialistă din ţară. Semna Tradem, Drac, Elislav, Fux, Fabio, Intim, Longhin, Miop, Nerva, Pârjol, Scrib, Ulpiu, Un singuratic, Vedeaude. A murit răpus de ftizie.</p>
			<p class="Heuristica-BASE">Primele volume ale lui <span class="CharOverride-1">D.</span> – <span class="CharOverride-2">Poezii</span>, <span class="CharOverride-2">Freamăte </span>(1887)<span class="CharOverride-2">, Amurg </span>(1888)<span class="CharOverride-2">, Cartea unei inimi </span>(1890) – strâng o producţie lirică minoră, sentimentală şi decepţionată, în stilul epocii, cu idei, cadenţe, imagini din M. Eminescu şi din François Coppée, poetul celor umili. O notă particulară se întrevede în discreţia sentimentului, în tonalitatea surdinizată a versului. Cu <span class="CharOverride-2">Senzitive</span> (1894) şi <span class="CharOverride-2">Aquarele</span> (1896) autorul se dovedeşte un precursor direct al lui G. Bacovia şi printre primii dintr-un lung şir de poeţi ai nevrozei. Motivul putea fi împrumutat de la „decadenţi sau simbolişti”, însă a găsit un ecou real în sensibilitatea rafinată, ascuţită de boală şi adesea ultragiată a visătorului, idealistului <span class="CharOverride-1">D.</span> Poezia concentrează în mici tablouri o atmosferă de disperare mută, de teamă şi pustiu lăuntric. Confesiunea capătă tonul unei romanţe monotone, sfâşietoare. Peisajul – satul pustiu înecat într-o ninsoare-linţoliu, cimitirul cu corbi „în pâlc de doliu” – devine metafora unor stări depresive. Obsesia morţii, sentimentalismul lugubru, filosofia deprimantă, unele imagini (plânsul nebunului, iubita cântând la clavir din Wagner, vedeniile descompunerii) vor reveni prin Bacovia. Atmosfera de visare vagă, chemarea misterioasă a Nordului, nostalgiile Antichităţii ţin de simbolismul epocii. <span class="CharOverride-1">D.</span>, autor şi de romanţe şi idile, a rămas pentru mulţi poetul socialist al epocii. Instantaneele din viaţa năpăstuiţilor, învinşilor, femeilor pierdute, încărcate de compasiune, au fost larg difuzate. În pofida influenţelor şi stângăciilor, el era un poet autentic în reuşitele sale, simplu, muzical şi concis. Romanele pe care le-a scris sunt şi ele impregnate de lirism. În <span class="CharOverride-2">Iubita</span> (1895) şi <span class="CharOverride-2">Cum iubim</span> (1896), personajele – intelectuali idealişti, hipersensibili, victime ale mediului social şi ale visului lor de iubire absolută – nu capătă consistenţă. <span class="CharOverride-2">Intim</span> (1892) este un jurnal, cuprinzând notaţii ale stărilor interioare, impresii de natură, comentarii pe marginea cărţilor. Paginile de autoanaliză descoperă un singuratic ce află în natură un izvor de seninătate şi de împăcare. Sufletul tăcut al arborilor şi al florilor sugerează, ca la simbolişti, melancolii aproape omeneşti. Expresia este poematică. Raicu Ionescu-Rion şi G. Ibrăileanu i-au reproşat intimismul mic-burghez. Volumul <span class="CharOverride-2">Profile literare</span> (1891) se compune din impresii de lectură; autorii, români şi francezi (D. Bolintineanu, Mihail Kogălniceanu, Ion Ghica, Al. Vlahuţă, V.G. Morţun, Th. M. Stoenescu, J.M. Guyau, Louise Ackermann, Théodore de Banville), au fost selectaţi după criteriul afectiv. Intuiţiile sunt sigure şi gustul cultivat, dar cronicarul, discipol al lui C. Dobrogeanu-Gherea, apreciază mai ales literatura de „documente omeneşti”, pe Émile Zola, în special. Bogăţia lecturilor (Lamartine, Ernest Renan, Hippolyte Taine, Jules Lemaître, Charles Baudelaire, Sully Prudhomme, Stéphane Mallarmé, Paul Verlaine, Jean Richepin, Paul Bourget, Pierre Loti, L.N. Tolstoi, F.M. Dostoievski ş.a.) impresionează. Cu <span class="CharOverride-2">Lăutarul din Cremona.</span> <span class="CharOverride-2">Pater</span> (1895),<span class="CharOverride-2"> </span><span class="CharOverride-1">D.</span> este un aplicat traducător în româneşte al teatrului lui François Coppée. </p>
			<p class="Heuristica___mici"><span class="CharOverride-3">SCRIERI</span><span class="CharOverride-1">: </span><span class="CharOverride-2">Poezii</span>,<span class="CharOverride-2"> </span>pref. Al. Macedonski, Craiova, 1885; <span class="CharOverride-2">Freamăte</span>,<span class="CharOverride-2"> </span>Craiova, 1887; <span class="CharOverride-2">Amurg</span>, Craiova, 1888; <span class="CharOverride-2">Evoluţiunea în literatură</span>,<span class="CharOverride-2"> </span>Craiova, 1889; <span class="CharOverride-2">Cartea unei inimi</span>, Craiova, 1890; <span class="CharOverride-2">Săracii</span>, Craiova, 1890; <span class="CharOverride-2">Profile literare</span>, Craiova, 1891; <span class="CharOverride-2">Intim</span>, Craiova, 1892; <span class="CharOverride-2">Senzitive</span>, Bucureşti, 1894; <span class="CharOverride-2">Iubita</span>, Craiova, 1895; <span class="CharOverride-2">Cum iubim</span>,<span class="CharOverride-2"> </span>Craiova, 1896; <span class="CharOverride-2">Privelişti din viaţă</span>, Craiova, 1896; <span class="CharOverride-2">Aquarele</span>, pref. A. Steuerman, Iaşi, 1896; <span class="CharOverride-2">Simplu</span>, pref. G.D. Pencioiu, Craiova, 1896; <span class="CharOverride-2">Nuvele postume</span>, Craiova, 1896; <span class="CharOverride-2">Nuvele şi poezii</span>, cu o scrisoare de Al. Vlahuţă, Bucureşti, 1916; <span class="CharOverride-2">Pagini alese</span>, pref. M. Dragomirescu, Craiova, 1924; <span class="CharOverride-2">Opere alese</span>, pref. Geo Şerban, Bucureşti, 1951; <span class="CharOverride-2">Scrieri alese</span>, îngr. şi pref. C.D. Papastate, Bucureşti, 1968; Traian Demetrescu, Elena Farago, <span class="CharOverride-2">Corespondență</span>, îngr. C.D. Papastate, București, 1976, <span class="CharOverride-2">9–116</span>;<span class="CharOverride-2"> Între vis şi realitate</span>, pref. Al. Macedonski, îngr. şi postfaţă Marian Barbu, Craiova, 1996. <span class="CharOverride-1">Traduceri:</span> François Coppée, <span class="CharOverride-2">Între doi</span>, Craiova, 1888, <span class="CharOverride-2">Lăutarul din Cremona. Pater</span>,<span class="CharOverride-2"> </span>Craiova, 1895; [Sully Prudhomme, François Coppée, William Wordsworth], în <span class="CharOverride-2">Aquarele</span>,<span class="CharOverride-2"> </span>Iaşi, 1896.</p>
			<p class="Heuristica___m_RPR"><span class="CharOverride-1">Repere bibliografice: </span>Raicu Ionescu-Rion, <span class="CharOverride-2">Arta</span> <span class="CharOverride-2">revoluționară</span>, îngr. și introd. Victor Vișinescu, București, 1972, <span class="CharOverride-2">3–5</span>; Ibrăileanu, <span class="CharOverride-2">Opere</span>, V, <span class="CharOverride-2">536–543</span>, X, <span class="CharOverride-2">108–122, passim</span>; Chendi, <span class="CharOverride-2">Impresii</span>, <span class="CharOverride-2">202–205</span>; Chendi, <span class="CharOverride-2">Schiţe</span>, <span class="CharOverride-2">62–63</span>; Călinescu, <span class="CharOverride-2">Ist. lit. </span>(1941), <span class="CharOverride-2">495–498</span>,<span class="CharOverride-2"> Ist. lit.</span> (1982), <span class="CharOverride-2">561–563</span>; Cioculescu–Streinu–Vianu, <span class="CharOverride-2">Ist. lit.</span>, <span class="CharOverride-2">335–337</span>; Emil Manu, <span class="CharOverride-2">Traian Demetrescu</span>, Bucureşti, 1956; C.D. Papastate, <span class="CharOverride-2">Traian Demetrescu</span>, Bucureşti, 1967; Bote, <span class="CharOverride-2">Simbolismul</span>,<span class="CharOverride-2"> passim</span>; <span class="CharOverride-2">Ist. lit.</span>, III,<span class="CharOverride-2"> 813–819</span>; <span class="CharOverride-2">Dicţ. lit. 1900</span>, <span class="CharOverride-2">268–270</span>; Zamfir, <span class="CharOverride-2">Poemul</span>,<span class="CharOverride-2"> passim</span>; Al. Melian, <span class="CharOverride-2">Traian Demetrescu</span>, Craiova, 1983; Holban, <span class="CharOverride-2">Literatura</span>, I, <span class="CharOverride-2">73–83</span>; Ionescu, <span class="CharOverride-2">Război</span>, II, <span class="CharOverride-2">73–75</span>; Mihai Ungheanu, <span class="CharOverride-2">„Adio, domnule Maiorescu!”</span>, Bucureşti, 1995, <span class="CharOverride-2">28–43</span>; <span class="CharOverride-2">Dicţ. scriit. rom.</span>, II, <span class="CharOverride-2">55–57</span>; Ioan Holban, <span class="CharOverride-2">Singularitatea unui jurnal intim</span>, CL, 2001, 2,3; Adrian Majuru, <span class="CharOverride-2">Traian Demetrescu, un cronicar al intimităților eșuate</span>, ALA, 2004, 708; Adina Mocanu, Elena Popescu, <span class="CharOverride-2">Traian Demetrescu, </span>introd. Constantin M. Popa, Craiova, 2008. &#9;<span class="Semnatura">S.C. </span></p>
			<div class="_idGenObjectLayout-1">
				<div id="_idContainer027">
					<div id="_idContainer025" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DEMETRIADE</span><span class="CharOverride-1">, <br />Mircea C.</span> <br />(2.IX.1861, <br />Ocnele Mari – 11.IX.1914, Bucureşti), <br />poet, autor dramatic. </p>
					</div>
					<div id="_idContainer026" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="02_D2_Dascal-Dersidan_69-140-web-resources/image/1e4r4.jpg" alt="" />
					</div>
				</div>
			</div>
			<p class="Heuristica-PRIMUL">Dintr-o familie care a dat actori renumiţi, fiu al Luxiţei Saragea şi al lui Constantin Dimitriade (om de teatru, autor dramatic) şi frate vitreg al Aristizzei Romanescu, <span class="CharOverride-1">D.</span> s-a pregătit la rându-i să devină actor. A urmat, cu întreruperi, cinci clase liceale, apoi, la Conservatorul bucureştean, cursul de declamaţie al lui Ştefan Vellescu. Încă de pe acum Bonifaciu Florescu şi Pantazi Ghica, prieteni ai tatălui său, îl îndemnau să scrie. Frecventează gruparea de la „Literatorul”, unde debutează în 1880 cu „acuarele”. O nuvelă (<span class="CharOverride-2">Victima societăţii</span>) îi apare tot atunci în „Portofoliul român”. Citea mult şi fără metodă, călăuzit însă de intuiţie şi de gust. Cafeneaua literară a jucat un rol decisiv în formarea sa. La Fialkovski, la Bulevard şi Kübler, într-un mediu boem frecventat de profesori, actori, scriitori, el ajunge să strălucească în arta conversaţiei. „Vehement, paradoxal [...], entuziast” (cum îl portretizează Al. Macedonski), impulsiv şi cabotin, ar fi avut momente când devenea un „vrăjitor al vorbei”. A rămas în amintirile contemporanilor nu atât poetul, cât noctambulul cu o agitată viaţă de cafenea, ce făcea profesiuni de credinţă moderniste şi sacrifica unui vis de artă posibilităţile unei cariere.</p>
			<p class="Heuristica-BASE"><span class="CharOverride-1">D.</span> a colaborat cu versuri, teatru şi traduceri la numeroase publicaţii ale epocii: „Literatorul”, unde în 1890 era redactor, „Portofoliul român”, „Fântâna Blanduziei”, „Revista literară”, „Revista orientală”, „Revista poporului”, „Analele literare”, „Biblioteca familiei”, „Telegraful român”, „Unirea”, „Românul”, „Naţionalul”, „Binele public”, „Raiul”, „Ciulinul”, „Duminica”, „Forţa morală”, „Liga literară”, „Peleşul”, „Pleiada”, „Vieaţa nouă”, „Generaţia nouă”, „Hermes”,  „Românul literar” ş.a. Scria uşor (în periodice sunt răspândite peste o mie cinci sute de poezii), sub semnul unei remarcabile virtuozităţi stilistice. Risipea într-o ţesătură anostă frumuseţea stranie a vreunui vers, culoarea deosebită a unui epitet. Câteva poeme au însă o unitate şi o originalitate pregnantă. Ca poet, a rămas discipolul lui Macedonski. Era familiarizat cu orientările noi ale liricii franceze şi, sub influenţa lui Charles Baudelaire, se cristalizează una din temele dominante ale producţiei sale poetice, adunată în <span class="CharOverride-2">Fabule</span> (1883), <span class="CharOverride-2">Versuri </span>(1884), <span class="CharOverride-2">Făt-Frumos. Forme noi. Pygmalion. Din albumul ei. Poezii 1883–1888</span> (1889): spleenul, invazia pustiitoare a monotoniei şi urâtului. Urâtul e, ca la Baudelaire, „fantasmă uriaşă” devoratoare (<span class="CharOverride-2">Urâtul</span>), viciile capătă coşmareşti întruchipări bestiale (<span class="CharOverride-2">Conştiinţa</span>). Poetul evocă un peisaj interior apăsat de monotonie, de spaimă şi de moarte, în corespondenţe care indică buna cunoaştere a tehnicii simboliste. Cu insistenţă se perindă vedenii ale pustiului, teritoriu îngheţat sau deşert de nisip spulberat. Aici s-au pierdut „emiri fatidici”, simboluri ale unei vârste a iluziilor şi îndrăznelii (<span class="CharOverride-2">Spleen</span>; sonetul a fost considerat un posibil punct de plecare pentru <span class="CharOverride-2">Noaptea de decemvrie</span> a lui Al. Macedonski). Chiar dacă în cazul lui deseori este vorba de simplă poză, <span class="CharOverride-1">D.</span> se numără între cei dintâi „nevrozaţi” ai literaturii noastre. El este un citadin şi oraşul îi apare drept un loc blestemat, spaţiu al singurătăţii şi căderii, unde oamenii se metamorfozează în soboli (<span class="CharOverride-2">Cetate</span>). Grotescul, închipuirile macabre, hidoase, bizare, toată figuraţia poeziei decadente pătrund o dată cu „sinestezia şi narcoza” în poezia erotică şi chiar în poezia naturii. Poetul imaginează o „orgie a florilor” în care beţia olfactică a înfloririi se amestecă cu exhalaţiile descompunerii „ce-mbată şi omoară” şi, vrând să sfideze sentimentalismul poeziei de iubire din epocă şi să scandalizeze, transcrie printr-un limbaj brutal senzualitatea violentă, instinctul nud (<span class="CharOverride-2">Spasm, Deflorare, Demoni</span>). Jean Richepin (din care a şi tradus), Baudelaire, Maurice Rollinat sau Stuart Merrill puteau oferi modele tablourilor sumbre ale dorinţei animalice (<span class="CharOverride-2">Vânătoare</span>). La celălalt pol se situează imaginea pură, de sorginte macedonskiană, a poetului – fanatic al visului, prins într-un zbor nestăvilit către ideal. Receptivitatea faţă de poezia simbolistă, vizibilă în tematică şi în unele procedee de expresie, coexistă cu note parnasiene. Viziunile mitologice din <span class="CharOverride-2">Pygmalion, Imn la Afrodita</span>, evaziunea exotică, cultul frumosului şi exerciţiul formelor fixe ţin de idealul parnasian. <span class="CharOverride-1">D.</span> a cultivat sonetul, a încercat rondelul, pantumul, sonetul dublu, sextina. El este şi autorul unui volum pus sub genericul <span class="CharOverride-2">Opere dramatice </span>(1905), cuprinzând un basm versificat, <span class="CharOverride-2">Dafin Făt-Frumos şi frumoasa Ileana,</span> melopeea <span class="CharOverride-2">Renegatul</span> şi poemul dramatic <span class="CharOverride-2">Visul lui Ali,</span> compuneri hibride, monotone şi de un nivel artistic scăzut (deşi <span class="CharOverride-2">Visul lui Ali</span>, transpus în franceză, a fost trimis, spre a fi reprezentat, Teatrului Odéon din Paris). A tradus, cu talent şi meşteşug, piese reprezentative din poeţii preferaţi: <span class="CharOverride-2">Cântecul toamnei</span> şi <span class="CharOverride-2">Colocviu sentimental</span> din Paul Verlaine, câteva din <span class="CharOverride-2">Himerele</span> lui Gérard de Nerval, din Baudelaire dând <span class="CharOverride-2">Abel şi Cain, Urâtul, Femeia</span>. A adaptat – primul în literatura română – sonetul lui Arthur Rimbaud, <span class="CharOverride-2">Voyelles.</span> Articolele sale, <span class="CharOverride-2">Arta nouă</span>, <span class="CharOverride-2">Literatură şi artă</span> (1896), au fost, odată cu cele ale lui Macedonski şi Ştefan Petică, între puţinele luări de poziţie teoretice prosimboliste din acel moment de început al modernismului. Prin cea mai mare parte a poeziei, ca şi prin traduceri sau prin modelele pe care le-a urmat, <span class="CharOverride-1">D.</span> se înscrie, alături de Al. Macedonski, I.C. Săvescu, Al. Obedenaru, C. Cantilli, în prima serie a simboliştilor români, constituită în jurul revistei „Literatorul”.</p>
			<p class="Heuristica___mici"><span class="CharOverride-3">SCRIERI</span><span class="CharOverride-1">: </span><span class="CharOverride-2">Fabule</span>, Bucureşti, 1883; <span class="CharOverride-2">Versuri</span>, Bucureşti, 1884; <span class="CharOverride-2">Făt-Frumos. Forme noi. Pygmalion. Din albumul ei. Poezii 1883–1888</span>, Bucureşti, 1889; <span class="CharOverride-2">Renegatul</span>, Bucureşti, 1893; <span class="CharOverride-2">Opere dramatice, </span>Bucureşti, 1905; <span class="CharOverride-2">Visul lui Ali</span>, Bucureşti, 1913.</p>
			<p class="Heuristica___m_RPR"><span class="CharOverride-1">Repere bibliografice:</span> Al. Macedonski, <span class="CharOverride-2">Opere,</span> II, îngr. şi pref. Adrian Marino, Bucureşti, 1966, <span class="CharOverride-2">382–383</span>;<span class="CharOverride-2"> </span>Călinescu, <span class="CharOverride-2">Ist. lit. </span>(1941), <span class="CharOverride-2">469–470, Ist. lit. </span>(1982), <span class="CharOverride-2">532</span>; Perpessicius,<span class="CharOverride-2"> Opere,</span> X, <span class="CharOverride-2">134–135</span>; N. Davidescu,<span class="CharOverride-2"> Din poezia noastră parnasiană,</span> Bucureşti, 1943,<span class="CharOverride-2"> 21–23</span>;<span class="CharOverride-2"> </span>Ciorănescu, <span class="CharOverride-2">Lit. comp., 237–240</span>;<span class="CharOverride-2"> </span>Vianu, <span class="CharOverride-2">Opere</span>, II, <span class="CharOverride-2">679–683</span>;<span class="CharOverride-2"> </span>Margareta Dolinescu-Georgescu,<span class="CharOverride-2"> Pătrunderi parnasiene în România</span>, SLC, <span class="CharOverride-2">161–168</span>;<span class="CharOverride-2"> </span>Bote, <span class="CharOverride-2">Simbolismul, passim</span>;<span class="CharOverride-2"> </span>Micu, <span class="CharOverride-2">Început, 422–423</span>; <span class="CharOverride-2">Dicţ. lit. 1900</span>, <span class="CharOverride-2">270–271</span>; Iliescu,<span class="CharOverride-2"> Poezia, passim</span>; Gabriela Duda,<span class="CharOverride-2"> Sinestezie şi metaforă în simbolismul românesc,</span> SCL, 1991, 3–4; <span class="CharOverride-2">Dicţ. scriit. rom., </span>II, <span class="CharOverride-2">57–58</span>; Andrei Oişteanu, <span class="CharOverride-2">Narcotice în cultura română, </span>ed. 2, Iaşi, 2011, <span class="CharOverride-2">169, 184, 186</span>–<span class="CharOverride-2">187. &#9; </span><span class="Semnatura">S.C.</span></p>
			<p class="Heuristica-PRIMUL"><span class="titlu-12">DEMETRIAN</span><span class="CharOverride-1">, Bucur</span> (22.VI.1951, Craiova – 5.VIII.2013, Craiova), poet. Fiu al Mariei-Viorica Demetrian (n. Ionescu) şi al lui Petre Demetrian, contabili, <span class="CharOverride-1">B.</span> a absolvit Liceul „Nicolae Bălcescu” (1966–1970) şi Facultatea de Filologie din Craiova, specialitatea română–franceză (1970–1974), lucrând apoi ca profesor de limba română la Şcoala Generală din Islaz (1974–1978), Şcoala Generală din Gângiova, județul Dolj (1978–1979), Şcoala Generală nr. 19 (1979–1987) și Şcoala Generală nr. 2 „Traian” din Craiova (din 1987). Debutează în 1972, la „Ramuri”, cu poezia <span class="CharOverride-2">Ospăț livresc</span>,<span class="CharOverride-2"> </span>iar editorial prin includerea ciclului <span class="CharOverride-2">Locuinţa poetului</span> în volumul colectiv <span class="CharOverride-2">Cadran solar</span> (1986). Mai colaborează cu versuri şi recenzii la „Convorbiri literare”, „Poesis”, „Familia”, „Euphorion” ș.a. După 1989 devine redactor asociat la „Ramuri”. Volumele <span class="CharOverride-2">Confesiuni</span> (1993), <span class="CharOverride-2">Himera de hârtie </span>(1996) și <span class="CharOverride-2">Deodată căderea</span> (2000) au<span class="CharOverride-5"> </span>fost premiate de Filiala Craiova a Uniunii Scriitorilor. A îngrijit, în colaborare cu Ioan Lascu și Constantin M. Popa, <span class="CharOverride-2">Sud-Vest. O antologie a scriitorilor contemporani din Oltenia</span> (1998).</p>
			<p class="Heuristica-BASE">Poezia lui <span class="CharOverride-1">D.</span> prezintă proiecţiile unui eu definit prin melancolie şi decepţionism moderat, care explorează posibilităţile notaţiei indecise și abulice, cu rol în mascarea sentimentalismului şi a substratului patetic. Printre obiectele sale predilecte se numără oglinzi, ceasuri stricate, rame de tablouri, capete de sfoară, bandaje, draperii, compunând naturi semi-moarte ce cad pradă unor blânde putrefacții. Tematizată pretutindeni este ratarea autoportretului (poetul fiind și pictor), dar și a vieții în „oul stricat al provinciei”. Încă din ciclul de debut, formula lui <span class="CharOverride-1">D.</span> este închegată – livrescă și delicată, adesea cu prețul desangvinizării: „umbră a mea întipărită/ pe suprafața bibliotecii/ țesătură de vieți închinate melancoliei/ într-o zi de noiembrie/ (mirosul florilor risipite se desprinde/ din pagina albă)// dar pot oare să construiesc silaba defunctă/ din care izvorăsc apele din care/ sângele strălucește la masa de scris// dar tu ascuns într-o lupă/ purtător al oglinzii petreci/ ceasuri de glorie în labirintul obscur” (<span class="CharOverride-2">O zi obișnuită</span>). Plachetele următoare variază doar cantitativ formula. Din <span class="CharOverride-2">Himere de hârtie</span> se reține un memento parizian: „Au trecut cămările sertarele/ cheiul Senei și buchiniștii/ vânzătorii de mărunțișuri/ tristețea purtată prin fața/ tablourilor// soarele mângâie ziua de toamnă/ cântărețul nebun/ în mulțime/ ce limbă descrie durerea?// tânărul Proust se pregătește/ de culcare” (<span class="CharOverride-2">Au trecut</span>). Totuși, <span class="CharOverride-2">Așezarea pe cruce</span> (2004), cel mai bun volum al poetului – incluzând și texte mai vechi –, valorifică mai sesizabil depășirea staticului melancolizant autodescriptiv prin incursiuni în zona neoexpresionismului: „toamna mătură frunzele/ ochii aruncați cu scârbă/ și cu&#173;vintele zdrențuite/ a rămas masca/ sperietoare în leagănul/ copiilor părăsiți” (<span class="CharOverride-2">Masca lui Oedip</span>).</p>
			<p class="Heuristica___mici"><span class="CharOverride-3">SCRIERI</span><span class="CharOverride-1">:</span> <span class="CharOverride-2">Confesiuni</span>, Craiova, 1993; <span class="CharOverride-2">Himera de hârtie</span>, Craiova, 1996; <span class="CharOverride-2">Catedrala şi firul de iarbă</span>, Craiova, 1997; <span class="CharOverride-2">Deodată căderea</span>, Craiova, 2000;<span class="CharOverride-2"> Așezarea pe cruce</span>, Craiova, 2004; <span class="CharOverride-2">Bărbaţi în faţa oglinzii</span>, Craiova, 2008. </p>
			<p class="Heuristica___m_RPR"><span class="CharOverride-1">Repere bibliografice:</span> Constantin Sorescu, <span class="CharOverride-2">Cadranul mediocrităţii</span>. <span class="CharOverride-2">Excepţiile</span>, SLAST, 1986, 31; Nicolae Coande, [<span class="CharOverride-2">Bucur Demetrian</span>], „Orient latin”, 1997, 12, R, 2000, 9; Nicolae Prelipceanu, <span class="CharOverride-2">Poeţii oraşului Craiova</span>, RMB, 1998, 31 ianuarie; Gabriel Coşoveanu, <span class="CharOverride-2">Ode închinate crepuscularului</span>, R, 1998, 3; Gabriel Chifu, [<span class="CharOverride-2">Bucur Demetrian</span>], R, 2000, 9, LCF, 2009, 17; Constantin M. Popa, <span class="CharOverride-2">Dascăl trist și înțelept</span>, LCF, 2002, 1; Geo Vasile, <span class="CharOverride-2">Descrierea infernului</span>, RL, 2005, 19; Paul Aretzu, <span class="CharOverride-2">Poeme dintr-o expoziţie</span>, R, 2009, 3. &#9; <span class="Semnatura">M.I.</span></p>
			<div class="_idGenObjectLayout-1">
				<div id="_idContainer030">
					<div id="_idContainer028" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DEMETRIESCU</span><span class="CharOverride-1">, Anghel</span> (5.X.1847, <br />Alexandria – 18.VII.1903, Karlsbad, azi Karlovy Vary, Cehia), teoretician şi critic literar. </p>
					</div>
					<div id="_idContainer029" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="02_D2_Dascal-Dersidan_69-140-web-resources/image/20_603.jpg" alt="" />
					</div>
				</div>
			</div>
			<p class="Heuristica-PRIMUL">Fiu al Chrysantei (n. Velleanu) şi al lui Dumitru Simion, boiangiu, <span class="CharOverride-1">D. </span>învaţă mai întâi la Alexandria, apoi la Gimnaziul „Matei Basarab” şi la Liceul „Sf. Sava” din Bucureşti, urmând o vreme şi cursurile Facultăţii de Litere. În 1869 era profesor la cursul inferior al Liceului „Sf. Sava” şi, mai târziu, director al internatului acestei şcoli. Prieten cu D. Aug. Laurian şi cu Şt. C. Michăilescu, a colaborat la „Tranzacţiuni literare şi ştiinţifice” şi a fost în comitetul de redacţie al „Revistei contimporane”. Face studii de limbă şi literatură latină la Berlin (1877–1881), apoi, întors în București, după o încercare eșuată de a deveni profesor la Universitate, predă la cursul superior al Liceului „Gh. Lazăr”, la Seminarul „Nifon”, conduce Liceul particular „Sf. Gheorghe”. A fost membru şi conferenţiar al Ateneului Român, vicepreşedinte al Ligii Culturale, fiind ales, în 1902, membru corespondent al Academiei Române. Scrisul era pentru acest cărturar cu bune cunoştinţe clasice o manifestare într-un fel adiacentă rostului esenţial, de dascăl, preocupat de gramatica greacă, de geografie, istorie ori de poetică. Era preţuit pentru erudiţia şi spiritul său sever, fiind omagiat cu gesturi de amiciţie de scriitori precum Barbu Delavrancea, Al. Vlahuţă, I.L. Caragiale ş.a. Colaborarea la publicaţiile din epocă, discontinuă, se caracterizează, la acest „risipitor” (Al. Dobrescu),  prin diversitate şi eclectism, dar sunt întotdeauna substanțiale și pline de vervă. În „Naţiunea”, „Conservatorul”, „Timpul” ori „Epoca”, gazete de orientare conservatoare, publică articole politice. La „Tranzacţiuni literare şi ştiinţifice” şi la „Revista contimporană” se manifestă mai ales ca istoric, interesul pentru ideile lui Hippolyte Taine fiind relevant (<span class="CharOverride-2">Domnul Taine, </span>1876). Societatea Academică Română îi încredinţează în 1876 traducerea <span class="CharOverride-2">Istoriei romane</span> a lui Dion Cassius, tipărită „sub privegherea domnului G. Sion” în 1878, lucrare pe care instituţia academică o va şi premia. După 1880 articole i-au mai apărut în „Revista literară”, „Literatorul”, „Epoca”, „Convorbiri literare”. Printre ele se află un studiu amplu, neterminat, despre Dimitrie Bolintineanu (1885) şi o critică a piesei <span class="CharOverride-2">Ovidiu</span> de Vasile Alecsandri. În „Literatură şi artă română” tipăreşte, din 1897 până în 1903, mai multe lucrări de teorie literară, articole despre M. Eminescu, un studiu erudit asupra poemelor homerice ş.a. Mai dăduse, între timp, o bună ediţie a discursurilor lui Barbu Catargiu (1886), tradusese din limba engleză discursurile lordului Thomas Macaulay (1895), publicase portrete ale unor oratori şi oameni politici români.</p>
			<p class="Heuristica-BASE">Înscrise în normele esteticii clasice, ideile lui <span class="CharOverride-1">D.</span> despre artă şi literatură instituie drept maeştri pe Aristotel, Lessing şi pe Taine.  De la acesta din urmă învățase să explice geneza operei prin influența factorilor de mediu și să înțeleagă opera propriu-zisă prin existența unei calități predominante. O plănuită carte despre poetică ar fi introdus în capitolele ei multe din articolele de teorie literară publicate în presă. Cu un concept estetic dacă nu învechit, cel puţin inadecvat momentului literar căruia îi era contemporan, criticul accepta, de pildă, doar ideea unei literaturi „sănătoase”, refuza realismul lui Balzac ori se arăta opac la imaginaţia genial-romantică a lui Eminescu. De altfel, în istoria literaturii române <span class="CharOverride-1">D.</span> a trecut multă vreme drept detractor al lui Eminescu, fiind identificat, fără temei, de N. Iorga, ca autor, sub pseudonimul Gr. Gellianu, al articolului <span class="CharOverride-2">Poeziele d-lui Eminescu</span> (1875). Atribuire imposibilă din moment ce nimic din ce îl caracterizează pe cărturar – urbanitate, preocupare pentru motivare şi argument, judecată, e drept, severă, dar articulată erudit, solemn, elegant – nu era prezent aici. În pofida unui comentariu contradictoriu, rigidizat în bună măsură de dogma clasicistă, studiul <span class="CharOverride-2">Mihail Eminescu</span> („Literatură și artă română”, 1903) are câteva repere interesante: explicarea creaţiei lui Eminescu prin predispoziţii ereditare, temperament, educaţie şi înrâuriri succesive, din cultura română şi din cea germană. Criticul recunoaşte că prin Eminescu poezia a primit „o viaţă mai intensivă şi mai variată”, că limba română s-a îmbogăţit, poetului fiindu-i relevată importanţa. Nu lipsită de substanţă este portretistica literară a lui <span class="CharOverride-1">D.</span>, în care afinitatea faţă de „stilul” unor personalităţi (Titu Maiorescu, Barbu Catargiu) sau, dimpotrivă, atitudinea sarcastică (Nicolae Fleva), tonul dezaprobator (când e vorba despre Mihail Kogălniceanu) contribuie la închegarea, în bună tradiţie clasică, a unor „caractere”.</p>
			<p class="Heuristica___mici"><span class="CharOverride-3">SCRIERI</span><span class="CharOverride-1">: </span><span class="CharOverride-2">Opere</span>, îngr. şi pref. Ovidiu Papadima, Bucureşti, 1937; <span class="CharOverride-2">Scrieri istorice și literare</span>, îngr. și pref. Al. Dobrescu, București, 2007. <span class="CharOverride-1">Traduceri:</span> Dion Cassius, <span class="CharOverride-2">Istoria romană</span>, Bucureşti, 1878; Thomas Macaulay, <span class="CharOverride-2">Discursuri</span>, Bucureşti, 1895.</p>
			<p class="Heuristica___m_RPR"><span class="CharOverride-1">Repere bibliografice: </span>Iorga,<span class="CharOverride-4"> </span><span class="CharOverride-2">Oameni</span>, I, <span class="CharOverride-2">16–21</span>; Călinescu, <span class="CharOverride-2">Opere</span>, III, <span class="CharOverride-2">1192–1206</span>, <span class="CharOverride-2">1340–1345</span>; N. Petraşcu, <span class="CharOverride-2">Anghel Demetriescu</span>, Bucureşti, 1931; Perpessicius, <span class="CharOverride-2">Menţiuni</span>, IV, <span class="CharOverride-2">159–165</span>;<span class="CharOverride-2"> </span>Sebastian, <span class="CharOverride-2">Eseuri</span>, <span class="CharOverride-2">420–425</span>;<span class="CharOverride-2"> </span>Vianu, <span class="CharOverride-2">Arta</span>, <span class="CharOverride-2">206–209</span>; Călinescu, <span class="CharOverride-2">Ist. lit. </span>(1941), <span class="CharOverride-2">479–480</span>,  <span class="CharOverride-2">Ist. lit. </span>(1982), <span class="CharOverride-2">542–543; </span>Bucur, <span class="CharOverride-2">Istoriografia</span>, <span class="CharOverride-2">94–98</span>; <span class="CharOverride-2">Dicţ. lit. 1900</span>, <span class="CharOverride-2">271–272</span>; <span class="CharOverride-2">Dicţ. scriit. rom.</span>, II, <span class="CharOverride-2">58–61</span>; <span class="CharOverride-2">Detractorii lui Mihai Eminescu</span>, îngr. şi pref. Al. Dobrescu, Iaşi, 2002, <span class="CharOverride-2">XX–XXXIII</span>; Al. Dobrescu, [<span class="CharOverride-2">Anghel Demetriescu</span>], IIȘ, 2004, 1, 2; Stancu Ilin, <span class="CharOverride-2">Convergențe</span>, București, 2004, <span class="CharOverride-2">101–104</span>, <span class="CharOverride-2">165–169</span>, <span class="CharOverride-2">178–183</span>; Constantin Coroiu, <span class="CharOverride-2">Reabilitarea unui „cretin”</span>, CLT, 2008, 25, 26. &#9; <span class="Semnatura">G.D. </span></p>
			<div class="_idGenObjectLayout-1">
				<div id="_idContainer033">
					<div id="_idContainer031" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DEMETRIUS</span><span class="CharOverride-1">, Lucia </span>(16.IX.1910, Bucureşti – 29.VII.1992, Bucureşti), prozatoare, autoare dramatică, poetă, traducătoare. </p>
					</div>
					<div id="_idContainer032" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="02_D2_Dascal-Dersidan_69-140-web-resources/image/01_demetrius_lucia1.jpg" alt="" />
					</div>
				</div>
			</div>
			<p class="Heuristica-PRIMUL">Este fiica Antigonei (n. Rabinovici) şi a lui Vasile Dumitrescu (V. Demetrius ca scriitor); prenumele la naştere: Lucia Aurora. Prin intermediul tatălui, cunoaşte de timpuriu lumea literară şi cercurile de stânga din care acesta făcea parte; nașul său de botez fusese premierul liberal I.G. Duca. Urmează cursurile Şcolii Centrale „Maria Brâncoveanu” din Bucureşti, apoi se înscrie la Facultatea de Litere şi Filosofie din Capitală, unde îşi ia licenţa în litere (1931) și în filosofie (1932). În paralel, între 1928 și 1931 urmează Conservatorul de Artă Dramatică la clasa lui Ion Manolescu; aici se atașează de profesoara Alice Voinescu. O vreme va fi actriţă la compania dramatică Treisprezece şi unu (condusă de George Mihail Zamfirescu) şi la Teatrul Naţional din Cernăuţi, unde ajunge prin intermediul lui Ion Marin Sadoveanu, dar va primi doar roluri secundare, ca şi mai târziu la Braşov şi Bucureşti. Debutează în 1923, la numai treisprezece ani, cu poezii în revista „Universul literar”, iar publicistic – cu un medalion despre actorul Alexandru Moissi – în „Vremea”. În 1934 pleacă la Paris cu o bursă, cu intenţia de a urma École des Hautes Études Sociales și de a-și da un doctorat în estetică la Sorbona cu Charles Lalo. Aici realizează interviuri cu Ludmila Pitoëff, cu Jean Cocteau şi Julien Green ş.a. Elvira Popescu, căreia îi solicitase o angajare, o deconsiliază însă în cariera dramatică. Revine în țară după doar câteva luni, bursa dovedindu-se nesigură, și începe să scrie nuvele, să publice articole, proze şi cronici dramatice. Prin intermediul lui Camil Baltazar ajunge la cenaclul Sburătorul, condus de E. Lovinescu, pe care-l frecventează intermitent. În 1937 devine membră a Societăţii Scriitorilor Români. În același an se angajează la birourile industriaşului Malaxa, care-i facilitează o călătorie în Italia. Frecventează mediile congenerilor, se împrieteneşte cu Emil Botta, Anton Holban, fraţii Acterian, Mihail Sebastian, C. Fântâneru, M. Blecher ş.a.; cu Eugen Ionescu polemizează, acuzându-l de misoginism. În timpul celui de-al Doilea Război Mondial lucrează ca soră medicală la un spital de campanie din clădirea Școlii Centrale. După război, căsătorită cu actorul Cristel Costache, devine profesoară la Conservatorul Muncitoresc (1944–1949), prim-secretar de presă la Ministerul Informaţiilor, autoare oficială (conduce multă vreme secţia de dramaturgie a Uniunii Scriitorilor), regizoare la Sibiu, Braşov şi Bacău.</p>
			<p class="Heuristica-BASE"><span class="CharOverride-1">D. </span>debutează editorial, sprijinită de Camil Petrescu, la Editura Fundaţiilor Regale cu romanul <span class="CharOverride-2">Tinereţe</span> (1936), de notaţie liric-autenticistă. Întâmpinat în general favorabil de critică, acesta primeşte Premiul Divanului Meșterilor și Cărturarilor de la Hanul Ancuţei, societate pentru stimularea tinerelor talente condusă de Mihail Sadoveanu, şi Premiul Femina. Artificios, desfăşurat într-un mediu cosmopolit parizian, erotic-exaltatul roman <span class="CharOverride-2">Marea fugă</span> (1938) are o receptare mult mai puţin favorabilă. Spre deosebire de Lovinescu, care văzuse în <span class="CharOverride-1">D.</span>,<span class="CharOverride-1"> </span>la debut,<span class="CharOverride-1"> </span>o „copilă de geniu”, Pompiliu Constantinescu şi Perpessicius sunt mai rezervaţi, iar G. Călinescu e de-a dreptul ostil faţă de senzualismul literaturii sale. Versurile de notaţie confesivă, marcate de sentimentul claustrării, din placheta <span class="CharOverride-2">Intermezzo</span> (1939) trec aproape neobservate; nu altă soartă va avea, după război, al doilea volum de poezii, <span class="CharOverride-2">Flori de hârtie </span>(1947), cu o notă mai apăsat umanitară. De o receptare bună beneficiază în schimb volumul de nuvele <span class="CharOverride-2">Destine</span> (1939); pe aceeaşi linie, <span class="CharOverride-2">Album de familie</span> (1945) confirmă înclinaţia pentru proza scurtă de observaţie moral-psihologică. Preocuparea pentru teatru se va deplasa treptat dinspre actorie şi cronică dramatică spre dramaturgie, pe măsură ce <span class="CharOverride-1">D.</span> înregistrează obstacole în râvnita carieră de actriţă. În 1938 dramatizează împreună cu Marietta Sadova romanul lui Goethe <span class="CharOverride-2">Suferinţele tânărului Werther</span>, dar colaboratoarea ei îşi arogă integral meritele, publicând abuziv un fragment în presa de orientare legionară. Prima piesă originală semnată de<span class="CharOverride-1"> D.</span>, <span class="CharOverride-2">Dramă burgheză</span>, este refuzată la publicare pentru motive obscure, iar în perioada legilor rasiale, efect al originii evreieşti materne, numele îi este scos de pe un afiş unde apărea ca traducătoare. Nu va fi împiedicată, totuşi, să participe la inaugurarea teatrului românesc din Odessa. <span class="CharOverride-2">Turneu în provincie</span> (jucată în stagiunea 1945–1946) este o dramă a eşecului inspirată de culisele scenei şi de moravurile dubioase ale actorilor. Afinităţile spontane – niciodată renegate, asumate idealist şi entuziast – cu stânga militantă şi cu promisiunile emancipatoare ale acesteia o fac, dincolo de „şovăielile” estetizante ale tinereţii, să se afirme ca dramaturg de prim-plan al realismului socialist, alături de Horia Lovinescu, Mihail Davidoglu şi Aurel Baranga. Investigaţia psihologică nu lipseşte totuşi nici din această producţie, începând cu drama conştiinţei din <span class="CharOverride-2">Cumpăna</span> (1949), unde protagonistul, agent al naţionalizării, cedează iubirii pentru soţia fostului său patron. În următoarele piese, tratând despre colectivizare sau industrializare – <span class="CharOverride-2">Vadul nou</span>, <span class="CharOverride-2">Oameni de azi</span> (ambele distinse cu Premiul de Stat), <span class="CharOverride-2">O noapte grea</span> ş.a. –, fără a mai vorbi de cele compuse pentru teatrul de amatori, comanda socială primează. Prin comparaţie, emblematica <span class="CharOverride-2">Trei generaţii</span> (1956) – cea mai de succes piesă scrisă de<span class="CharOverride-1"> D.</span>, urmărind destinele a trei generaţii de femei de la afirmarea burgheziei la instaurarea comunismului – şi mai complexa <span class="CharOverride-2">Arborele genealogic </span>(1957), mai puţin <span class="CharOverride-2">Cei care rămân singuri</span> (1959) sunt, dincolo de schema ideologică, realizări din „obsedantul deceniu”, definite prin adoptarea unei perspective feminine progresiste asupra istoriei. Frapante sunt similitudinile cu <span class="CharOverride-2">Citadela sfărâmată </span>sau cu <span class="CharOverride-2">Surorile Boga</span> de Horia Lovinescu şi, prin tinerele eroine, cu idealismul camilpetrescian. Formula dramei burgheze şi a „cronicii de familie” (ambele recondiţionate proletar) se asociază cu o structură clasică în care tipizarea caracterelor nu exclude autenticitatea, cu necesare note de romantism şi umor satiric. O recădere în tezismul naiv se întâlneşte în rurala <span class="CharOverride-2">Vlaicu şi feciorii lui</span> (1960). Volumele de proză scurtă apărute în această perioadă – <span class="CharOverride-2">Premiera</span> (1952), <span class="CharOverride-2">Oameni şi jivine</span> (1956), <span class="CharOverride-2">Oglinda</span> (1957), <span class="CharOverride-2">Nunta Ilonei</span> (1960) – plătesc, de asemenea, tribut ideologiei momentului; ele conţin în general proze „de moravuri”, definite de confruntarea dintre „nou şi vechi”, populate de eroi civilizatori (medici, intelectuali), idealişti gata de sacrificiu; unele nuvele, precum elaborata <span class="CharOverride-2">Ultima Tauber </span>(1956), nu sunt lipsite însă de pregnanţă caracterologică. Având ca punct de plecare documentar reportajele propagandistice din <span class="CharOverride-2">Cetatea de pe Târnave</span> (1955), stufosul roman <span class="CharOverride-2">Primăvara pe Târnave</span> (I–II, 1960–1963), frescă de peste o mie de pagini a colectivizării într-un sat din secuime, conţine, dincolo de conflictul maniheic vizând „trezirea conştiinţei de clasă”, pagini de autentică observaţie socială şi etnoculturală, cele mai credibile fiind, ca de obicei, personajele feminine. Incidental, fosta sburătoristă îşi redescoperă înclinaţii pedagogice (<span class="CharOverride-2">Scrisoare către fetele tinere</span>, 1971). Odată cu abandonarea realismului socialist, va recondiţiona retrospectiv latura introspectivă atât în romane (<span class="CharOverride-2">Lumea începe cu mine</span>, 1968, trilogia familială <span class="CharOverride-2">Triptic</span>, 1981–1984, etc.), cât şi în numeroasele culegeri de proză scurtă; intrată într-un con de umbră după succesul din anii ’50, dramaturgia sa recurge acum la procedee mai sofisticate, post-pirandelliene, cu deschideri meditativ-simbolice (<span class="CharOverride-2">După prăpăd</span>, <span class="CharOverride-2">Grădina lui Dumnezeu</span>, <span class="CharOverride-2">Răscrucea fără fântână</span> ş.a.). Obsesia timpului şi a transformărilor pe care acesta le aduce în existenţa oamenilor devine tot mai acută. <span class="CharOverride-1">D.</span> a fost aşezată, uneori dintr-un automatism al criticii, în descendenţa, eventual epigonică, a Hortensiei Papadat-Bengescu. O anumită compatibilitate poate exista, mai ales în percepţia maladivului, însă <span class="CharOverride-2">Tinereţe</span>, cel mai original şi mai rezistent roman al autoarei, ilustrează clar linia direct confesivă, diaristică a tinerei generaţii autenticiste, ca şi sexualitatea anarhică, exacerbată din <span class="CharOverride-2">Marea fugă</span>, iar nuvela <span class="CharOverride-2">Ultimele zile din viaţa Ioanei Lazăr</span>, dincolo de trimiterea la <span class="CharOverride-2">Moartea lui Ivan Ilici </span>de Lev Tolstoi, prezintă înrudiri cu proza de sanatoriu a lui M. Blecher. Dominanta acestor proze scurte o reprezintă, de la început, tensiunea dintre ideal şi real, vis şi realitate. Dacă blecherianismul din <span class="CharOverride-2">Ultimele zile…</span> rămâne fără consecinţe majore, <span class="CharOverride-2">Casa din Strada Cetatea Veche</span>, cu atmosfera ei de burg decrepit, inaugurează o serie „transilvană” mai amplă, în variante morbide sau, după caz, marcate de optimism social. La fel, tensionatele conflicte dintre „bătrâne” şi „tinere” din <span class="CharOverride-2">O zi plină</span>, <span class="CharOverride-2">Generaţii</span> şi <span class="CharOverride-2">Destine</span>, cu ecouri inclusiv în piesele de mai târziu. Rememorarea unei tinereţi frivole din perspectiva unei bătrâneţi fără speranţă (<span class="CharOverride-2">La început a fost iubirea</span>), claustrarea spitalicească (<span class="CharOverride-2">Pensiunea „Steaua magilor”</span>), morbiditatea adulterină cu accente neogotice (<span class="CharOverride-2">Melopee</span>,<span class="CharOverride-2"> Fantezie romantică</span>), bovarismul erotic destabilizant (<span class="CharOverride-2">Un an de reculegere</span>), drama conjugală inavuabilă (<span class="CharOverride-2">Zi de noiembrie</span>,<span class="CharOverride-2"> Album de familie</span>), inadaptarea morală la tribulaţiile unei vieţi profesionale meschine (<span class="CharOverride-2">Premiera</span>, corespondent nuvelistic al piesei <span class="CharOverride-2">Turneu în provincie</span>) sau rolul transfigurator al artei într-o existenţă banală (ekfrastica <span class="CharOverride-2">O călătorie ciudată</span>, 1965), se alătură unor motive care îi străbat scrisul până la târziile şi mai estompatele <span class="CharOverride-2">Te iubesc, viaţă!</span> (1984) sau <span class="CharOverride-2">Plimbare în parcul liniştit</span> (1987). Modernitatea psihologizantă (cu accente psihanalitice), livrescul infuzat de lirism cu deschideri simbolice, grefate pe un fond naturalist nu lipsit de dramatism, pictura de medii sociale (cosmopolite chiar în contextul unei literaturi militant proletare) se asociază constant cu predilecţia pentru atmosferă în naraţiunile sale de un umanitarism sentimental. La peste un deceniu de la moartea autoarei, scriitorul Miron Bergmann (Dragu), vechi prieten şi colaborator emigrat la Paris, îi va publica un consistent volum de <span class="CharOverride-2">Memorii </span>(2005): nu foarte organizat, pus pe hârtie între 1973 şi 1991, textul conţine o bogată galerie de portrete şi evocări ale mediilor literare interbelice şi (în mai mică măsură) postbelice. Fără indiscreţii, dar cu observaţii surprinzătoare (despre George Ranetti – prima ei iubire platonică –, Anton Holban, E. Lovinescu, „inumanul” Tudor Arghezi, Alice Voinescu, Mărgărita Miller-Verghi, surorile Marica şi Florica Sion sau Tuşki Caragiale, dar şi Leny Caler, Valeria Sadoveanu, Wolf Siegfried, Aurel Baranga, Mia Groza) şi cu evocări intens afective ale părinţilor, memoriile sunt redactate cu un patetism discret şi au valoare de autoportret moral; ca şi unele dintre personajele proprii, vârstnica scriitoare priveşte înapoi fără mânie, dar cu amărăciunea de a constata că e aproape uitată. Contextul afirmării realist socialiste este evocat cu o seninătate greu de acceptat pentru receptarea anticomunistă curentă („nu acuz acele timpuri de excesele lor […] acea epocă […] nu era pentru scriitor mai rea decât cea dinainte de 23 august”). Traducătoare asiduă şi înainte de instaurarea comunismului, <span class="CharOverride-1">D.</span> transpune în deceniul stalinist, mai curând ca mâna a doua, cea care stilizează textul, din literatura universală licită (L.N. Tolstoi, I.S. Turgheniev, William Shakespeare ş.a.), pentru ca după 1965 să se axeze preponderent pe literatura franceză (Balzac, Victor Hugo, Guy de Maupassant, Gustave Flaubert).</p>
			<p class="Heuristica___mici"><span class="CharOverride-1">SCRIERI</span>: <span class="CharOverride-2">Tinereţe</span>, Bucureşti, 1936; <span class="CharOverride-2">Marea fugă</span>, Bucureşti, 1938; <span class="CharOverride-2">Destine</span>, Bucureşti, 1939; <span class="CharOverride-2">Intermezzo</span>, Braşov, 1939; <span class="CharOverride-2">Album de familie</span>, Bucureşti, 1945; <span class="CharOverride-2">Flori de hârtie</span>, Bucureşti, 1947; <span class="CharOverride-2">Cumpăna</span>, Bucureşti, 1949; <span class="CharOverride-2">Premiera</span>, Bucureşti, 1952; <span class="CharOverride-2">Teatru</span>, Bucureşti, 1952; <span class="CharOverride-2">Egală în drepturi şi datorii</span>, Bucureşti, 1954; <span class="CharOverride-2">Marea noastră prietenă</span>, Bucureşti, 1954; <span class="CharOverride-2">O noapte grea</span>, Bucureşti, 1954; <span class="CharOverride-2">Cetatea de pe Târnave</span>, Bucureşti, 1955; <span class="CharOverride-2">Cei de mâine</span>, Bucureşti, 1956; <span class="CharOverride-2">Oameni şi jivine</span>, Bucureşti, 1956; <span class="CharOverride-2">Primăvara în noiembrie</span>, Bucureşti, 1956; <span class="CharOverride-2">Trei generaţii</span>, Bucureşti, 1956; <span class="CharOverride-2">Ultima Tauber</span>, Bucureşti, 1956; <span class="CharOverride-2">Arborele genealogic</span>, Bucureşti, 1957; <span class="CharOverride-2">Oglinda</span>, Bucureşti, 1957; <span class="CharOverride-2">Şi tu hotăreşti!</span>, Bucureşti, 1957; <span class="CharOverride-2">Cei de mâine</span>. <span class="CharOverride-2">Trei generaţii</span>. <span class="CharOverride-2">Arborele genealogic</span>, Bucureşti, 1958; <span class="CharOverride-2">Cei care rămân singuri</span>, Bucureşti, 1959; <span class="CharOverride-2">O să fie nuntă mare</span>, Bucureşti, 1959; <span class="CharOverride-2">Nunta Ilonei</span>, Bucureşti, 1960; <span class="CharOverride-2">Primăvara pe Târnave</span>, I–II, Bucureşti, 1960–1963; <span class="CharOverride-2">Vlaicu şi feciorii lui</span>, Bucureşti, 1960; <span class="CharOverride-2">Întâmplare de la târg</span>, Bucureşti, 1962; <span class="CharOverride-2">Limpezire</span>, Bucureşti, 1962; <span class="CharOverride-2">Pădurea de sălcii</span>, Bucureşti, 1963; <span class="CharOverride-2">Făgăduielile</span>, Bucureşti, 1964; <span class="CharOverride-2">Teatru</span>, Bucureşti, 1964; <span class="CharOverride-2">Drumul izvoarelor</span>, Bucureşti, 1965; <span class="CharOverride-2">O călătorie ciudată</span>, Bucureşti, 1965; <span class="CharOverride-2">Album de familie</span>, pref. Henri Zalis, Bucureşti, 1967; <span class="CharOverride-2">Colocviu sentimental</span>, Bucureşti, 1967; <span class="CharOverride-2">După prăpăd</span>, Bucureşti, 1967; <span class="CharOverride-2">Ce aduc zorile</span>, Bucureşti, 1968; <span class="CharOverride-2">Lumea începe cu mine</span>, Bucureşti, 1968; <span class="CharOverride-2">Anotimpuri</span>, Bucureşti, 1970; <span class="CharOverride-2">La ora ceaiului</span>, Bucureşti, 1970; <span class="CharOverride-2">Acuarele</span>, Bucureşti, 1971; <span class="CharOverride-2">Scrisoare către fetele tinere</span>, Bucureşti, 1971; <span class="CharOverride-2">Tinereţe</span>, Bucureşti, 1971; <span class="CharOverride-2">O femeie ca multe altele</span>, Bucureşti, 1972; <span class="CharOverride-2">Teatru (Răscrucea fără fântână)</span>, Bucureşti, 1972; <span class="CharOverride-2">O poveste adevărată</span>, Bucureşti, 1973; <span class="CharOverride-2">Sunt un pământean</span>, Bucureşti, 1973; <span class="CharOverride-2">Întoarcerea la miracol</span>, Bucureşti, 1974; <span class="CharOverride-2">Răspântiile</span>, Bucureşti, 1976; <span class="CharOverride-2">Întâlnire cu tinereţea</span>, Bucureşti, 1977; <span class="CharOverride-2">Trei generaţii</span>, Bucureşti, 1977; <span class="CharOverride-2">Fericita călătorie</span>, Bucureşti, 1979; <span class="CharOverride-2">Itinerariul iubirii</span>, Bucureşti, 1981; <span class="CharOverride-2">Triptic</span>, vol. I: <span class="CharOverride-2">Oglinzi aburite</span>, vol. II: <span class="CharOverride-2">Portretele au coborât din rame</span>, vol. III: <span class="CharOverride-2">Ultimul vlăstar</span>, Bucureşti, 1981–1984; <span class="CharOverride-2">Te iubesc, viaţă!</span>, Bucureşti, 1984; <span class="CharOverride-2">Plimbare în parcul liniştit</span>, Bucureşti, 1987; <span class="CharOverride-2">Memorii</span>, îngr. Ion Nistor, pref. Gabriel Dimisianu şi Miron Bergmann, Bucureşti, 2005. <span class="CharOverride-1">Traduceri:</span> Ivan Bunin, <span class="CharOverride-2">Nuvele</span>, Bucureşti, 1936; Louis Frédéric Rouquette, <span class="CharOverride-2">Împărăţia tăcerii albe</span>, Bucureşti, 1937; Al. Dumas, <span class="CharOverride-2">Acuzatul</span>, Bucureşti, 1938; Louis Blomfield, <span class="CharOverride-2">Vin ploile</span>, I–II, Bucureşti, 1941 (în colaborare cu V. Demetrius); Basile Gianbattista, <span class="CharOverride-2">Povestea poveştilor</span>, Bucureşti, 1943; Charles Perrault, <span class="CharOverride-2">Poveşti</span>, Bucureşti, 1943; Lev Tolstoi, <span class="CharOverride-2">Învierea</span>, Bucureşti, 1948 (în colaborare cu Elena Culacov), <span class="CharOverride-2">Povestiri din campanie</span>, Bucureşti, 1949 (în colaborare cu Elena Culacov); Ivan Turgheniev, <span class="CharOverride-2">Nuvele</span>, București, 1948 (în colaborare cu Elena Culacov); William Shakespeare, <span class="CharOverride-2">Cum vă place</span>, Bucureşti, 1949; K.S. Stanislavski,<span class="CharOverride-2"> Munca actorului cu sine însuşi</span>, Bucureşti, 1951 (în colaborare cu Sonia Filip); Victor Hugo, <span class="CharOverride-2">Mizerabilii</span>, I–V, Bucureşti, 1954–1955 (în colaborare cu Tudor Măinescu și Jacques Costin); Guy de Maupassant, <span class="CharOverride-2">Nuvele şi schiţe</span>, Bucureşti, 1956, <span class="CharOverride-2">Bulgăre de seu</span>, Bucureşti, 1960, <span class="CharOverride-2">Mont-Oriol</span>, în Guy de Maupassant, <span class="CharOverride-2">Opere</span>, I, București, 1966 (în colaborare), <span class="CharOverride-2">Mont-Oriol</span>, Bucureşti, 1971, <span class="CharOverride-2">Moștenirea</span>, Craiova, 1992; N.V. Gogol, <span class="CharOverride-2">Căsătoria</span>, Bucureşti, 1957; A.S. Makarenko, <span class="CharOverride-2">Povestiri şi schiţe. Articole despre literatură. Corespondenţa cu Maxim Gorki</span>, Bucureşti, 1959 (în colaborare cu Rostislav Donici); Honoré de Balzac, <span class="CharOverride-2">Crinul din vale</span>, Bucureşti, 1967, <span class="CharOverride-2">O fiică a Evei</span>, Bucureşti, 1969, <span class="CharOverride-2">Albert Savarus</span>, București, 1983 (în colaborare); Julien Green, <span class="CharOverride-2">Miezul nopţii</span>, Bucureşti, 1970, <span class="CharOverride-2">Manuel</span>, pref. Laurenţiu Ulici, Bucureşti, 1972; René Barjavel, <span class="CharOverride-2">Tarendol</span>, Bucureşti, 1974; Gustave Flaubert, <span class="CharOverride-2">Educaţia sentimentală</span>, pref. Irina Mavrodin, Bucureşti, 1976.</p>
			<p class="Heuristica___m_RPR"><span class="CharOverride-1">Repere bibliografice</span>: Constantinescu, <span class="CharOverride-2">Scrieri</span>, II, <span class="CharOverride-2">422–434</span>; Sebastian, <span class="CharOverride-2">Eseuri</span>, <span class="CharOverride-2">380–384</span>; Lovinescu, <span class="CharOverride-2">Ist. lit. rom. cont.</span>, <span class="CharOverride-2">313–314</span>; <span class="CharOverride-2">Scrieri</span>, II, <span class="CharOverride-2">445–449</span>; Perpessicius, <span class="CharOverride-2">Opere</span>, VII, <span class="CharOverride-2">300–302</span>, VIII, <span class="CharOverride-2">85–88</span>, <span class="CharOverride-2">327</span>, XI, <span class="CharOverride-2">234–239</span>; Călinescu, <span class="CharOverride-2">Opere</span>, III, <span class="CharOverride-2">248–250</span>, <span class="CharOverride-2">1446–1450</span>, <span class="CharOverride-2">1488–1490</span>; Călinescu, <span class="CharOverride-2">Ist. lit. </span>(1941), <span class="CharOverride-2">850–851</span>, <span class="CharOverride-2">Ist. lit.</span> (1982), <span class="CharOverride-2">936</span>; Papadima, <span class="CharOverride-2">Creatorii</span>, <span class="CharOverride-2">354–356</span>; Aurel Baranga, <span class="CharOverride-2">Lucia Demetrius</span>, CNT, 1952, 40; Aurel Martin, <span class="CharOverride-2">Despre dramaturgia Luciei Demetrius</span>, RITL, 1953; Eugen Luca, <span class="CharOverride-2">De la comanda socială la realizarea artistică</span>, TTR, 1956, 2; Ion Vlad, <span class="CharOverride-2">„Arborele genealogic”</span>, „Făclia”, 1957, 2; Al. Săndulescu, <span class="CharOverride-2">Virtuţile romanului</span>, GL, 1961, 18; Ion Apetroaie, <span class="CharOverride-2">„Nunta Ilonei”</span>, IL, 1961, 5; Miron Dragu, <span class="CharOverride-2">Analiza psihologică şi cadrul istoric al acţiunii</span>, GL, 1964, 2; Ardeleanu, <span class="CharOverride-2">Însemnări</span>, <span class="CharOverride-2">119–122</span>; Protopopescu, <span class="CharOverride-2">Romanul</span>, <span class="CharOverride-2">240–241</span>; Brădăţeanu, <span class="CharOverride-2">Istoria</span>, III, <span class="CharOverride-2">196–200</span>; Al.Raicu, <span class="CharOverride-2">Autografe</span>, Bucureşti, 1983, <span class="CharOverride-2">74–83</span>; Titel, <span class="CharOverride-2">Cehov</span>, <span class="CharOverride-2">150–154</span>; Negoiţescu, <span class="CharOverride-2">Ist. lit.</span>, I, <span class="CharOverride-2">260</span>; Lovinescu, <span class="CharOverride-2">Unde scurte</span>, II, <span class="CharOverride-2">162–165</span>; Liana Cozea, <span class="CharOverride-2">Cvartet cu prozatoare</span>, Oradea, 1997, <span class="CharOverride-2">51–85</span>; <span class="CharOverride-2">Dicţ. scriit. rom.</span>, II, <span class="CharOverride-2">61–64</span>; Ghiţulescu, <span class="CharOverride-2">Istoria</span>, <span class="CharOverride-2">196–199</span>; Paul Cernat, <span class="CharOverride-2">Femei în fața oglinzii Partidului</span>, în <span class="CharOverride-2">În căutarea comunismului pierdut </span>(în colaborare cu Ion Manolescu, Angelo Mitchievici și Ioan Stanomir), Pitești, 2001, <span class="CharOverride-2">93–121</span>; Micu, <span class="CharOverride-2">Ist. lit.</span>, <span class="CharOverride-2">284–285</span>, <span class="CharOverride-2">661–662</span>; Zaharia Filipaş, <span class="CharOverride-2">Studii</span>, <span class="CharOverride-2">20–22</span>, <span class="CharOverride-2">135–139</span>; Al. Săndulescu, <span class="CharOverride-2">Între bună-credinţă şi conformism</span>, RL, 2006, 6; Elena Ruxandra Petre, <span class="CharOverride-2">Lucia Demetrius. Ascensiunea şi declinul unei scriitoare</span>, Onești, 2009; Popa, <span class="CharOverride-2">Ist. lit</span>., I, <span class="CharOverride-2">941–942</span>, <span class="CharOverride-2">passim</span>; Burţa-Cernat, <span class="CharOverride-2">Fotografie</span>, <span class="CharOverride-2">193–225</span>.<span class="CharOverride-2">  &#9;</span><span class="CharOverride-4">P.C.</span></p>
			<p class="Heuristica-PRIMUL"><span class="titlu-12">DEMETRIUS</span><span class="CharOverride-1">, V. [Vasile]</span> (1.X.1878, Braşov – 15.III.1942, Bucureşti), poet, prozator, traducător. Este fiul Elisabetei (n. Bratu Stinghe) şi al lui Dumitru Ogea, sobar. <span class="CharOverride-1">D.</span> a început şcoala la Bucureşti, unde a fost înmatriculat cu numele de familie Dumitrescu. Starea materială precară a părinţilor l-a împiedicat să urmeze mai mult de patru clase primare şi l-a silit să practice felurite îndeletniciri: ajutor de librar, muncitor la o ţesătorie, la o fabrică de zahăr, corector de ziar, învăţător suplinitor, administrator de moşie, funcţionar la Ministerul Domeniilor. Căsătorit cu Antigona Rabinovici, a avut o fiică, Lucia Demetrius, viitoare scriitoare. Era bun prieten cu N.D. Cocea, Gala Galaction şi Tudor Arghezi şi frecventa mediile socialiste. A debutat cu versuri în 1898, la „Adevărul”, semnând V. Demetrius, nume pe care îl va adopta de acum înainte. În acelaşi an începe să publice şi în „Literatură şi artă română”. Cu versuri şi nuvele va mai colabora la „Sămănătorul” ori la „Sburătorul”, dar mai ales la „Viaţa socială”, „Flacăra”, „România ilustrată”, „Universul literar”, „Adevărul literar şi artistic”, „Propilee literare” ş.a. Împreună cu Tudor Arghezi, scoate, în 1904, publicaţia „Linia dreaptă”, iar din 1923 conduce colecţia „Biblioteca pentru toţi”. În 1914 a fost decorat cu Bene Merenti clasa I; i s-au mai acordat Premiul Academiei Române (1916), Premiul Societăţii Scriitorilor Români (1928) ş.a.</p>
			<p class="Heuristica-BASE">Versurile lui <span class="CharOverride-1">D.</span> au fost strânse într-un prim volum în 1901. Au urmat <span class="CharOverride-2">Trepte rupte</span> (1906), <span class="CharOverride-2">Sonete</span> (1914), <span class="CharOverride-2">Canarul mizantropului</span> (1916), <span class="CharOverride-2">Fecioarele</span> (1925) şi <span class="CharOverride-2">Cocorii</span> (1942). Dacă în cartea de debut poeziile vădesc stângăcie a construcţiei, cu a  doua se observă renunţarea la clişeul romanţios şi încercarea de aflare a unui drum propriu. În peisajul începutului de secol, poetul se remarcă prin delicateţea sentimentului şi prin discreţia afirmării lui. În genere, iubirea a fost aceea care l-a călăuzit. Faptul se vădeşte mai ales în volumul <span class="CharOverride-2">Sonete,</span> unde sunt incluse versuri rafinate, cu tentă simbolistă, care îmbină meditaţia cu aplecarea sentimentală către irizările florale. Autorul este un virtuoz al prozodiei şi al rimei, posedând totodată arta condensării imagistice. Împreună cu Mihai Codreanu, el a contribuit substanţial la impunerea sonetului în literatura noastră. <span class="CharOverride-1">D.</span> a fost şi un prozator prolific. Nuvelist spornic, a început cu o culegere intitulată <span class="CharOverride-2">Puterea farmecelor şi alte nuvele</span> (1913). Paginile din<span class="CharOverride-2"> Cântăreaţa </span>(1916), <span class="CharOverride-2">Şcoala profesională „Arhiereul Gherasim” </span>(1916), <span class="CharOverride-2">Dragoste neîmpărtăşită</span> (1919), <span class="CharOverride-2">Strigoiul</span> (1920), <span class="CharOverride-2">Pentru părerea lumii</span> (1921), <span class="CharOverride-2">Vagabondul</span> (1922), <span class="CharOverride-2">Norocul cucoanei Frosa </span>(1926) cuprind numeroase alte nuvele. Autorul lor este un povestitor înzestrat cu spirit de observaţie şi cu abilitatea construcţiei epice. În genere dense, nuvelele decupează, în buna tradiţie naturalistă, „felii de viaţă” din lumea celor defavorizaţi ori aflaţi mereu în inferioritate. Rareori se vizează alte sfere sociale, întrucât scriitorul nu se îndepărtează de acele medii pe care le cunoştea nemijlocit. El reuşeşte să surprindă, de regulă, automatismele şi să creeze o galerie de figuri credibile. La aceasta contribuie şi comprehensiunea pe care o arată faţă de personajele al căror destin nefericit îl cunoaşte dinainte şi a căror zbatere o urmăreşte cu o simpatie ce nu coboară niciodată în lacrimogen. Prin nuvelele sale a adus un spor de calitate prozei realiste din primele decenii ale secolului al XX-lea. <span class="CharOverride-1">D.</span> a fost şi un fecund romancier. <span class="CharOverride-2">Tinereţea Casandrei</span> (1913), <span class="CharOverride-2">Păcatul rabinului</span> (1920), <span class="CharOverride-2">Oraşul bucuriei</span> (1920), <span class="CharOverride-2">Domnul colonel</span> (1920), <span class="CharOverride-2">Domnul deputat</span> (1921), <span class="CharOverride-2">Vieţi zdrobite </span>(1926), <span class="CharOverride-2">Monahul Damian</span> (1928) încearcă să realizeze o frescă de tip realist a societăţii. Mediile sunt diverse, de la politicieni şi industriaşi la funcţionari neînsemnaţi şi femei decăzute. Observaţiile sunt ale unui cunoscător avizat, deşi înlănţuirea lor ia adesea turnură partizană. Scriitorul nu este însă un pamfletar. Construcţiile urmăresc logica epicului, chiar dacă aproape mereu finalul are o întindere disproporţionată faţă de rest. Organizarea scenelor, succesiunea dialogurilor, aprecierile asupra personajelor, monologurile interioare constituie reuşite ale romanelor sale. Le subminează totuși insistenţa asupra unor sensuri care nu totdeauna fortifică ansamblul. Cititorul timpului avea totuşi, cu aceste romane, prilejul unor lecturi de calitate. <span class="CharOverride-1">D.</span> a făcut numeroase, şi corecte, traduceri din Balzac, Dickens, Blasco Ibañez, Dmitri Merejkovski, Shakespeare, Stendhal, Hippolyte Taine ş.a.</p>
			<p class="Heuristica___mici"><span class="CharOverride-3">SCRIERI</span><span class="CharOverride-1">: </span><span class="CharOverride-2">Versuri</span>, Buzău, 1901; <span class="CharOverride-2">Trepte rupte</span>,<span class="CharOverride-2"> </span>Bucureşti, 1906; <span class="CharOverride-2">Puterea farmecelor şi alte nuvele</span>, Bucureşti, [1913]; <span class="CharOverride-2">Tinereţea Casandrei</span>, Bucureşti, 1913; <span class="CharOverride-2">Sonete</span>, Bucureşti, 1914; <span class="CharOverride-2">Canarul mizantropului</span>, Bucureşti, 1916; <span class="CharOverride-2">Cântăreaţa</span>, Bucureşti, [1916]; <span class="CharOverride-2">Şcoala profesională „Arhiereul Gherasim”</span>, Bucureşti, 1916; <span class="CharOverride-2">Motanul ucigaş</span>, Bucureşti, 1918; <span class="CharOverride-2">Dragoste neîmpărtăşită</span>, Bucureşti, 1919; <span class="CharOverride-2">Domnul colonel</span>, Bucureşti, 1920; <span class="CharOverride-2">Oraşul bucuriei</span>, Bucureşti, 1920;<span class="CharOverride-2"> Păcatul rabinului</span>, Bucureşti, 1920; <span class="CharOverride-2">Strigoiul,</span> Bucureşti, 1920; <span class="CharOverride-2">Domnul deputat</span>, Bucureşti, 1921; <span class="CharOverride-2">Matei Dumbărău</span>, Bucureşti, 1921; <span class="CharOverride-2">Paradisul ruşinos</span>, Bucureşti, 1921; <span class="CharOverride-2">Pentru părerea lumii</span>, Bucureşti, 1921; <span class="CharOverride-2">Povestiri şi poveşti pentru copii deştepţi</span>, Bucureşti, 1922;<span class="CharOverride-2"> Vagabondul</span>, Bucureşti, 1922; <span class="CharOverride-2">Unchiul Năstase şi nepotul său Petre Nicodim</span>, Bucureşti, 1923; <span class="CharOverride-2">Fecioarele</span>, Bucureşti, 1925; <span class="CharOverride-2">Nuvele alese</span>, Arad, 1925; <span class="CharOverride-2">Norocul cucoanei Frosa</span>, Bucureşti, 1926; <span class="CharOverride-2">Vieţi zdrobite</span>, Bucureşti, 1926; <span class="CharOverride-2">Monahul Damian</span>, Bucureşti, 1928; ed. îngr. şi pref. Corneliu Popescu, Bucureşti, 1991; <span class="CharOverride-2">Cocorii</span>, Bucureşti, 1942; <span class="CharOverride-2">Versuri alese</span>, Bucureşti, 1943; <span class="CharOverride-2">Nuvele</span>, pref. I. Manole, Bucureşti, 1952; <span class="CharOverride-2">Scrieri alese</span>, I–II, îngr. şi pref. Margareta Feraru, Bucureşti, 1967; <span class="CharOverride-2">Poezii</span>, îngr. şi pref. Emil Manu, Bucureşti, 1984. <span class="CharOverride-1">Traduceri:</span> Paul Bourget, <span class="CharOverride-2">Contesa de Candale. Simona</span>, Bucureşti, 1886; Balzac, <span class="CharOverride-2">Liturghia ateului</span>,<span class="CharOverride-2"> </span>Bucureşti, 1911, <span class="CharOverride-2">Neamul Marana</span>, Bucureşti, 1916, <span class="CharOverride-2">Jupân Cornelius, </span>Bucureşti, [1943]; Vicente Blasco Ibañez, <span class="CharOverride-2">În pădurea de portocali</span>, Bucureşti, 1913, <span class="CharOverride-2">Coliba blestemată,</span> Bucureşti, 1918, <span class="CharOverride-2">Floare de mai</span>, Bucureşti, 1919, <span class="CharOverride-2">Flămânzii. La Horda</span>, Bucureşti, 1923, <span class="CharOverride-2">O tragedie de pomină</span>,<span class="CharOverride-2"> </span>Bucureşti, 1930, <span class="CharOverride-2">Don Rafael</span>, Bucureşti, [1937]; Shakespeare, <span class="CharOverride-2">Hamlet,</span> Bucureşti, 1913, <span class="CharOverride-2">Macbeth</span>, Bucureşti, 1936; Guy de Maupassant, <span class="CharOverride-2">Horla,</span> Bucureşti, 1914, <span class="CharOverride-2">Răzbunarea</span>,<span class="CharOverride-2"> </span>Bucureşti, 1916; Dmitri Merejkovski, <span class="CharOverride-2">Moartea zeilor</span>, Bucureşti, 1916, <span class="CharOverride-2">Leonardo da Vinci</span>, Bucureşti, 1920, <span class="CharOverride-2">Învierea zeilor</span>, Bucureşti, 1921, <span class="CharOverride-2">Gioconda</span>, Bucureşti, 1921, <span class="CharOverride-2">Petru cel Mare</span>, Bucureşti, 1923; Stendhal, <span class="CharOverride-2">Schitul din Parma</span>,<span class="CharOverride-2"> </span>I–II, Bucureşti, 1922–1923; W.A. Hoffmann, <span class="CharOverride-2">O mireasă la loterie</span>, Bucureşti, 1926; Charles Dickens, <span class="CharOverride-2">David Copperfield</span>, I–III, Bucureşti, 1928; Hippolyte Taine <span class="CharOverride-2">Pictura Renaşterii în Italia</span>, I–V, Bucureşti, [1928], <span class="CharOverride-2">Despre Balzac şi despre Stendhal</span>,<span class="CharOverride-2"> </span>Bucureşti, [1935], <span class="CharOverride-2">Pictura în Ţările de Jos</span>, Bucureşti, [1949], <span class="CharOverride-2">Sculptura în Grecia</span>, Bucureşti, f.a.; William Somerset Maugham, <span class="CharOverride-2">Din Oceanul Pacific</span>, Bucureşti, 1930; Louis Bromfield, <span class="CharOverride-2">Vin ploile</span>, I–II, Bucureşti, 1941 (în colaborare cu Lucia Demetrius), <span class="CharOverride-2">Un erou modern</span>,<span class="CharOverride-2"> </span>Bucureşti, 1946, <span class="CharOverride-2">Dragoste şi destin</span>, Bucureşti, 1993.</p>
			<p class="Heuristica___m_RPR"><span class="CharOverride-1">Repere bibliografice:</span> Chendi, <span class="CharOverride-2">Scrieri</span>, II, <span class="CharOverride-2">332–335</span>; Davidescu, <span class="CharOverride-2">Aspecte</span>, II, <span class="CharOverride-2">43–45</span>,<span class="CharOverride-2"> 97–99</span>;  Lovinescu, <span class="CharOverride-2">Scrieri</span>, IV, <span class="CharOverride-2">497–498, </span>V, <span class="CharOverride-2">177–179</span>,<span class="CharOverride-2"> </span>VI, <span class="CharOverride-2">117–118</span>, <span class="CharOverride-2">229–230</span>; Aderca, <span class="CharOverride-2">Contribuţii,</span> I,<span class="CharOverride-2"> 285–288</span>,<span class="CharOverride-2"> 351–352</span>; Călinescu, <span class="CharOverride-2">Ist. lit. </span>(1941), <span class="CharOverride-2">645</span>, <span class="CharOverride-2">Ist. lit. </span>(1982), <span class="CharOverride-2">726–727</span>; Gala Galaction, <span class="CharOverride-2">Oameni şi gânduri din veacul meu, </span>Bucureşti, 1955, <span class="CharOverride-2">148–154</span>; Camil Baltazar, <span class="CharOverride-2">Contemporan cu ei</span>,<span class="CharOverride-2"> </span>Bucureşti, 1962, <span class="CharOverride-2">19–28</span>; Eftimiu, <span class="CharOverride-2">Portrete</span>, <span class="CharOverride-2">215–222</span>;<span class="CharOverride-2"> </span>Ciopraga, <span class="CharOverride-2">Lit. rom.</span>, <span class="CharOverride-2">548–550</span>; Micu, <span class="CharOverride-2">Început</span>, <span class="CharOverride-2">554–555</span>; Lucia Demetrius, <span class="CharOverride-2">Amintiri despre „cel mai mândru timid”</span>, MS, 1976, 2; Dumitru Micu, <span class="CharOverride-2">V. Demetrius</span>,<span class="CharOverride-2"> </span>L, 1992, 10; <span class="CharOverride-2">Dicţ. scriit. rom.</span>, II, <span class="CharOverride-2">64–66</span>. &#9; <span class="Semnatura">D.M.</span></p>
			<p class="Heuristica_PRIMUL_Semnat"><span class="titlu-12">DEMOCRAŢIA</span>, cotidian politic şi literar apărut la Bucureşti de la 14 martie 1888 până la 11 martie 1890. Grupul „tinerilor liberali” editează<span class="CharOverride-1"> D.</span> în preajma demisiei guvernului I.C. Brătianu, pregătindu-se astfel pentru lupta din opoziţie. Din comitetul de redacţie fac parte, alături de câţiva politicieni aflaţi la începutul carierei, B. Delavrancea, care pare să îndeplinească responsabilităţile prim-redactorului, C. Dimitrescu-Iaşi şi poetul I.S. Neniţescu. Articolul-program, intitulat <span class="CharOverride-2">Lupta ce începem</span>, nesemnat, îi aparţine lui Delavrancea şi la fel articolul-bilanţ, <span class="CharOverride-2">Ultimul cuvânt, </span>publicat în numărul din 11 martie 1890. Gazeta este redactată îngrijit. Viaţa politică, mai ales aceea parlamentară, dar şi activitatea guvernării junimiste din 1888 a lui Theodor Rosetti şi a celei conservatoare a lui Lascăr Catargiu, care i-a succedat, sunt urmărite cu atenţie, fervoarea critică a tinerilor comentatori atingând adesea cotele polemicii înverşunate şi ale pamfletului. Informaţii privind actualitatea culturală şi literară autohtonă şi europeană, cronici muzicale, plastice şi literare, notiţe şi ştiri teatrale, o consistentă rubrică bibliografică se adaugă publicisticii politice. I.S. Neniţescu (semnează şi Isn.) îşi publică aici câteva poezii (<span class="CharOverride-2">Moartea lui Decebal</span> ş.a.). C. Dimitrescu-Iaşi dă articole politice, adevărate analize, în care cel ce aderase încă din 1878 la Junimea se delimitează politic de Titu Maiorescu sau de P.P. Carp, susţinând programul liberal. Deşi îşi începuse cariera de ziarist politic în 1881 la o gazetă apropiată de junimişti, „România liberă”, B. Delavrancea o continuase din 1885 în oficiosul liberal „Voinţa naţională”. El are la<span class="CharOverride-1"> D.</span> ocazia de a-şi perfecţiona uneltele de analist şi pamfletar politic: scrie practic număr de număr cel puţin un articol, începând cu acelea de fond şi adăugându-le comentarii, note polemice, reportaje (<span class="CharOverride-2">Întâia aniversare a „Revistei noue”</span>) ş.a., cel mai adesea fără să semneze, dar întrebuinţând şi pseudonimele Sic, Un cetăţean, Viator. Tot Delavrancea pare a fi redactorul rubricilor de cultură, în care apar, nu prea des, alături de cronici literare sau dramatice, cronicile lui muzicale (iscălite Prele) sau cronicile plastice din ciclul <span class="CharOverride-2">Salonul Atheneului. </span>Însemnările referitoare la stagiunile Teatrului Naţional din Bucureşti, mai ales în timpul directoratului I.L. Caragiale, îi aparţin tot lui Delavrancea. Sunt analize în acord cu tonul general adoptat de cronicarii dramatici ai vremii, adică foarte critice la adresa noului director general numit de Maiorescu. I se reproşează lui Caragiale precaritatea repertoriului, atitudinea faţă de marii actori (C.I. Nottara, Şt. Iulian, Aristizza Romanescu), chiar unele imprecizii în materie de administraţie sau de protocol. Această adevărată campanie, într-o oarecare măsură îndreptăţită, va continua până când Caragiale, după căderea guvernului junimist, îşi va da demisia. Şi notele referitoare la ultimele zile ale lui Eminescu ori la moartea sa, sobre, irizate de o emoţie reală, par a fi scrise de autorul lui <span class="CharOverride-2">Hagi-Tudose. </span>Se republică, de asemenea, la 1 iulie 1889, din „Revista nouă”, necrologul scris de B.P. Hasdeu (<span class="CharOverride-2">Eminescu</span>)<span class="CharOverride-2">, </span>însemnările lui Ioniţă Scipione Bădescu, apărute în „Curierul Botoşanilor”, şi alte articole traduse din ziarele vieneze „Neue freie Presse” ori „Deutsche Zeitung”. Delavrancea reia în <span class="CharOverride-1">D.</span>, practic simultan cu tipărirea lor în „Revista nouă”, mai multe povestiri şi nuvele: <span class="CharOverride-2">Domnul Vucea, Bursierul, Sentino, Înainte de alegeri. </span>Adesea, în articolele sale, scriitorul recurge la procedeele prozei artistice. <span class="CharOverride-2">Vise fericite, </span>bunăoară, comentariu referitor la intenţiile conservatorilor, este o adevărată schiţă literară în care ironia stă fericit alături de portretul caricatural. Aproape de caricatură, sprijinită însă mereu şi pe modalităţile pamfletului, se situează şi seria de comentarii dedicată liderilor junimişti. Câteodată Delavrancea se lasă furat de jocul intereselor de partid, obiectivitatea cedând locul exagerării sau atacului necontrolat. Doar aşa se poate explica de ce Maiorescu este numit „escrocul de cuvinte de la Instrucţie”, P.P. Carp „grandomanul de la Ţibăneşti”, iar Th. Rosetti „marele inchizitor de la Interne”. Alteori însă, scriitorul, aflat încă în anii de început ai carierei, uită opţiunile politice şi atunci umorul sau aluzia la slăbiciuni etern omeneşti colorează reuşit un comentariu ori o schiţă fizionomică. O adversitate greu de înţeles îi poartă condeiul şi scriind despre A.I. Odobescu, contestat violent şi nedrept când, în 1889, Academia Română îl premia. În câteva rânduri, şi Al. Macedonski, care editase o gazetă filorusă, „Stindardul ţărei”, este o ţintă a atacurilor din<span class="CharOverride-1"> D.</span> Poetul este acuzat că ar fi „unealta şi năimitul” consulului rus Hitrovo, mânia celui care scrie articolul <span class="CharOverride-2">Hitrovo şi uneltele sale</span> fiind stârnită şi de poezia <span class="CharOverride-2">Înmânarea unui cavaler guard</span> din „România literară”, în care Macedonski se lăuda cu o presupusă origine slavă. Din „Revista nouă” se reproduc şi <span class="CharOverride-2">Amintiri din pribegia după 1848</span> de Ion Ghica. Mai multe traduceri, din operele istoricului Theodor Mommsen (<span class="CharOverride-2">Războaiele romanilor la Dunăre</span>), ale lui Luigi Capuana (<span class="CharOverride-2">Scârba</span>), Ouida (romanul <span class="CharOverride-2">Molii</span>), F.M. Dostoievski (<span class="CharOverride-2">Femeia altuia</span>),<span class="CharOverride-2"> </span>Armando Palacio Valdès (<span class="CharOverride-2">Puritanii</span>), Edgar Allan Poe (<span class="CharOverride-2">Inima revelatoare</span>) ş.a., sunt publicate în foileton. &#9; <span class="Semnatura">R.Z.</span></p>
			<div class="_idGenObjectLayout-1">
				<div id="_idContainer034" class="_idGenObjectStyleOverride-1">
					<img class="_idGenObjectAttribute-1" src="02_D2_Dascal-Dersidan_69-140-web-resources/image/Democratia2.jpg" alt="" />
				</div>
			</div>
			<p class="Heuristica_PRIMUL_Semnat"><span class="titlu-12">DEMOCRAŢIA</span>, revistă apărută la Bucureşti, săptămânal, între 8 octombrie 1944 şi 15 iulie 1945. Avându-l director pe Anton Dumitriu și subintitulată „Săptămânal independent de orientare politică şi culturală”, <span class="CharOverride-1">D.</span> este una dintre publicațiile cele mai importante și mai reprezentative din perioada imediat următoare actului de la 23 august 1944. Numeroase materiale stabilesc oportunist punți de legătură cu ideologia și cultura din Uniunea Sovietică. Astfel, încă din primul număr este inițiată rubrica „URSS în faţa lumii”, unde vor apărea traduceri din Ilya Ehrenburg sau eseuri precum <span class="CharOverride-2">Romanul românesc şi influenţa rusească</span> de Dinu Pillat (este analizat <span class="CharOverride-2">Rusoaica</span> de Gib I. Mihăescu în opoziţie cu „sterilele” romane scrise după modelul „alambicatei literaturi retrospective a  lui Proust”). În al doilea număr Anton Dumitriu semnează articolul <span class="CharOverride-2">Noi şi URSS</span>, elogiu al modelului sovietic sub adagioul „să învăţăm din experienţa sovietică, ce ni se oferă astăzi deschisă...”. Mai târziu Sorana Gurian va oferi un elogiu lui Lenin: „Patria lui Ilici, dezrobită şi puternică, se îndreaptă sub cârma unui om genial şi bun spre limanul însorit al păcii. Datorită lui Stalin şi Armatei Roşii azi ne putem asocia la comemorarea aceluia care a fost pentru oamenii liberi – ceea ce e Stalin astăzi – Lenin” (<span class="CharOverride-2">La comemorarea lui Lenin</span>). Un număr special este închinat pe 12 noiembrie 1944 aniversării revoluției bolșevice din 1917; răspund unei anchete privind importanța acesteia Constantin I.C. Brătianu, Iuliu Maniu („Încă din anul 1920 am susținut călduros necesitatea unei strânse legături prietenești a țării noastre cu Uniunea Republicilor Socialiste Sovietice”), Lucrețiu Pătrășcanu, Victor Eftimiu, S. Stoilov, Gh. Oprescu, Ștefan Voitec, C.I. Parhon, Corneliu Coposu, Petre Pandrea ș.a. Chiar atunci când alinierea nu este explicită, numeroase texte vorbesc despre „democrație” într-un sens progresist recent descoperit. Astfel, Tudor Vianu semnează o meditație asupra „spiritului reconstrucţiei”, care „va trebui să fie în primul rând acel al Statului. [...] Iniţiativa individuală va trebui să se încadreze într-un plan concentrat de muncă colectivă” (<span class="CharOverride-2">Spiritul reconstrucţiei</span>), iar Camil Baltazar combate moderat „turnul de fildeș” (<span class="CharOverride-2">Scriitorul în faţa poporului</span>), ca și Al. Mironescu și Victor Eftimiu (<span class="CharOverride-2">Menirea scriitorului</span>: „[Scriitorul] trebuie să-şi ia locul ce i se cuvine în inima societăţii, în conştiinţa altor neamuri, în fruntea neamului său, pe care-l simte, îl cunoaşte, îl adulmecă, îl stăpâneşte  şi-l iubeşte mai mult decât orice alt slujitor al cetăţii”). Nu lipsesc demascările scriitorilor reprobați acum ca fasciști. În timp ce F. Aderca lansează întrebări retorice (<span class="CharOverride-2">Unde erau intelectualii?</span>), Radu Petre îi vitriolează la rubrica „Profiluri negre” pe I. Al. Brătescu-Voinești și pe Nichifor Crainic; Ilie Radu îi reproşează lui Ion Marin Sadoveanu că „a îmbrăcat fără mustrare de conştiinţă uniforma albastră a zisului Front al Renaşterii Naţionale, unde se puteau vâna situaţii, partid unic politic de model nazist; iar un N. Rondell dă în vileag oportunismul lui Ion Caraion, acum semnatar în presa de stânga, dar care mai înainte scrisese poezii legionare (<span class="CharOverride-2">Ion Caraion, jos masca. Un „arhanghel” anacronic</span>). Nu în ultimul rând, Camil Baltazar vorbește în articolul <span class="CharOverride-2">Scriitorii şi politicul</span> despre „turbarea urii de rasă” împrăştiate „oral şi prin scris” de Ion Fotti, N. Davidescu, Lucrezzia Karnabatt, N. Crevedia, Radu Gyr, Romulus Dianu, Vasile Militaru, Const. Rîuleţ, I.E. Torouţiu (ultimul denunțat mai pe larg ca antisemit). Din aceeași categorie face parte amplul text pe care Aderca îl îndreaptă la 21 ia&#173;nua&#173;rie 1945 împotriva lui G. Călinescu, acuzat, cu trimitere la istoria acestuia din 1941, de „rasism” și de lipsa unui „adevărat caracter”, producând un „Babilon de graiuri încurcate de un suflet neîmpăcat” care „ne aruncă înapoi, la o critică naţională educativă, culturală şi chiar patriotică, de la începutul secolului trecut” (<span class="CharOverride-2">Lupta de noapte. În jurul unei „Istorii a literaturii române”</span>). Acestui articol îi va răspunde Adrian Rogoz, cu argumente privind caracterul artistic, și nu obiectiv al <span class="CharOverride-2">Istoriei…</span> în cauză: „lucrarea d-lui Gh. Călinescu este o operă de artă şi cel mai remarcabil roman românesc” (<span class="CharOverride-2">Simptomul genialităţii</span>). Principalul merit pentru care <span class="CharOverride-1">D.</span> va rămâne în istoria literară stă în seria de anchete „Lumea de mâine” iniţiată de Ion Biberi la sfârşitul lui 1944, la care vor răspunde Tudor Vianu, Mihai Ralea, Mihail Sadoveanu, Gr. T. Popa, Tudor Arghezi, D. Gusti, F. Aderca, G. Călinescu, P.P. Negulescu, Al. Rosetti, George Enescu, I.D. Gherea, Alice Voinescu, Petru Comarnescu, Ion Sava, K.H. Zambaccian, F. Şirato, Anton Bibescu. Din această serie face <span class="CharOverride-2">de facto</span> parte şi convorbirea cu Basil Munteanu, deşi aceasta, titrată <span class="CharOverride-2">Un român în faţa fenomenului francez</span>, nu apare la rubrica „Lumea de mâine”; de altfel, dialogul va fi inclus în volumul <span class="CharOverride-2">Lumea de mâine</span>, care va ieşi la sfârşitul lui 1945 şi care va lăsa deoparte o convorbire cu Mihail Romniceanu apărută la aceeași rubrică, dar realizată de Gheorghe Bumbeşti. Cronici literare semnează de regulă același Ion Biberi. Mai scriu articole Eugen Schileru și Edgar Papu (cronica ideilor), Mircea Brucăr (cronica muzicală), N. Argintescu-Amza (cronici plastice), Marcel Mihail Avramescu (<span class="CharOverride-2">Pentru reabilitarea libertății</span>), Lucian Boz (<span class="CharOverride-2">Amintiri din Franța, pe vremea teroarei. La închisoarea din Moulins sub paza Gestapoului</span>), Ovidiu Constantinescu (<span class="CharOverride-2">Sinclair Lewis și fascismul</span>), Cella Serghi (<span class="CharOverride-2">Scrisoare deschisă către o femeie „inteligentă”</span>), Athanase Joja (<span class="CharOverride-2">Introducere la o estetică nouă</span>), Paul Dimitriu (<span class="CharOverride-2">America și problemele europene</span>), Petru Comarnescu (<span class="CharOverride-2">Portretul New-Yorkului</span>), I. Brucăr (<span class="CharOverride-2">Amintiri despre I.A. Rădulescu-Pogoneanu</span>), Al. Mironescu (<span class="CharOverride-2">Opoziţia: termen al dialecticii sociale</span>: „Lumea democrată trebuie să ofere un peisagiu plural, divers, bogat în opinii, pentru că numai din confruntarea diferitelor convingeri scapără lucrul acela mai adevărat care determină în cele din urmă acea unitate în varietate, singura care corespunde unei realităţi comune mai adânci”). Isaiia Răcăciuni produce o adaptare după Bertolt Brecht (<span class="CharOverride-2">Balada piraților</span>), Camil Baltazar traduce poezii de Franz Werfel, iar Constant Tonegaru din Guillaume Apollinaire, <span class="CharOverride-2">Alcools</span>.  De asemenea, oferă poezii Sanda Movilă, Camil Baltazar, Margareta Dorian, Ion Vinea (<span class="CharOverride-2">Lauda urii</span>, „poem interzis de cenzură în 1942”), Ben Corlaciu; Monica Lovinescu publică aici proza <span class="CharOverride-2">Marionete</span> (dar și cronici dramatice), iar Petre Pandrea recenzează volumul <span class="CharOverride-2">Zile de lagăr</span> al lui Zaharia Stancu: „Moftangiii de ultimă oră şi de înghesuială au memorie scurtă. Nu le mai plac ochii albaştri şi glaciali ai lui Zaharia Stancu. Să le fie de bine! Se vor mai întâlni cel puţin douăzeci de ani în şir, de-acum înainte, cu aceşti ochi”. &#9; <span class="Semnatura">M.I.</span></p>
			<p class="Heuristica_PRIMUL_Semnat"><span class="titlu-12">DEMOCRAŢIA</span><span class="CharOverride-1"> SOCIALĂ</span>, periodic politic şi literar apărut la Ploieşti, săptămânal, de la 5 ianuarie până la 27 decembrie 1892. Director a fost Al. G. Radovici, iar prim-redactor Anton Bacalbaşa. Nu trebuie pierdut din vedere nici rolul avut de C. Dobrogeanu-Gherea (care locuia atunci la Ploieşti) în stabilirea ţelurilor politice şi literare ale gazetei; acesta a colaborat cu mai multe articole politice. Mai puţin preocupată de dezbaterile ideologice propriu-zise, <span class="CharOverride-1">D.s.</span> a publicat articole de popularizare a ideologiei marxiste, a principalelor teze ale socialismului, scrise, cele mai multe, de A. Bacalbaşa, şi a susţinut poziţia lui Dobrogeanu-Gherea în polemica purtată cu Titu Maiorescu. Gazeta urmărea viaţa politică din întreaga ţară. Chestiunea ţărănească, propaganda şovină, morala burgheză sunt, de asemenea, teme dezbătute în paginile periodicului socialist. Partea literară a gazetei era subordonată ţelurilor politice. În articolele sale Anton Bacalbaşa pledează pentru o artă militantă care să reflecte frământările sociale. El folosea nu mai puţin de douăzeci şi cinci de pseudonime pentru a semna articolele politice şi literare, proza şi versurile, recenziile şi notele. Dintre acestea, mai cunoscute prin frecventa întrebuinţare şi în alte periodice la care a colaborat sunt Kinderfus, Toni, Viator, Inot, Quidam. Alături de C. Dobrogeanu-Gherea, Al. G. Radovici şi A. Bacalbaşa, la <span class="CharOverride-1">D.s. </span>au scris C. Mille, Sofia Nădejde, Ioan Nădejde, V.G. Morţun, Eugen Vaian, George Diamandy, D.A. Teodoru (sub pseudonimul C. Ramură), O. Carp şi Traian Demetrescu. Se reproduc, postum, şi câteva scrieri ale lui Mircea C.A. Rosetti, fragmente din <span class="CharOverride-2">Scrisorile</span> către V. Alecsandri ale lui Ion Ghica, precum şi traduceri din E.T.A. Hoffmann, Maupassant, Zola, Turgheniev, Jókai Mór, Th. Ghèze, E.I. Bedinghaus, Hector France. Recenziile şi cronicile literare se ocupă de cărţi precum <span class="CharOverride-2">Din goana vieţii</span> a lui Al. Vlahuţă, <span class="CharOverride-2">Intim</span> a lui Traian Demetrescu, <span class="CharOverride-2">Note şi schiţe</span> a lui I.L. Caragiale. &#9; <span class="Semnatura">R.Z.</span></p>
			<div class="_idGenObjectLayout-1">
				<div id="_idContainer037">
					<div id="_idContainer035" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DENSUSIANU</span><span class="CharOverride-1">, Ovid</span> (29.XII.1873, Făgăraş – 8.VI.1938, Bucureşti), poet, critic şi istoric literar, folclorist. </p>
					</div>
					<div id="_idContainer036" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="02_D2_Dascal-Dersidan_69-140-web-resources/image/01_Ovid_Densusianu.jpg" alt="" />
					</div>
				</div>
			</div>
			<p class="Heuristica-PRIMUL">Descendent al unei vechi familii ardelene de origine ţărănească (hunedoreană prin tată, braşoveană prin mamă), din care se ridicaseră o seamă de preoţi, <span class="CharOverride-1">D.</span> este fiul Elenei (n. Circa) şi al cărturarului Aron Densuşianu şi nepot de frate al istoricului Nicolae Densuşianu. A urmat cursul primar în Satu Lung, Făgăraş şi Braşov, pe cel secundar la Iaşi, unde şi-a făcut şi studiile universitare, încheindu-le, asemenea lui N. Iorga mai înainte, după doar un an şi jumătate şi obţinând în 1892 licenţa. Profesor de liceu pentru scurtă vreme la Botoşani, apoi la Focşani, din toamna anului 1893 studiază în străinătate: la Berlin cu Adolph Töbler, A. Brückner, E. Schmidt, şi la Paris cu Antoine Meillet, J. Brunot şi mai ales cu Gaston Paris, care exercită asupra lui o mare influenţă formativă. Audiază cursuri la Sorbona, la Collège de France, precum şi la École Pratique des Hautes Études, unde, în 1896, îşi ia diploma cu o teză despre poemul medieval <span class="CharOverride-2">La Prise de Cordres et de Sébille</span>, pe care îl şi editează după unicul manuscris existent. În revista „Romania” publică în 1896 un studiu asupra altui poem anonim, <span class="CharOverride-2">Aymeri de Narbonne dans la chanson du pélérinage de Charlemagne. </span>În acelaşi an îşi trece doctoratul, prezentând în limba germană o scriere din secolul al XIV-lea, atribuită lui Jean Maillart, <span class="CharOverride-2">Roman de la comtesse d’Aniou</span>. Din 1895 colabora la publicaţii ştiinţifice franceze şi germane: „Romania”, „Revue critique”, „Jahresbericht der Geschichts-Wissenschaft”. Acasă, în 1893, debutase în „Revista critică literară”, pe care, de altfel, o redactează, până în 1897, împreună cu tatăl său şi cu Nicolae Densuşianu. Profesor suplinitor, din 1897, la Catedra de limba şi literatura română a Universităţii din Bucureşti, în 1901 e titularizat, în urma unui concurs, la nou creata Catedră de filologie romanică. Va ţine cursuri diverse, ilustrând toate domeniile lingvisticii (istoria limbii, gramatică istorică, dialectologie, toponimie, onomastică, fonetică) şi cultivând în acelaşi timp istoria literară şi folcloristica, cele două, în înţelegerea lui, încadrându-se în filologie. Stăpânit de năzuinţa spre totalitate, atras de spiritualitatea întregii romanităţi de la începuturi până în contemporaneitate, <span class="CharOverride-1">D.</span>, după prezentarea literaturii române moderne (de la Şcoala Ardeleană la Grigore Alexandrescu), alternează imprevizibil cursurile de limbă, literatură şi folclor, introducându-şi studenţii în sardă şi bască, plimbându-i prin toate limbile romanice, coborându-i în trecutul limbii materne, cu popasuri în secolele XVI–XVII până în cel de-al XII-lea şi mai departe, învăţându-i „cum trebuie înţeles folclorul”, instruindu-i asupra originii poeziei trubadurilor şi, în general, asupra liricii din Evul Mediu, familiarizându-i cu poeţi contemporani francezi, belgieni şi spanioli, „cu literatura nouă” a întregului Occident latin, precum şi, desigur, cu cea autohtonă. Pentru recoltarea informaţiei dintr-o arie atât de vastă, el dispunea de toate mijloacele necesare: cunoştea nu doar latina şi limbile derivate din ea, precum şi greaca veche, ci şi maghiara, turca, chiar graiurile iranice. Indiferent ce ar fi predat, profesorul opera în spiritul interdisciplinarităţii. Studiind, în ultimul deceniu de viaţă, limba din punct de vedere istoric, cu preocuparea de a-i dezvălui potenţialul estetic, el parcurge întreaga literatură modernă şi contemporană; amplul său curs <span class="CharOverride-2">Evoluţia estetică a limbii române</span> devine şi o istorie a literaturii române din perspectivă estetică. Prelegerile de folclor îi prilejuiesc incursiuni în lingvistică, mai ales în dialectologie, iar faptele de limbă şi de literatură le cercetează în contextul epocii, apelând la sociologie şi etnologie. Lista cursurilor sale este impresionantă: <span class="CharOverride-2">Dialectele române din Istria</span>,<span class="CharOverride-2"> Fonetica limbii române</span>,<span class="CharOverride-2"> Dialectologie română</span>,<span class="CharOverride-2"> Poeţii de azi ai lumii romanice</span>,<span class="CharOverride-2"> Graiul păstorilor din Provansa</span>,<span class="CharOverride-2"> Curs de morfologie romanică</span>,<span class="CharOverride-2"> Toponimie retoromană</span>,<span class="CharOverride-2"> Chestiuni folclorice în legătură cu probleme de filologie</span>,<span class="CharOverride-2"> Spiritul latin în manifestările sale critice</span>,<span class="CharOverride-2"> Din folclorul păstoresc</span>,<span class="CharOverride-2"> Graiul valahilor din Moravia şi Silezia</span>,<span class="CharOverride-2"> Concordanţe lingvistice şi folcloristice</span>,<span class="CharOverride-2"> Aspecte ale poeziei populare romanice</span>,<span class="CharOverride-2"> Aspecte lingvistice ale păstoritului </span>etc<span class="CharOverride-2">.</span> Dedicată muncii didactice şi ştiinţifice, viaţa lui <span class="CharOverride-1">D.</span> e punctată de puţine evenimente. Căsătorit în 1902 cu scriitoarea Elena Bacaloglu, divorţează în 1904; are un fiu, Ovid Densuşianu, viitor scriitor. Colaborator, în primii ani ai secolului trecut, la „Noua revistă română”, „Revista politică şi literară”, „Sămănătorul”, fondează în 1905 revista „Vieaţa nouă”, care va apărea până în 1925. Organ de luptă pentru „poezia nouă”, „monitor” al simbolismului (Vladimir Streinu), cu un aspect tehnico-grafic admirabil, acest periodic nu tipăreşte doar literatură critică şi publicistică literară de actualitate, ci şi studii savante de istorie literară, lingvistică, folclor, filosofie, chiar de sociologie şi economie politică. În anii 1909–1910 <span class="CharOverride-1">D.</span> organizează un ciclu de conferinţe asupra simbolismului, pe care le ţine împreună cu unii dintre colaboratori şi care vor fi editate sub titlul <span class="CharOverride-2">Conferenţele „Vieţei nouă”</span> (1910). Doi ani mai târziu, în 1912, el face să apară o anexă a periodicului creat în 1905, „Farul”. Unul dintre discipolii şi admiratorii săi fervenţi, Eugeniu Sperantia, scoate în 1913–1914, împreună cu câţiva elevi, o altă revistă-satelit, „Sărbătoarea eroilor”. <span class="CharOverride-1">D.</span> însuşi editează în 1919, apoi în 1936, ziarul „Înălţarea”. Înainte de Primul Război Mondial colaborează la „Revista idealistă”, „Revista celorlalţi”, „Versuri şi proză”, iar după anii conflagraţiei mondiale la „Poezia” şi „Roma”. Efemer s-a implicat în politică, după război înfiinţând chiar un partid-fantomă, independent. Autentice realizări pe plan organizatoric sunt cele de natură ştiinţifică: întemeierea, în 1905, a Societăţii Filologice Româneşti şi a „Buletinului” acesteia; în 1913 înființarea Institutului de Filologie şi Folklor, cu publicaţia „Grai şi suflet” (1923–1934, 1937). Membru corespondent al Academiei Române din 1903, membru activ din 1918, savantul nu s-a simţit în largul său în acest for, a preferat să muncească în afara lui şi a refuzat să preia conducerea lucrărilor la dicţionarul început de B.P. Hasdeu. În decursul anilor, ori de câte ori îi stătea în putinţă, el îşi acorda vacanţe de studiu în străinătate, mai cu seamă în Franţa, unde frecventa biblioteci, răscolea arhive sau întreprindea cercetări lingvistice şi folcloristice regionale, bunăoară în Pirinei. Anul 1917 l-a petrecut, din cauza războiului, la Moscova. În vâltoarea evenimentelor i-a dispărut<span class="CharOverride-2"> </span>manuscrisul unic al celui de-al doilea volum din <span class="CharOverride-2">Histoire de la langue roumaine</span>, pe care s-a văzut constrâns să-l refacă. Solitar toată viaţa, înconjurat doar de studenţii şi foştii studenţi devotaţi, <span class="CharOverride-1">D.</span> a făcut totuşi parte din câteva colective ştiinţifice. A fost membru al Comisiei Istorice a României, membru onorific al Societăţii de Etnografie din Cluj, membru al Societăţii de Lingvistică din Paris. În 1925 a organizat primul congres al filologilor români. A murit în timpul unei sesiuni de examene.</p>
			<p class="Heuristica-BASE"><span class="CharOverride-1">D. </span>e autorul unor lucrări fundamentale de lingvistică şi folcloristică, devenite clasice – <span class="CharOverride-2">Histoire de la langue roumaine </span>(I–II, 1901–1938), cea dintâi istorie ştiinţifică a limbii naţionale, <span class="CharOverride-2">Graiul din Ţara Haţegului </span>(1915),<span class="CharOverride-2"> Vieaţa păstorească în poezia noastră populară</span> (I–II, 1922–1923), culegeri de folclor, cea dintâi fiind <span class="CharOverride-2">Graiul nostru </span>(I–II, 1906–1908), semnată împreună cu I.-A. Candrea şi Th. D. Speranţia, urmate de altele, printre care şi <span class="CharOverride-2">Flori alese din cântecele poporului </span>(1920). Ca teoretician al folclorului, propune delimitarea domeniului, definirea conceptului nu numai prin ceea ce ţine de trecut, ci şi de contemporaneitate. Consideră vitală cercetarea pe teren, studiile zonale, monografiile tematice, precum <span class="CharOverride-2">Vieaţa păstorească în poezia noastră populară</span>, pe care o realizează el însuşi, e preocupat de paradigma literaturii populare de la noi în contextul romanic ş.a.  A publicat şi importante studii de istorie literară, culminând cu <span class="CharOverride-2">Literatura română modernă </span>(I–III, 1920–1933), după cum în numeroase articole, precum şi în cursuri, s-a pronunţat asupra creaţiei literare contemporane româneşti şi străine. Produs al unui curs universitar ţinut în 1898–1899, <span class="CharOverride-2">Istoria literaturii române</span> este doar punctul de plecare al lucrării pe care o va edita peste decenii. Aceasta debutează cu o prezentare generală a Şcolii Ardelene, intitulată <span class="CharOverride-2">Şcoala latinistă</span>, urmată de capitole şi paragrafe consacrate reprezentanţilor ei direcţi (Samuil Micu, Gheorghe Şincai, Petru Maior ş.a.) şi indirecţi (D. Ţichindeal), cărora le succedă imediat compartimentări incluzând „începuturile literaturii poetice” (Văcăreştii, Ion Budai-Deleanu ş.a.), ultimii cronicari, activitatea lui Gh. Lazăr şi Gh. Asachi, cea a scriitorilor prin care se anunţă spiritul modern, dar se prelungeşte şi cel vechi (C. Conachi, C. Stamati, Iancu Văcărescu, Anton Pann ş.a.). În continuare sunt înfăţişaţi Vasile Cârlova, „cel dintâi poet modern”, Ion Heliade-Rădulescu, ultimii continuatori ai „şcoalei latiniste” (G. Săulescu, A.T. Laurian, Timotei Cipariu, Aron Pumnul), Mihail Kogălniceanu şi „Dacia literară”, N. Bălcescu, Costache Negruzzi, Alecu Russo, N. Filimon, Grigore Alexandrescu. Lipsesc Dinicu Golescu, Ion Codru-Drăguşanu, Ion Ghica, Cezar Bolliac, D. Bolintineanu, Andrei Mureşanu, C.A. Rosetti, şi nu numai ei. Apologet al spiritului de înnoire, al europenizării, <span class="CharOverride-1">D.</span> subestimează, totuşi, în <span class="CharOverride-2">Literatura română modernă</span>, contribuţiile în acest sens ale unora dintre cei ce l-au reprezentat. Meritul său primordial constă în adoptarea criteriului estetic în judecăţile de valoare şi, implicit, în stabilirea poziţiilor ierarhice ale scriitorilor. Spaţiul acordat fiecărui autor e decis în funcţie nu atât de întinderea operei, cât de valoarea literară pe care cercetătorul i-o atribuie. Nu sunt trecute însă cu vederea activităţile de ordin cultural. Personalităţile care s-au ilustrat în acest plan beneficiază de biografii consistente. Literar, ierarhizările au fost confirmate de viitorii istorici şi exegeţi ai scrisului beletristic. Cartea se impune şi prin stilul discursului istorico-literar, într-un timp în care această disciplină îşi mai căuta limbajul propriu. Perioadele anterioare şi ulterioare celor prezentate aici<span class="CharOverride-2"> </span>se vor reflecta îndeosebi în cursul <span class="CharOverride-2">Evoluţia estetică a limbii române </span>(I–V, 1924–1938). Primul volum examinează epoca veche şi începuturile poeziei moderne (Ienăchiţă Văcărescu, Ion Budai-Deleanu), analizând cu mare exigenţă atât limba cărţilor religioase, cât şi scrierile istorice. Autorul atribuie valoare limitată primelor expresii ale lirismului laic, apreciind în schimb creaţia orală, în special doinele. Al doilea volum traversează deceniile din secolul al XIX-lea în care s-au afirmat scriitorii promovaţi de „Curierul românesc” şi „Dacia literară”, subliniind cu deosebire însemnătatea poeziei lui Cârlova şi Alecsandri, iar al treilea înfăţişează câţiva autori din ultimele trei decenii ale veacului al XIX-lea, semnalând limitele Junimii şi ale concepţiei literare maioresciene, dar recunoscând (în opoziţie cu Aron Densuşianu, de care se delimitase, de altfel, încă înainte de 1900) valoarea excepţională a operei lui M. Eminescu. Al patrulea volum pătrunde în secolul al XX-lea. În cuprinsul acestuia, pledând pro domo, <span class="CharOverride-1">D. </span>reliefează acţiunea întreprinsă prin „Vieaţa nouă”, reafirmându-şi orientarea antisămănătoristă şi antipoporanistă, dar dezaprobă integral, cu o incomprehensiune pe care cea a lui N. Iorga nu o întrece, toate formulele poetice ulterioare simbolismului. Chiar şi din simbolism, de altminteri, admite doar modalitatea în favoarea căreia argumentase la începutul secolului şi care, într-un anume sens, contrazicea estetismul simbolist. Reţine doar câteva fragmente din Al. Macedonski, Ştefan Petică, Ion Minulescu şi nimic din Tudor Arghezi şi ceilalţi modernişti interbelici. Lucian Blaga, Ion Barbu, Al. A. Philippide, Ion Vinea nu sunt nici măcar pomeniţi. Dintre prozatorii contemporani, preţuieşte îndeosebi pe I. Al. Brătescu-Voineşti şi pe Calistrat Hogaş, parţial pe Emil Gârleanu, Mihail Sadoveanu, sau pe Liviu Rebreanu, pe care îi acceptă cu multe reticenţe. Observaţii mai plauzibil motivate, caracterizări edificatoare sunt acelea formulate cu privire la scriitorii din precedentul secol. Între lucrările privitoare la creaţia literară de peste hotare se remarcă <span class="CharOverride-2">Sufletul latin şi literatura nouă </span>(I–II, 1922), la origine curs universitar ţinut în 1914–1916, care, operând o secţiune transversală în poezia simbolistă franceză şi belgiană, familiariza nu doar studenţii, dar, prin tipărire, şi un public intelectual mai larg, cu poeţi încă puţin cunoscuţi la noi pe atunci, precum Émile Verhaeren, Paul Fort, Maurice Maeterlinck, Henri de Régnier, Francis Jammes. În tensionatul context al momentului istoric, un asemenea curs exprima, indirect, şi o opţiune politică, reflectând permanenta situare a lui <span class="CharOverride-1">D.</span> de partea latinităţii.</p>
			<p class="Heuristica-BASE">Prin editarea în 1905 a unui periodic de atitudine, <span class="CharOverride-1">D.</span> şi-a asumat funcţia unui „director de conştiinţă”; prin zecile de articole cu caracter orientativ şi polemic, semnate, vreme de două decenii, în „Vieaţa nouă”, el a devenit aproape un ideolog literar. Socotind lupta literară pe care a dus-o „numai un episod din lupta mai mare […] pentru reînnoirea culturii noastre întregi”, profesorul de romanistică năzuia, înainte de orice, să contribuie la emaniciparea societăţii româneşti de „primitivismul carpato-dunărean”. Erau imperios necesare, după el, curmarea izolării de lumea civilizată, integrarea în climatul european, prin sincronizare cu mişcarea intelectuală şi artistică occidentală. Nutrită în chip firesc din seva tradiţiilor autohtone, cultura noastră nu putea să rămână veşnic doar la acestea, trebuia să-şi lărgească orizontul. Prin europenizare, ea nu numai că nu-şi pierdea identitatea, cum pretindeau autohtoniştii radicali, dar îşi oferea tocmai şansa precizării acesteia. Ca urmaşi ai Romei, era în firea lucrurilor ca românii să fie legaţi de culturile latine, în special de cea mai bogată dintre ele, cultura franceză. Apropierea de spiritul francez, susţinea <span class="CharOverride-1">D.</span>, „ar pune mai bine în lumină firea noastră de latini”. Un prim ţel al angajării în acest sens era, în optica directorului „Vieţii noi”, urbanizarea: „De ce – întreabă el, patetic, în primul articol de fond al revistei – numai ce e la ţară ar fi adevărat românesc?”. Pledând cu înfocare pentru o literatură de inspiraţie citadină, mai afirmă (în <span class="CharOverride-2">Sufletul latin…</span>) că „oraşele, chiar în părţile lor urâte, au înainte ceva caracteristic, impunător, sunt expresiuni sufleteşti, condensări de viaţă, şi aceasta le dă o valoare poetică”. Urbanizarea implică intelectualizarea. Adversar al „sentimentalismului uşor”, austerul savant a încercat să promoveze o poezie a emoţiei nu doar intelectualizate, ci intelectuale: „Creatoare de viaţă – argumenta el –, iubirea nu e toată viaţa. Pe lângă ea sunt atâtea sentimente care fac să se cutremure sufletul nostru, şi în artă trebuie să le dăm locul care li se cuvine”. În registrul stărilor sufleteşti comunicate de poezia simbolistă ar fi dorit să primeze avântul, înflăcărarea generată de năzuinţa spre progres, spre civilizaţie. Identificând, în mod cu totul forţat, doar în baza  credinţei lui Verhaeren, simbolismul cu „energetismul”, el pleda pentru „o poezie plină de vlagă, […] viguroasă, energică”, prin care să se exprime „viaţa intensă”. O asemenea poezie a încercat să scrie el însuşi. Sub pseudonimul Ervin, <span class="CharOverride-1">D.</span> celebrează, în versuri libere şi albe, eroii moderni, „neînfrânţi sub stânca muncei, luptătorii/ Cu timpul şi puterile duşmane”, aviatorii, „cutezători Icari”, „soli ai depărtărilor”, lansează contemporanilor chemări la luptă şi încredere la viaţă: „Aprindeţi candela nădejdei/ şi fiţi în voi încrezători!”. În timpul războiului de întregire i-a glorificat, în <span class="CharOverride-2">Heroica</span> (1918), pe luptătorii de la Mărăşeşti. În asemenea compuneri bardul ce se vrea modern nu reuşeşte să fie decât retoric. Cerebralitatea se dovedeşte rău conducătoare de emoţie. La lirism Ervin accede doar atunci când încalcă principiile instituite de critic şi, trecând în universul rural, surprinde instantanee, precum oprirea unor cărăuşi năpăstuiţi „la răspântia neagră”, sau portretizează, în <span class="CharOverride-2">Alion ciobanul</span>, un păstor care îşi duce viaţa „departe de ce schimbă-n vârtejuri faţa lumei”. Publicate iniţial în „Vieaţa nouă”, versurile  au apărut, după aceea, succesiv, în mai multe volume, semnate cu numele adevărat. <span class="CharOverride-1">D.</span> a scris şi piese de teatru, neglijabile. A întocmit numeroase manuale pentru învăţământul mediu.</p>
			<p class="Heuristica_CITAT">Format la şcoala romanistului Gaston Paris, Ovid Densusianu şi-a însuşit spiritul erudiţiei franceze, în care ordinea şi ştiinţa, graţia şi limpezimea se uneau cu puterea de sinteză. Clasica lui <span class="CharOverride-7">Istorie a limbii române</span> a rămas, până astăzi, un model al genului şi o carte fundamentală a literaturii noastre ştiinţifice. <span class="CharOverride-7">[…]</span> Venit după uluitoarea figură a lui Hasdeu, între lingviştii timpului, rupând definitiv cu improvizaţia şi romantismul, ca şi cu erudiţia ostentativă şi fără obiect adesea a marelui său înaintaş, spirit tenace, prob, luminat de simţ critic şi de pasiunea adevărului, n-a cunoscut, în lunga şi bogata lui carieră, decât satisfacţia muncii şi orgoliul artistocrat al savantului. <span class="CharOverride-7">[…]</span> Ovid Densusianu a avut curajul să înfrunte intemperanţa sămănătoristă, opunându-i o revistă de artă şi de luptă, „Vieaţa nouă” (ce titlu dantesc!), şi îndrumând teoretic poezia vremii, întârziată-n romantism epigonic, spre noi orizonturi literare.</p>
			<p class="Heuristica_CITAT_semnat">Pompiliu Constantinescu</p>
			<p class="Heuristica_CITAT">Ieşind din bibliotecile Parisului după ce-şi terminase munca zilei, de comparaţii de texte şi clasări de manuscrise medievale, Densusianu dădea, în ziarele şi revistele timpului, în cafenelele literare, peste poezia simbolistă şi discuţiile stârnite în jurul ei. Cu spiritul lui de independenţă şi de probitate ştiinţifică, nu se putea să nu recunoască ceea ce recunosc azi toţi istoricii literaturii franceze: că simbolismul a cucerit pentru lirica contemporană domenii noi de inspiraţie şi o altă tehnică poetică. <span class="CharOverride-7">[...]</span> Densusianu, convins că simbolismul este expresia cea mai aleasă a geniului latin, că, prin împământenirea lui în literatura noastră, se integrează în familia romanităţii occidentale şi că aducea în acelaşi timp o reînnoire a liricii româneşti, se desparte de gruparea „Sămănătorului”, pentru a deschide, în 1905, cu revista „Vieaţa nouă”, un drum nou în cultura românească.</p>
			<p class="Heuristica_CITAT_semnat">N. Cartojan </p>
			<p class="Heuristica___mici"><span class="CharOverride-3">SCRIERI</span><span class="CharOverride-1">:</span> <span class="CharOverride-2">La Prise de Cordres et de Sébille</span>, Paris, 1896; <span class="CharOverride-2">Aymeri de Narbonne dans la chanson du pélérinage de Charlemagne</span>, Paris, 1896; <span class="CharOverride-2">Istoria literaturii române</span>, Bucureşti, 1898; <span class="CharOverride-2">Un Essai de résurrection littéraire</span>, Paris, 1899; <span class="CharOverride-2">Între două lumi, </span>Bucureşti, 1899; <span class="CharOverride-2">Histoire de la langue roumaine</span>, I–II, Paris, 1901–1938; ed. îngr. Valeriu Rusu, pref. Boris Cazacu,Bucureşti, 1997; <span class="CharOverride-2">Folclorul, cum trebuie înţeles, </span>Bucureşti,<span class="CharOverride-2"> </span>1910; ed. 2, Bucureşti,<span class="CharOverride-2"> </span>1937; ed. îngr. Iordan Datcu, Bucureşti, 2009; <span class="CharOverride-2">Poezia nouă</span>, Bucureşti, 1911; <span class="CharOverride-2">Limanuri albe</span>, Bucureşti,<span class="CharOverride-2"> </span>1912; <span class="CharOverride-2">Păstoritul la popoarele romanice. Însemnătatea lui lingvistică şi etnografică</span>, Bucureşti, 1913; <span class="CharOverride-2">Originea păstorească a „Cântării Cântărilor”</span>,<span class="CharOverride-2"> </span>Bucureşti, 1916; <span class="CharOverride-2">Heroica</span>, Bucureşti, 1918; <span class="CharOverride-2">Sub stânca</span> <span class="CharOverride-2">vremei</span>, Bucureşti, 1919; <span class="CharOverride-2">Barbu Delavrancea</span>, Bucureşti, 1919; <span class="CharOverride-2">Literatura română modernă</span>, I–III, Bucureşti, 1920–1933; ed. îngr. şi introd. Ioan Şerb, Bucureşti, 1985; <span class="CharOverride-2">Dante şi latinitatea</span>, Bucureşti, 1921; <span class="CharOverride-2">Salba clipelor</span>, Bucureşti, 1921; <span class="CharOverride-2">Sufletul latin şi literatura nouă</span>, I–II, Bucureşti, 1922; <span class="CharOverride-2">Vieaţa păstorească în poezia noastră populară</span>, I–II, Bucureşti,<span class="CharOverride-2"> </span>1922–1923; ed. 2, Bucureşti,<span class="CharOverride-2"> </span>1943; <span class="CharOverride-2">Raze peste lespezi</span>, Paris–Bucureşti, 1924; <span class="CharOverride-2">Evoluţia estetică a limbii române</span>,<span class="CharOverride-2"> </span>I–V, Bucureşti, 1924–1938; <span class="CharOverride-2">În zorile vieţei</span>, Bucureşti, 1925; <span class="CharOverride-2">Flori alese din cântecele poporului. Viaţa păstorească în poezia noastră populară. Folclorul, cum trebuie înţeles. Graiul din Ţara Haţegului</span>, îngr. şi pref. Marin Bucur, Bucureşti, 1966; <span class="CharOverride-2">Opere</span>, I–VI, îngr. Boris Cazacu, Valeriu Rusu, Ioan Şerb şi Florica Şerb, pref. Boris Cazacu, Bucureşti, 1968–1985; <span class="CharOverride-2">Scrieri literare</span>, Bucureşti, 1998. <span class="CharOverride-1">Culegeri: </span> <span class="CharOverride-2">Graiul nostru</span>, I–II, Bucureşti, 1906–1908 (în colaborare cu I.-A. Candrea şi Th. D. Speranţia); <span class="CharOverride-2">Graiul din Ţara Haţegului</span>, Bucureşti, 1915; <span class="CharOverride-2">Flori alese din cântecele poporului</span>, Bucureşti, 1920.</p>
			<p class="Heuristica___m_RPR"><span class="CharOverride-1">Repere bibliografice:</span> Constantinescu, <span class="CharOverride-2">Scrieri</span>, II, <span class="CharOverride-2">435–444</span>; Lovinescu, <span class="CharOverride-2">Ist. lit. rom. cont.</span>, I, <span class="CharOverride-2">126–141</span>, II, <span class="CharOverride-2">242–254</span>, III, <span class="CharOverride-2">278–283</span>; Perpessicius, <span class="CharOverride-2">Menţiuni</span>, I, <span class="CharOverride-2">142–143</span>, IV, <span class="CharOverride-2">357–363</span>; Călinescu, <span class="CharOverride-2">Opere</span>, I, <span class="CharOverride-2">1345–1351</span>, XI, <span class="CharOverride-2">460–464</span>; Al. Popescu-Telega, <span class="CharOverride-2">Ovid Densusianu</span>, Craiova, 1934; Munteano, <span class="CharOverride-2">Panorama, 84–87</span>; Iorgu Iordan, <span class="CharOverride-2">Ovid Densusianu</span>, RFR, 1939, 2; Ion Muşlea, <span class="CharOverride-2">Ovid Densusianu</span>, AAF, 1939, 1–6; Al. Vasiliu, <span class="CharOverride-2">Ovid Densusianu, scriitorul şi criticul literar</span>, CEL, 1939, 9–12; N. Cartojan, <span class="CharOverride-2">Ovid Densusianu</span>, CEL, 1939, 9–12; Al. Rosetti, <span class="CharOverride-2">Ovid Densusianu</span>, Bucureşti, 1939; Călinescu, <span class="CharOverride-2">Ist. lit. </span>(1941), <span class="CharOverride-2">605–606</span>,<span class="CharOverride-2"> Ist. lit. </span>(1982), <span class="CharOverride-2">684</span>;<span class="CharOverride-2"> </span>Streinu, <span class="CharOverride-2">Versificaţia</span>, <span class="CharOverride-2">184–192</span>; Marin Bucur, <span class="CharOverride-2">Ovid Densusianu</span>, Bucureşti, 1967; Boris Cazacu, <span class="CharOverride-2">Ovid Densusianu, </span>Bucureşti, 1968; D. Caracostea, <span class="CharOverride-2">Poezia tradiţională română</span>.<span class="CharOverride-2"> Balada poporană şi doina</span>, <span class="CharOverride-2"> </span>îngr. Dumitru Şandru, pref. Ovidiu Bârlea,<span class="CharOverride-2"> </span>Bucureşti, 1969, I, <span class="CharOverride-2">16–18</span>,<span class="CharOverride-2"> 134–136</span>,<span class="CharOverride-2"> 167–169</span>,<span class="CharOverride-2"> 172–174</span>,<span class="CharOverride-2"> 180–182</span>,<span class="CharOverride-2"> 244–246</span>,<span class="CharOverride-2"> 252–255</span>,<span class="CharOverride-2"> 266–268</span>, II, <span class="CharOverride-2">459–461</span>; Ciopraga, <span class="CharOverride-2">Lit. rom.</span>,<span class="CharOverride-2"> 156–161</span>,<span class="CharOverride-2"> 409–412</span>,<span class="CharOverride-2"> 740–742</span>; Micu, <span class="CharOverride-2">Început</span>, <span class="CharOverride-2">121–125</span>,<span class="CharOverride-2"> 158–161</span>,<span class="CharOverride-2"> 431–435</span>; Manolescu, <span class="CharOverride-2">Poezia</span>,<span class="CharOverride-2"> 37–39</span>; Bârlea, <span class="CharOverride-2">Ist. folc.</span>,<span class="CharOverride-2"> 356–377</span>,<span class="CharOverride-2"> passim</span>;<span class="CharOverride-2"> </span>Pillat, <span class="CharOverride-2">Itinerarii</span>,<span class="CharOverride-2"> 236–247</span>; <span class="CharOverride-2">Scrisori către Ovid Densusianu</span>,<span class="CharOverride-2"> </span> I–IV, îngr. Liviu Onu, Ileana Vârtosu şi Maria Rafailă, Bucureşti, 1979–1989; Scarlat, <span class="CharOverride-2">Ist. poeziei</span>, II, <span class="CharOverride-2">225–229</span>,<span class="CharOverride-2"> 270–271</span>,<span class="CharOverride-2"> 350–351</span>; <span class="CharOverride-2">Dicţ. esenţial</span>,<span class="CharOverride-2"> 244–247</span>; Marin Buga, <span class="CharOverride-2">Ovid Densusianu, folclorist</span>,<span class="CharOverride-2"> </span> Bucureşti, 2003; <span class="CharOverride-2">Ovid Densusianu în amintirea şi conştiinţa critică românească</span>, îngr. Ion Diaconu şi Ioan Şerb, Bucureşti, 2005; Datcu, <span class="CharOverride-2">Dicţ. etnolog.</span>, <span class="CharOverride-2">312–316. &#9;</span><span class="Semnatura">D.Mc.</span></p>
			<div class="_idGenObjectLayout-1">
				<div id="_idContainer040">
					<div id="_idContainer038" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DENSUŞIANU</span><span class="CharOverride-1">, Aron</span> (19.XI.1837, Densuş, j. Hunedoara – 15.IX.1900, Iaşi), <br />istoric literar, poet.</p>
					</div>
					<div id="_idContainer039" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="02_D2_Dascal-Dersidan_69-140-web-resources/image/12_027__Aron_Densusianu___in_Boabe_de_Grau_1933.jpg" alt="" />
					</div>
				</div>
			</div>
			<p class="Heuristica-PRIMUL">Fiu al Sofiei (n. Popovici) şi al preotului greco-catolic Bizanţiu (Vizantie) Pop din Densuş şi frate cu Nicolae Densuşianu, <span class="CharOverride-1">D.</span> începe şcoala primară la Haţeg (1846), apoi, între 1852 şi 1860, urmează gimnaziul din Blaj (profesorii de aici i-au schimbat numele din Pop în Densuşianu), iar între 1860 şi 1864 e student la Academia de Drept din Sibiu. Ulterior s-a stabilit ca avocat la Făgăraş, devenind conducătorul opoziţiei politice din localitate. Activitatea publicistică, începută încă de când era la Blaj, la gazetele „Foaie pentru minte, inimă şi literatură”, „Amicul şcoalei”, „Aurora română”, cu articole politice, poezii, traduceri şi articole de critică literară, este continuată şi la almanahul „Muza românească”, la „Concordia”, „Albina”, „Familia”, „Federaţiunea”, „Columna lui Traian”, „Transilvania”, „Revista literară şi ştiinţifică”. Din cauza persecuţiilor politice, trece la Braşov, unde scoate revista „Orientul latin” (1874–1875) împreună cu Teofil Frâncu şi I.Al. Lapedatu, în 1881 mutându-se definitiv la Iaşi. Ocupă aici Catedra de limba latină la Universitate şi, din 1883, şi pe cea de limba română. Întemeiază în 1893 „Revista critică-literară”, sprijinit de fratele său, Nicolae Densuşianu, şi de fiul său, Ovid Densusianu. A fost ales membru corespondent al Academiei Române în 1877. Ca publicist, a mai semnat cu pseudonimele Radu Năsturel, Radu Calonfirescu, I. Corban şi N. Berea, iar un volum cu numele A.P. de Hațeg.</p>
			<p class="Heuristica-BASE"><span class="CharOverride-1">D.</span> a fost unul dintre primii critici de profesie din literatura română, asupra căreia s-a aplecat cu perseverenţă şi convingere. Bun cunoscător al literaturilor clasice, a practicat o critică doctă, profesorală, analitică, subminată însă de lipsa de gust. La 1868 şi-a început în „Federaţiunea” seria articolelor critice. Curând se angajează însă într-o polemică dură cu Titu Maiorescu şi cu gruparea junimistă, dispută reluată peste două decenii şi din care a ieşit categoric înfrânt. Principalele sale studii, adunate în volumul <span class="CharOverride-2">Cercetări literare </span>(1887), sunt dedicate lui Ion Budai-Deleanu (<span class="CharOverride-1">D.</span> a relevat, primul, însemnătatea <span class="CharOverride-2">Ţiganiadei</span>), lui Andrei Mureşanu, Grigore Alexandrescu, Dimitrie Bolintineanu, Vasile Alecsandri. Analizele, deşi emise pe un ton savant, sunt rudimentare şi suferă de dogmatism estetic, dar au meritul de a fi primele exegeze amănunţite, monografice – urmărind „ideile” şi „forma” – asupra unor scriitori de valoare. D. Bolintineanu, socotit poet genial, şi A. Mureşanu, pentru care a avut un adevărat cult, sunt elogiaţi fără măsură, în opoziţie cu Gr. Alexandrescu şi, mai ales, cu V. Alecsandri, contestaţi îndeosebi pentru neglijenţe formale. Polemicile cu Titu Maiorescu vădesc un critic familiarizat cu estetica germană, dar lipsit de aptitudini speculative. Expunerea este lipsită de stil. Tonul familiar sau, dimpotrivă, pedant degenerează repede în trivialităţi sau injurii. Perspectiva deformată asupra scriitorilor reprezentativi domină şi <span class="CharOverride-2">Istoria limbei şi literaturei române</span> (1885), care rămâne prima lucrare serioasă, informată, de acest gen, în cultura română. Ca şi într-o altă încercare notabilă de sinteză, anterioară (<span class="CharOverride-2">Regenerarea literaturei române</span>), pornind de la ideea că formarea literaturii române a fost subordonată unor obiective culturale şi naţionale, <span class="CharOverride-1">D.</span> urmăreşte, cu inexactităţi şi confuzii, dezvoltarea limbii române, literatura populară, literatura bisericească, istoriografia, literatura propriu-zisă, făcând şi o periodizare, în bună parte judicioasă. În ediţia a doua a cărţii (1894) introduce un capitol despre M. Eminescu, în care înşiră afirmaţii aberante despre lirica poetului, văzută ca expresie confuză a unui spirit bolnav şi dezechilibrat. Obtuzele atacuri împotriva lui Eminescu, începute cu mulţi ani în urmă şi reluate în „Revista critică-literară” (<span class="CharOverride-2">Literatură bolnavă</span>, 1894), au dus la compromiterea definitivă a lui <span class="CharOverride-1">D.</span> ca istoric şi critic literar, consfinţită, încă din 1886, de execuţia severă a lui Titu Maiorescu (<span class="CharOverride-2">În lături!</span>). Totuși,<span class="CharOverride-1"> </span>a fost adeptul unei literaturi naţionale, în sensul întemeierii ei pe mitologia şi creaţia populară. A scris numeroase studii şi articole (cuprinse, unele, în <span class="CharOverride-2">Cercetări literare</span>, altele, apărute ulterior în „Revista critică-literară”), despre datini şi credinţe populare, însă cercetările sale etnografice şi folclorice, foarte documentate, cuprind explicaţii şi interpretări contradictorii. A cules şi publicat poezii populare, printre care şi o variantă a <span class="CharOverride-2">Mioriţei</span>, de o autenticitate contestabilă. A cerut insistent poeţilor o epopee naţională care să valorifice mitologia românească şi trecutul istoric. Pledoaria pentru epopee era anacronică, dar interesul său pentru cele mai diverse forme ale creaţiei populare a stimulat ulterior cercetări importante. Pe de altă parte, <span class="CharOverride-1">D.</span> a fost un poet fecund, cult, dar lipsit de talent. A scris nenumărate poezii, din tinereţe până la sfârşitul vieţii, adunate în parte în volumele <span class="CharOverride-2">Hore oţelite</span> (1892) şi <span class="CharOverride-2">Valea vieţei</span> (1892). În tradiţia literară a Ardealului şi având ca model pe Andrei Mureşanu, a compus multe versuri patriotice şi sociale, unele direct legate de anumite evenimente politice şi naţionale. Fără valoare e lirica de dragoste, manieristă, înecată într-o retorică sentimentală. A compus şi o epopee în douăsprezece cânturi, <span class="CharOverride-2">Negriada</span> (I–II, 1879–1884), închinată întemeierii Ţării Româneşti de Negru Vodă. Având ca model apropiat <span class="CharOverride-2">Eneida</span> lui Vergiliu şi poemele lui Torquato Tasso şi Dante, el a încercat să reconstituie, fără a izbuti, o mitologie naţională, în care eroi şi divinităţi din folclorul românesc (Negru Vodă, Dochia, Sfânta Vineri ş.a.) se întâlnesc cu personaje din mitologia latină sau cu altele, inventate de autor. Lipsită de unitate, epopeea este hibridă şi greoaie, fără suflu poetic. În manieră clasicistă a scris o tragedie în versuri, în cinci acte, <span class="CharOverride-2">Optum</span> (1897). Acţiunea este plasată în anul 1031 d.Hr., la Curtea domnului Timişanei. Personajele, puse în situaţii dramatice neverosimile, declamă emfatic şi fără convingere. <span class="CharOverride-1">D.</span> a mai compus câteva poeme dramatice, lăsate în manuscris, nefinisate. A tradus <span class="CharOverride-2">Arta poetică</span> a lui Horaţiu (1882), versuri din Camões, capitole din Dante (<span class="CharOverride-2">Paradisul pământesc</span>) şi Tasso (<span class="CharOverride-2">Ierusalimul liberat</span>) şi poezii din Silvio Pellico şi Giacomo Leopardi. Transpunerile din poeţii italieni sunt stângace, într-un limbaj neexpresiv. Fragmentele traduse din <span class="CharOverride-2">Eneida</span> lui Vergiliu şi din <span class="CharOverride-2">Filipicele</span> lui Cicero au rămas, de asemenea, în manuscris.</p>
			<p class="Heuristica___mici"><span class="CharOverride-3">SCRIERI</span><span class="CharOverride-1">: </span><span class="CharOverride-2">Românii şi maghiarii</span>, Braşov, 1875; <span class="CharOverride-2">Să ne cunoaştem! (Răspuns d-lui G. Bariţiu)</span>, Braşov, 1879; <span class="CharOverride-2">Negriada</span>, I–II, Bucureşti, 1879–1884; ed. îngr. şi pref. Georgeta Antonescu, Cluj-Napoca, 1988; <span class="CharOverride-2">Aventuri literare</span>, Bucureşti, 1881; <span class="CharOverride-2">Câteva observări la raportul d-lui Nicolae Quintescu asupra „Negriadei” înaintat Academiei Române</span>, Bucureşti, 1881; <span class="CharOverride-2">Din razele coroanei</span>, Bucureşti, 1881; <span class="CharOverride-2">Semo sancus şi sâmbele</span>,<span class="CharOverride-1"> </span>Bucureşti, 1882; <span class="CharOverride-2">Istoria limbei şi literaturei române</span>, Iaşi, 1885; ed. 2, Iaşi, 1894; <span class="CharOverride-2">Cercetări literare</span>,<span class="CharOverride-2"> </span>Iaşi, 1887; <span class="CharOverride-2">Hore oţelite</span>, Bucureşti, 1892; <span class="CharOverride-2">Valea vieţei</span>,<span class="CharOverride-2"> </span>Iaşi, 1892; ed. îngr. şi introd. Georgeta Antonescu, Cluj-Napoca, 1983; <span class="CharOverride-2">Optum</span>, ed. 2, Bucureşti, 1897; <span class="CharOverride-2">Cercetări literare</span>, îngr. şi introd. Georgeta Antonescu, Cluj-Napoca, 1983. <span class="CharOverride-1">Traduceri: </span>Horaţiu, <span class="CharOverride-2">Arta poetică</span>, ed. bilingvă, pref. trad.,  Iaşi, 1882.</p>
			<p class="Heuristica___m_RPR"><span class="CharOverride-1">Repere bibliografice:</span> Maiorescu, <span class="CharOverride-2">Critice</span>, III, <span class="CharOverride-2">109–127</span>; Claudio Isopescu, <span class="CharOverride-2">Lo scrittore romeno Aron Densuşianu</span>, Napoli, 1936; E. Lovinescu, <span class="CharOverride-2">T. Maiorescu</span>, II, Bucureşti, 1940, <span class="CharOverride-2">211–216</span>; Călinescu, <span class="CharOverride-2">Ist. lit. </span>(1941), <span class="CharOverride-2">481</span>, <span class="CharOverride-2">Ist. lit. </span>(1982), <span class="CharOverride-2">545</span>; Cioculescu–Streinu–Vianu, <span class="CharOverride-2">Ist. lit.</span>, <span class="CharOverride-2">275–276</span>; L. Volovici, <span class="CharOverride-2">„Adversarii” Junimii (1867–1880)</span>,<span class="CharOverride-2"> </span>ALIL, t. XIX, 1968; Manolescu, <span class="CharOverride-2">Poezia, 20–23; </span>Bucur, <span class="CharOverride-2">Istoriografia</span>, <span class="CharOverride-2">80–84</span>; Georgeta Antonescu, <span class="CharOverride-2">Aron Densuşianu</span>, Cluj-Napoca, 1974; Mircea Zaciu, <span class="CharOverride-2">Densuşienii</span>, TR, 1974, 8; <span class="CharOverride-2">Dicţ. lit. 1900</span>, <span class="CharOverride-2">273–274</span>; <span class="CharOverride-2">Dicţ. scriit. rom.</span>, II, <span class="CharOverride-2">71–73</span>; <span class="CharOverride-2">Detractorii lui Mihai Eminescu</span>, îngr. şi pref. Al. Dobrescu, Iaşi, 2002, <span class="CharOverride-2">XXVII–XL</span>; Datcu, <span class="CharOverride-2">Dicț. etnolog.</span>, <span class="CharOverride-2">316–317</span>. &#9; <span class="Semnatura">L.V.</span></p>
			<p class="Heuristica-PRIMUL"><span class="titlu-12">DENSUŞIANU</span><span class="CharOverride-1">, Nicolae</span> (18.IV.1846, Densuş, j. Hunedoara – 24.III.1911, Bucureşti), istoric, folclorist. Este fiul Sofiei (n. Popovici) şi al preotului greco-catolic Bizanţiu (Vizantie) Pop şi frate mai tânăr al lui Aron Densuşianu. Viitorul istoric şi-a început studiile la Haţeg, continuându-le la gimnaziul din Blaj, condus de Timotei Cipariu. Din 1865 până în 1869 a fost student al Academiei de Drept din Sibiu. După absolvire lucrează un timp în cancelaria de avocat a fratelui său, iar din 1872 practică el însuşi avocatura mai întâi în Făgăraş, apoi, până în 1877, în Braşov. Încă din al doilea an de studenţie începuse să colaboreze cu versuri la „Familia”, tot acolo publicând o nuvelă istorică, cu subiect exotic şi senzaţional (<span class="CharOverride-2">Simonida</span>). Renunţă însă repede la beletristică în favoarea cercetărilor etnografice, istorice şi filologice, valorificate în articole apărute în „Familia”, „Telegraful român”, „Federaţiunea” şi „Orientul latin”. Din 1877 se stabileşte la Bucureşti şi se dedică aproape exclusiv studiilor de istorie şi adunării de documente din ţară şi din străinătate (Ungaria, Italia, Serbia) privitoare la istoria Transilvaniei şi a celorlalte provincii româneşti, documente tipărite parţial în <span class="CharOverride-2">Monumente pentru istoria Ţerei Făgăraşului</span> (1885) şi în primele şase volume ale colecţiei Eudoxiu Hurmuzachi, <span class="CharOverride-2">Documente privitoare la istoria românilor</span>. În colaborare cu Frédéric Damé, publică studiul <span class="CharOverride-2">Les Roumains du Sud Macédoine</span> (1877). În 1880 este ales membru al Academiei Române. Din acelaşi an îl suplineşte pe Ioan Bianu în postul de bibliotecar-arhivar al Bibliotecii Academiei Române, iar din 1884 până la sfârşitul vieţii a lucrat ca translator şi bibliotecar pe lângă Marele Stat Major. </p>
			<p class="Heuristica-BASE"><span class="CharOverride-1">D.</span> s-a afirmat, mai ales în studiile de istorie, prin erudiţia sa (cunoştea elina, latina, germana, franceza, italiana, maghiara), lucrările lui impunând prin documentare riguroasă şi soliditate a argumentării. Îndeosebi <span class="CharOverride-2">Revoluţiunea lui Horia în Transilvania şi Ungaria. 1784–1785</span> (1884), premiată de Academia Română şi rămasă multă vreme cea mai valoroasă şi mai aprofundată reconstituire a evenimentelor, vădeşte un istoric cu un orizont larg, făcându-şi un crez din „căutarea şi expunerea adevărului”. Mai puternică decât vocaţia de istoric, dar cu rezultate inegale, pare să fi fost pasiunea, manifestată de timpuriu, pentru cercetarea folclorului şi a tradiţiilor populare din perspectivă istorică, pentru descifrarea, cu ajutorul mitologiei populare, a „tainelor” unor timpuri străvechi. Folclorul devine astfel – în linia unei mai vechi tendinţe istorist-mitologizante inaugurate la noi de B.P. Hasdeu – suport pentru îndrăzneţe ipoteze sau sinteze istorice (<span class="CharOverride-2">Scrutări mitologice la români, Elementul istoric în poezia poporală </span>ş.a.). Pornind de la premise juste privitoare la valoarea documentară a folclorului, <span class="CharOverride-1">D.</span> a aplicat însă metoda deseori abuziv şi fără precauţia impusă de natura „documentului”, care a evoluat de-a lungul timpului şi nu mai putea constitui un temei absolut pentru o concluzie de ordin istoric. În vederea realizării unor astfel de sinteze, dar şi cu intenţia salvării de uitare a multor creaţii populare, lansează în 1893 <span class="CharOverride-2">Cestionariu despre tradiţiunile istorice şi anticităţile ţerilor locuite de români.</span> „Tradiţiunile istorice” pe care le vizează îndeosebi sunt cele legate de daci şi romani, legende, denumiri de locuri, obiceiuri păgâne, religioase sau laice, ritualuri magice. Chestionarul, completat cu o nouă parte în 1895, este întocmit cu toată rigoarea, cuprinzând întrebări foarte amănunţite, ce dovedesc o cunoaştere profundă a folclorului românesc. Interesante sunt şi indicaţiile precise, date pentru culegerea materialului: alegerea informatorului (de preferinţă cât mai vârstnic), notarea exactă, nestilizată, a naraţiunilor etc. Răspunsurile primite (din 939 de localităţi), în urma răspândirii chestionarului, constituie o vastă colecţie de folclor, de o deosebită valoare, atât datorită calităţii artistice şi autenticităţii textelor, dintre care multe neîntâlnite în alte colecţii, cât şi prin informaţiile etnografice care însoţesc şi completează faptele de natură folclorică. Caracterul restrictiv al chestionarului, legat de obiectivele istoricului, a făcut ca în materialul adunat să predomine baladele, legendele, colindele şi basmele (cu preponderenţa textelor culese din Dobrogea, sudul Munteniei şi Oltenia), faţă de care producţiile genului liric au o prezenţă restrânsă. Lucrarea <span class="CharOverride-2">Dacia preistorică</span> (apărută postum, în 1913, cu o introducere de C.I. Istrati) trebuia să încununeze activitatea de o viaţă în domeniul cercetării mitologiei populare şi al reconstituirii pe această cale a unor perioade arhaice din istoria locuitorilor Daciei. Cartea, aproape unanim contestată de specialişti, reprezintă o încercare – impresionantă prin dimensiuni şi erudiţie, ca şi prin ipotezele temerare – de a reface, cu ajutorul tradiţiilor populare sau al urmelor arheologice (reale sau „descoperite” de imaginaţia istoricului), vechea civilizaţie a imperiului pelasg, al cărui centru s-ar fi aflat pe teritoriul Daciei. Aici s-ar fi găsit „leagănul civilizaţiei ante-elene” şi al întregii zone mediteraneene: monumentele „megalitice” ale imperiului sunt identificate în Munţii Bucegi (Sfinxul, Omul, Babele), în Ceahlău, iar tradiţiile populare, interpretate adesea eronat, devin pentru autor mărturii indubitabile asupra religiei pelasge, a zeităţilor şi tradiţiilor acesteia. Construcţia ieşită din fantezia lui <span class="CharOverride-1">D.</span> nu rezistă unei riguroase analize a faptelor; ea rămâne doar mărturia unei pasiuni extraordinare pentru cercetarea mitologiei româneşti şi a unei viziuni aproape poetice asupra trecutului îndepărtat al locuitorilor Daciei.</p>
			<p class="Heuristica___mici"><span class="CharOverride-3">SCRIERI</span><span class="CharOverride-1">: </span><span class="CharOverride-2">Les Roumains du Sud</span> <span class="CharOverride-2">Macédoine </span>(în colaborare cu Frédéric Damé), Bucureşti, 1877; <span class="CharOverride-2">Cercetări istorice în archivele și bibliotecele Ungariei și ale Transilvaniei</span>, București, 1880; <span class="CharOverride-2">Revoluţiunea lui Horia în Transilvania şi Ungaria.</span> <span class="CharOverride-2">1784–1785,</span> Bucureşti, 1884; <span class="CharOverride-2">Note critice asupra scrierii d-lui A.D. Xenopol „Teoria lui Rösler”,</span> Bucureşti, 1885; <span class="CharOverride-2">Monumente pentru istoria Ţerei Făgăraşului</span>, Bucureşti, 1885; <span class="CharOverride-2">Cestionariu despre tradiţiunile istorice şi anticităţile ţerilor locuite de români</span>, partea I, Bucureşti, 1893, partea II, Iaşi, 1895; <span class="CharOverride-2">Aniversarea de patru secule de la moartea lui Ştefan cel Mare, </span>Bucureşti, 1904; <span class="CharOverride-2">Domnii glorioşi şi căpitanii celebri ai Ţărilor Române</span>, vol. I: <span class="CharOverride-2">Regatul României</span>, Bucureşti, 1912; <span class="CharOverride-2">Dacia preistorică</span>, introd. C.I. Istrati, Bucureşti, 1913; ed. îngr. Victorela Neagoe, introd. Manole Neagoe, Bucureşti, 1986; <span class="CharOverride-2">Istoria militară a poporului român,</span> îngr. şi pref. I. Oprişan, Bucureşti, 2002. <span class="CharOverride-1">Culegeri:</span> <span class="CharOverride-2">Vechi cântece şi tradiţii populare româneşti. Texte poetice din răspunsurile la „chestionarul istoric” (1893–1897)</span>, îngr. şi introd. I. Oprişan, Bucureşti, 1975; <span class="CharOverride-2">Datini şi eresuri populare de la sfârşitul secolului al XIX-lea. Răspunsurile la chestionarul lui Nicolae Densuşianu</span>, îngr. şi introd. Adrian Fochi, Bucureşti, 1976; Vasile Filip, <span class="CharOverride-2">Folclorul someşean în răspunsurile la chestionarul lui Nicolae Densuşianu</span>, Cluj-Napoca, 1977<span class="CharOverride-2">.</span></p>
			<p class="Heuristica___m_RPR"><span class="CharOverride-1">Repere bibliografice:</span> <span class="CharOverride-2">Encicl. rom., </span>II, <span class="CharOverride-2">130–131</span>;<span class="CharOverride-2"> </span>C.I. Istrati, <span class="CharOverride-2">Nic. Densuşianu. Viaţa şi opera sa</span>, Bucureşti, 1912; Alex. Lepădatu, <span class="CharOverride-2">Activitatea istorică a lui Nic. Densuşianu</span>,<span class="CharOverride-2"> </span>Bucureşti, 1912; Iorga, <span class="CharOverride-2">Oameni</span>, I, <span class="CharOverride-2">450–452</span>; <span class="CharOverride-2">Dicţ. lit. 1900, 274–275</span>; Stelian Mîndruţ, <span class="CharOverride-2">Contribuţiuni epistolare la biografia operei istoricului Nicolae Densuşianu</span>, Deva, 1985; Datcu, <span class="CharOverride-2">Dicț. etnolog.</span>, <span class="CharOverride-2">318–319</span>; Mircea Vâlcu-Mehedinți, <span class="CharOverride-2">Nicolae Densușianu – omul și opera</span>, București, 2009.<span class="CharOverride-2"> &#9; </span><span class="Semnatura">L.V.</span></p>
			<p class="Heuristica-PRIMUL"><span class="titlu-12">DENSUŞIANU</span><span class="CharOverride-1">, Ovid, fiul</span><span class="CharOverride-10"> </span>(23.III.1904, Bucureşti – 19.I.1985, Bucureşti), prozator, traducător, publicist. Este fiul Elenei (n. Bacaloglu) şi al lui Ovid Densusianu, fiind înscris în acte cu prenumele Ovid-Aron. Venit pe lume după desfacerea scurtei căsătorii a părinţilor, <span class="CharOverride-1">D. </span>n-a fost recunoscut de tată nici în urma sentinţei date în procesul de paternitate ce i s-a intentat. Împreună cu sora vitregă, fiică a poetului Radu D. Rosetti, <span class="CharOverride-1">D.</span> îşi petrece copilăria mai mult în Italia, unde mama desfăşura o intensă activitate întru strângerea legăturilor culturale cu România. Ajutat îndeosebi de unchiul său Const. Bacaloglu, profesor la Facultatea de Medicină din Iaşi, face şcoala primară într-un institut catolic din Roma, iar gimnaziul la Napoli, pentru cursul liceal fiind adus în ţară. După bacalaureat se înscrie la Facultatea de Litere şi Filosofie din Capitală, pe care o va absolvi în 1929. Ulterior, se pare, beneficiază de o bursă de studii la Paris, iar la întoarcere funcţionează o vreme ca secretar literar la Teatrul Naţional din Bucureşti. Încă student, debutează mai întâi editorial, în 1926, cu ampla povestire <span class="CharOverride-2">„Filosoful”</span>, retipărită în 1943, împreună cu alte câteva proze scurte, sub titlul <span class="CharOverride-2">Ceaţă</span>. Abia din 1928 colaborează destul de asiduu la „Universul” şi „Universul literar”, la „Cele trei Crişuri”, condusă de George Bacaloglu, şi la „Revista scriitoarelor şi scriitorilor români”, cu eseuri, impresii de călătorie, comentarii pe teme culturale, proză şi traduceri din Roberto Bracco, Salvatore di Giacomo, Gabriele D’Annunzio, A.P. Cehov, Guy de Maupassant, André Dahl, Arkadie Avercenko ş.a. Intermitent, mai iscăleşte în „Convorbiri literare” şi „Luceafărul”, precum şi în ziarul „Porunca vremii”, în care dă la iveală, printre altele, tălmăciri – jurnalul de război al lui Benito Mussolini şi o biografie a acestuia, apărute şi în volum. În interval de sub tipar îi ies romanele <span class="CharOverride-2">Stăpânul </span>(1937, dedicat tatălui – „strălucită pildă de muncă românească”) şi <span class="CharOverride-2">Furtuna </span>(1938), precum şi un volum de proze scurte , <span class="CharOverride-2">Amurguri pe culmi</span> (1940). În timpul războiului a lucrat, se pare, la Ministerul Propagandei. Dădea tiparului acum, sub titlul <span class="CharOverride-2">Franţa şi Germania</span> (1941), „o convorbire cu Alphonse de Chateaubriant”, precum şi volumul <span class="CharOverride-2">Ce am văzut în Germania</span> (1942). După instaurarea regimului comunist, fiind condamnat politic, a dispărut din viaţa publică. A revenit abia în 1965 cu un medalion consacrat tatălui său, Ovid Densusianu, şi, în anii 1981–1982, cu amintiri şi precizări despre activitatea mamei sale.</p>
			<p class="Heuristica-BASE">Proza de debut a lui <span class="CharOverride-1">D.</span>, <span class="CharOverride-2">„Filosoful”</span> (sau <span class="CharOverride-2">Ceaţă</span>), este povestea tristă a lui Roberto Castelli, coleg al naratorului la un internat din Napoli. Adolescentul, în urma morții mamei sale, care îl crescuse fără sprijinul fostului soţ, scriitor cunoscut, trăieşte sub ameninţarea permanentă a eliminării pentru neplata taxelor. Nemaisuportând tensiunea, fuge de la şcoală şi, întâmplător, îşi întâlneşte tatăl, venit în oraş spre a susţine o conferinţă. Acesta se arată însă cu totul dezinteresat de soarta fiului său, care, revenit la internat, bolnav de pneumonie, fără voinţa de a mai lupta, moare nu peste mult. Reţin atenţia câteva portrete de profesori, unii cu porniri tiranice sau de o insensibilitate crasă, alţii, dimpotrivă, ataşaţi de învăţăcei, precum torinezul Villani, care descoperă talentul literar al micului Castelli şi îi îndrumă paşii. Genericul <span class="CharOverride-2">De-a lungul unei generaţii</span>, sub care stau<span class="CharOverride-2"> </span>atât <span class="CharOverride-2">Stăpânul</span>, cât şi <span class="CharOverride-2">Furtuna</span>, precum şi textele ce le servesc drept introducere vorbesc de un ciclu romanesc hărăzit „a lumina o răzvrătire” împotriva „nemernicei lumi fără suflet” şi „a sluji o luptă înaltă”. Din ciclu trebuia să mai facă parte <span class="CharOverride-2">Talionul</span> şi <span class="CharOverride-2">Renaştere</span>, anunţate în mod repetat în anii 1939–1943, dar netipărite până la urmă. Cele două romane publicate încearcă să aşeze tema pe temelia unei teorii inspirate din filosofia „supraomului”, anume pe teoria „stăpânilor” sau a „marilor aventurieri”, definiţi ca indivizi cu o mare forţă interioară, ce se impun celorlalţi, întrucât sunt, ca şi geniile, „complet liberi”, „spirite înalte şi puternice, care au ca deviză să cunoşti orice, să suferi orice, să rişti orice”. Întruparea unui asemenea personaj depăşea însă vizibil puterile lui <span class="CharOverride-1">D.</span> „Ascensiunea sufletească” a protagonistului, pe nume Mircea Donici, nu e înfăţişată epic, ci numai proclamată de el însuşi în cuprinsul „spovedaniei” puse pe hârtie în timpul arestării sale pentru înşelăciune. Experienţele prin care cel ce trebuia să devină un „stăpân” trece în copilărie, la şcoală (urmată, ca şi Castelli, în Italia), ca student al Universităţii bucureştene şi ca licenţiat şomer sunt în ultimă instanţă dureroase, dar ele se „rezolvă” liric fie prin lamentări şi meditaţii pesimiste, fie prin izbucniri de indignare şi sarcasme. Câteva episoade din „spovedanie” şi mai ales naraţiunea în a cărei ramă este plasată arată că<span class="CharOverride-1"> D.</span> ar fi putut da un roman veritabil şi destul de interesant dacă ar fi renunţat la tezism şi ar fi pus frâu lirismului. Primul cusur se păstrează şi în <span class="CharOverride-2">Furtuna</span>, ce ar fi trebuit să marcheze atingerea de către personaj a treptei supreme în „ascensiunea lui sufletească” şi instalarea în fruntea generaţiei ce porneşte la luptă. În schimb, locul lirismului l-a luat stilul gazetăresc, adeseori în consemnarea şi comentarea evoluţiilor din societatea românească de la sfârşitul celui de-al treilea deceniu al veacului trecut, recurgându-se la clişee şi la expresii bombastice. Câteva părţi sunt totuşi notabile, între ele numărându-se aceea consacrată călătoriei în Italia a magistratului care îl judecă pe Mircea Donici, precum şi romanul de dragoste avându-i în centru pe cel din urmă şi pe Simone d’Aubry. În chip surprinzător, următorul volum al lui <span class="CharOverride-1">D.</span>,<span class="CharOverride-1"> </span><span class="CharOverride-2">Amurguri pe culmi </span>(1940), aduce o suită de scurte povestiri în care parabola şi formula sapienţială se împletesc cu poemul în proză.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">„Filosoful”</span>, Iaşi, 1926; <span class="CharOverride-2">Stăpânul</span>, Bucureşti, [1937]; <span class="CharOverride-2">Furtuna</span>, Bucureşti, [1938]; <span class="CharOverride-2">Amurguri pe culmi</span>, Bucureşti, 1940; <span class="CharOverride-2">Franţa şi Germania</span>, Bucureşti, 1941; <span class="CharOverride-2">Ce am văzut în Germania</span>, Bucureşti, 1942; <span class="CharOverride-2">Ceaţă</span>, Bucureşti, [1943]. <span class="CharOverride-1">Traduceri:</span> Franz Toussaint, <span class="CharOverride-2">Cântece persane</span>, Bucureşti, [1946].</p>
			<p class="Heuristica___m_RPR"><span class="CharOverride-1">Repere bibliografice:</span> Ştefan George, <span class="CharOverride-2">„Filosoful”</span>, „Gândul nostru”, 1926, 12; Mihai Niculescu, <span class="CharOverride-2">„Stăpânul”</span>, U, 1937, 27; Const. Fântâneru, <span class="CharOverride-2">„Stăpânul”</span>, U, 1937, 59; Alexandrina Mititelu, <span class="CharOverride-2">„Stăpânul”</span>, GR, 1937, 4; C. Gerota, <span class="CharOverride-2">„Stăpânul”</span>, CL, 1937, 1–5; Nic. Bogdan, <span class="CharOverride-2">„Stăpânul”</span>, PRV, 1937, 659; G. Călinescu, <span class="CharOverride-2">Anul literar</span>, ALA, 1937, 891; C. Fântâneru, <span class="CharOverride-2">„Furtuna”</span>, U, 1938, 353; Alex. Anestin, <span class="CharOverride-2">„Furtuna”</span>, „Ordinea”, 1938, 1502; C. Gerota, <span class="CharOverride-2">„Furtuna”</span>, CL, 1938, 1–5; Stelian Segarcea,<span class="CharOverride-2"> „Amurguri pe culmi”</span>, „Ecoul ţării”, 1940, 11. &#9; <span class="Semnatura">V.D.</span></p>
			<div class="_idGenObjectLayout-1">
				<div id="_idContainer043">
					<div id="_idContainer041" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DEPĂRĂŢEANU</span><span class="CharOverride-1">, Alexandru </span>(25.II.1834, Roşiori de Vede – 9.I.1865, Bucureşti), poet, autor dramatic. </p>
					</div>
					<div id="_idContainer042" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="02_D2_Dascal-Dersidan_69-140-web-resources/image/deparateanua.jpg" alt="" />
					</div>
				</div>
			</div>
			<p class="Heuristica-PRIMUL">Părinţi i-au fost Elisaveta, fiica negustorului Altanlâu din Şiştov, şi Petru Depărăţeanu. Tatăl era orb din naştere. Copilăria şi-a petrecut-o pe moşia cumpărată de bunicul său, pitarul Sandu Căpăţână, măsurător de hotare la isprăvnicia judeţului Teleorman, în satul Deparaţi (prin 1829, pitarul luându-şi oficial numele Depărăţeanu). Şcoala primară <span class="CharOverride-1">D.</span> o face la Roşiori de Vede, iar liceul în Bucureşti, la „Sf. Sava”. Era poreclit Voltaire, din cauza bogatelor cunoştinţe de literatură. Nu termină colegiul, intrând în trupa de teatru a lui Costache Caragiali.  Urmează studii la Paris, nici acestea sistematice, şi, pentru a se instrui, călătoreşte în Italia, Germania, Spania. Se întoarce acasă în 1859, fără vreun titlu universitar. Este subprefect al plasei Teleorman (1861), deputat în Camera Legislativă (1864) şi colaborator la „Trompeta Carpaţilor”, „Seculul”, „Naţionalul”. Moare pe neaşteptate (diagnosticul: „volvulus intestinalis”). În 1861 îi apăruseră volumele de versuri <span class="CharOverride-2">Ciocoii vechi şi ciocoii noi </span>şi <span class="CharOverride-2">Doruri şi amoruri</span>, iar în 1864 drama <span class="CharOverride-2">Grigore Vodă, domnul Moldovei</span>.</p>
			<p class="Heuristica-BASE"><span class="CharOverride-1">D.</span> a fost un liric interesant ca intenţii şi preocupări. Se remarcă între primii noştri poeţi prin virtuozităţi formale, însă el este cel ce aduce extazul erotic în maniera „dulcelui stil nou”; amorul, „inefabil, imens, etern”, este chiar forţa care împacă pe om cu Dumnezeu – „în el, o! al meu suflet te stingi ca roua în soare” (<span class="CharOverride-2">Mi gloria por bien amar</span>). Fără abuzul neologic şi facilitatea diminutivelor, ar fi fost un petrarchist realizat. Poseda simţul picturalului, ca şi pe cel al inefabilului. Siluete feminine suave – Lilla<span class="CharOverride-2">, </span>„vergină, /De vermeliu şi d-azur”, „un vis de aur, Ella”<span class="CharOverride-2"> –  </span> sunt creionate în tonuri renascentiste, într-un orizont de lumină şi puritate (<span class="CharOverride-2">Era-n albastru)</span>. Rareori accente tânguitoare,  ca de bocet („Străin în umbra deasă/ Străin în ceaţa udă…/M-ascunz, Ana mea lină…”), ori săltăreţe şi de cântec ţigănesc („Fată mare, na paftale,/Pentru florile matale,/Na panglice şi cercei/ P-ai matale ghiocei”) se fac auzite în acestă erotică fixată în amintiri şi repere culte: Hafiz, Teocrit, Petrarca, Murillo, Perugino. Marcat de anii trăiţi în mijlocul naturii, poetul a rămas un statornic îndrăgostit de soare şi culori, de viaţa câmpenească. Percepută în toată plenitudinea simţurilor viaţa ce aici „curge-n unde de cristal” este descrisă într-un cunoscut pastel, <span class="CharOverride-2">Vara la ţară</span> (postumă căreia G. Topîrceanu i-a dat o sprinţară parodie), cu o graţie a mişcării ce introduce în clasicismul senin al <span class="CharOverride-2">Nopţii de august</span> a lui Al. Macedonski şi anticipează idilele lui Duiliu Zamfirescu („Spicul blond cu paie d-aur…/ Ondulează-n mii de valuri/ Între maluri/ De sulfină şi d-aglici…/ Şi prin holdele splendide/ Joc silfide/ Cu piciorul de copil…”). La polul opus, poezia de idei dezvoltă, mimetic, în atmosferă byroniană, cugetările sarcastice ale unui Manfred autohton, „sombru, teribil, rebel”, în faţa „devastării” omului: morală („ţi-e frică de tine, ca d-o fiară/ Ţi-eşti însuţi inemic”) şi socială (lumea fiind văzută în termeni platonicieni sau infernal-danteşti: „cavernă”,  „închisoare”, „turn unde-şi devoră chiar filii – oroare!/ Infamul Ugolin”. Urmând înclinării sale spre dramatic şi ieşind din modele, <span class="CharOverride-1">D. </span>ajunge, în suita bufă din interesantul poem <span class="CharOverride-2">Fantasma,</span> să pună în scenă substratul spectral, fantasmagoric al amărăciunii mizantropice. Este o excepţie, căci tot ce arată trăirea, poate adevărată, a contrastului dintre avilirea omului şi momentele de graţie – iubirea, poezia, credinţa (<span class="CharOverride-2">Isuse al meu</span>), naivitatea copilăriei – nu se poate salva de „gratuitatea”, ce arată o maturitate încă neajunsă, remarcată la el de G. Călinescu. <span class="CharOverride-1">D.</span> s-a dovedit un versificator ingenios, stăpân pe o gamă ritmică şi strofică variată: el a introdus alegra strofă 7–3–7//7–3–7, folosită de Ronsard, Hugo, Théophile Gautier, iar în rimă, pentru a realiza sonorităţi deosebite, a întrebuinţat nume proprii exotice. Dar calităţile formale şi instinctul poetic i-au fost copleşite de verbozitate şi de greaua încărcătură neologică, franţuzită ori italienizantă. Drama <span class="CharOverride-2">Grigore Vodă, domnul Moldovei</span>, prolixă, construită în manieră hugoliană, este una dintre primele piese istorice româneşti. Un vodevil, <span class="CharOverride-2">Don Gulică sau Pantofii miraculoşi</span>, scris când era elev la „Sf. Sava” şi apărut postum în „Revista literară” din 1892, pare o localizare. Prin câteva <span class="CharOverride-2">Romanţe istorice şi cavalereşti din ispanioleşte</span>, publicate în „Buciumul” (1863–1864), <span class="CharOverride-1">D.</span> este cel dintâi traducător în româneşte din lirica spaniolă.</p>
			<p class="Heuristica_CITAT">Versurile din <span class="CharOverride-7">Doruri și amoruri</span> sunt scrise în anii ’50 ai secolului al XIX-lea, într-un moment în care romantismul idilic și romantismul depresiv domină, știm bine, universul liric românesc. Nici Alexandru Depărățeanu nu scapă de influența lor, dar el amestecă râsurile cu plânsurile în poezia sa dezinvoltă, cu referințe luate din toate sferele imaginarului. Admiră pe Petrarca și, după Conachi, este petrarchistul nostru cel mai abil și cu imaginația cea mai slobodă. Este un om cult<a id="_idTextAnchor002"></a>ivat, i-a citit pe francezi și pe spanioli, a frecventat muzeele de artă din Occident, în fine, el introduce masiv referința artistică în poem, odată cu reflecția lirică. Limbajul este uneori artificial și silnic („famă”, „blemă”, „arzinte”, „vilă”, „folastre”), dar unele din <span class="CharOverride-7">râsurile</span> și <span class="CharOverride-7">plânsurile</span> lui (un poem se cheamă așa) arată inteligență <span class="CharOverride-7">artistică</span> și o ironie de om citit care iubește experimentul prozodic și lingvistic. Rimează pe <span class="CharOverride-7">Liszt</span> cu <span class="CharOverride-7">trist</span> și în loc de banalele „săgeți de amor” vorbește de „darde de amor”. Citise, probabil, pe Gautier și, în genere, pe parnasieni, dovadă minuția și plăcerea pe care o pune în descrierea podoabelor și sensibilitatea pe care o are pentru ceea ce este spectaculos în lumea realului. Poetul damelor gentile și al idilismului rural este, până la un punct, un poet al decorativului și al scânteietorului (atribute, cum se știe, ale parnasianismului).</p>
			<p class="Heuristica_CITAT_semnat">EUGEN SIMION</p>
			<p class="Heuristica___mici"><span class="CharOverride-3">SCRIERI</span><span class="CharOverride-1">:</span> <span class="CharOverride-2">Ciocoii vechi şi ciocoii noi</span>,<span class="CharOverride-2"> </span>Bucureşti, 1861; <span class="CharOverride-2">Doruri şi amoruri</span>, Bucureşti, 1861; ed. I–II, Bucureşti, 1896; <span class="CharOverride-2">Grigore Vodă, domnul Moldovei</span>, Bucureşti, 1864; ed. introd. Constantin G. Dissescu, Bucureşti, 1904; <span class="CharOverride-2">Scrieri</span>, îngr. şi pref. D. Bălăeţ, Bucureşti, 1980.</p>
			<p class="Heuristica___m_RPR"><span class="CharOverride-1">Repere bibliografice:</span> Grigore Andronescu, <span class="CharOverride-2">Poeţii noştri. Alexandru Depărăţeanu</span>, Bucureşti, 1886; Constantin G. Dissescu, <span class="CharOverride-2">Alesandru Depărăţianu</span>, Bucureşti, 1904; Iorga, <span class="CharOverride-2">Ist. lit. XIX</span>, III, <span class="CharOverride-2">214–217</span>; Apostolescu, <span class="CharOverride-2">Infl. romant.</span>,<span class="CharOverride-2"> 247–266</span>; Călinescu, <span class="CharOverride-2">Opere</span>, III, <span class="CharOverride-2">319–354</span>, VII, <span class="CharOverride-2">1022–1026</span>; Al. Ciorănescu, <span class="CharOverride-2">Alexandru Depărăţeanu</span>, Bucureşti, 1936; Călinescu, <span class="CharOverride-2">Ist. lit. </span>(1941), <span class="CharOverride-2">289–293</span>, <span class="CharOverride-2">Ist. lit.</span> (1982), <span class="CharOverride-2">324–327</span>; Cioculescu–Streinu–Vianu, <span class="CharOverride-2">Ist. lit.</span>,<span class="CharOverride-2"> 294–298</span>; Cornea,<span class="CharOverride-2"> Alecsandrescu–Eminescu</span>, <span class="CharOverride-2">288–324</span>; Streinu, <span class="CharOverride-2">Versificaţia</span>,<span class="CharOverride-2"> 135–137</span>;<span class="CharOverride-2"> </span>Streinu, <span class="CharOverride-2">Pagini</span>, II, <span class="CharOverride-2">345–348</span>; <span class="CharOverride-2">Ist. lit.</span>,<span class="CharOverride-2"> </span>II, <span class="CharOverride-2">761–763</span>; <span class="CharOverride-2">Dicţ. lit. 1900</span>, <span class="CharOverride-2">275–276</span>; Piru, <span class="CharOverride-2">Ist. lit.</span>,<span class="CharOverride-2"> 93–94</span>;<span class="CharOverride-2"> </span>Scarlat, <span class="CharOverride-2">Ist. poeziei</span>, I, <span class="CharOverride-2">394–396</span>; Cioculescu,<span class="CharOverride-2"> Itinerar</span>, V,<span class="CharOverride-2"> 99–104</span>; <span class="CharOverride-2">Dicţ. scriit. rom.</span>, II, <span class="CharOverride-2">74–75</span>;<span class="CharOverride-2"> </span>Ioana Pârvulescu, <span class="CharOverride-2">Ce punem în raftul doi?</span>, RL, 2009, 42; Zamfir, <span class="CharOverride-2">Panorama</span>,<span class="CharOverride-2"> </span>I, <span class="CharOverride-2">274</span>. &#9; <span class="Semnatura">S.C.</span></p>
			<p class="Heuristica-PRIMUL"><span class="titlu-12">DERȘIDAN</span><span class="CharOverride-1">, Ioan</span> (5. VIII. 1948, Văşad, j. Bihor), critic și istoric literar. Este fiul Mariei (n. Miheș)<span class="CharOverride-1"> </span>și al lui Ioan Derșidan, țărani. A absolvit Școala Generală din Văşad (1962), Liceul Teoretic din Marghita (1966), Institutul Pedagogic din Oradea (1969), apoi Facultatea de Filologie a Universității „Babeș–Bolyai” din Cluj (1973). A obținut doctoratul cu teza <span class="CharOverride-2">Dinastia Caragiale și opera lui Mateiu I. Caragiale</span><span class="CharOverride-1"> </span>(1996), coordonată de Mircea Zaciu. A activat în învățământul liceal și universitar, fiind profesor la Liceul Economic din Oradea (1975–1992), cadru didactic la Universitatea din Oradea, Facultatea de Litere (1992–2010), unde în 2003 devine profesor, iar între 2000 și 2008 este decan, ulterior ocupând funcția de secretar științific în cadrul aceleiași facultăți. Debutează în revista studenţească orădeană „Gaudeamus”. Mai colaborează la „Familia”, „Vatra”, „Transilvania”, „Limbă și literatură română”, „Aurora”, „Aletheia” ş.a.</p>
			<p class="Heuristica-BASE">Există două tendințe divergente care coexistă în critica literară a lui <span class="CharOverride-1">D.</span>: didacticismul, cu poncifele și spiritul taxonomic-demonstrativ specifice, și tentația unei originalități eclatante la nivel conceptual și stilistic.<span class="CharOverride-1">&#160;</span>Volumul de debut, <span class="CharOverride-2">Primatul textului </span>(1992), armonizează analiza specializată cu studiile cu miză și finalitate didactică (despre Lucian Blaga, Mircea Eliade, Augustin Buzura, Ioan Groşan ş.a.). Prima carte consistentă și poate cea mai sistematică și documentată cercetare a lui <span class="CharOverride-1">D.</span> este  <span class="CharOverride-2">Mateiu I. Caragiale. Carnavalescul și liturgicul operei</span> (1997). După ce epuizează vasta bibliografie mateină, autorul propune, într-un stil alert, digresiv și uneori excesiv de metaforic, explicarea operei, dar și a vieții, prin anumite concepte: carnavalesc, liturgic, fantasticitate, transcendență, încadrând personajele mateine în tipul bizantin, gotic și romanic. Lucrarea se vrea exhaustivă, abordează componenta heraldică din creația mateină, compară variantele, enunțând diferențele și asemănările dintre structurile narative specifice lui Mateiu și lui I.L. Caragiale etc. Dacă prin liturgic <span class="CharOverride-1">D.</span> înțelege „raporturile personajelor mateine cu transcendența, poziția lor metafizic/religioasă”, prin dimensiunea carnavalescă se indică „raportul personajelor cu istoria [...] și căderea lor în temporalitate, nepăsare și dezordine”. Astfel, personajele ar ajunge prin intermediul carnavalescului la liturgic. Acești doi termeni în jurul cărora gravitează textele cărții au o arie semantică pe care autorul o expandează până la hipertrofiere, riscând astfel să-și piardă din claritatea necesară unui demers hermeneutic. În următoarele studii <span class="CharOverride-1">D.</span> va încerca să găsească pentru mai toți scriitorii abordați – marii clasici constituie subiectul predilect –  anumite sintagme simptomatice, din punctul său de vedere, pentru trăsăturile constitutive și particularitățile operei. În <span class="CharOverride-2">Monologul dramatic eminescian </span>(2001), lucrare bine documentată, se lansează „concepte” precum „steaua ființei” sau „eul voievodal eminescian”, adică „emblemă a unei fascinante personalități romantice”, „preocupat de geneze și stingeri, de istorie și dragoste”. <span class="CharOverride-2">Nordul caragialian. Periplul versiunilor </span>(2003)<span class="CharOverride-1"> </span>propune o lectură „meteorologică”, din perspectiva „sensibilității climatice”, a prozelor lui I.L. Caragiale, analizându-se punctul de coliziune între eu și lume, acesta fiind încărcat cu potențial comic, fantastic sau tragic. Unul dintre elementele definitorii ale prozei caragialiene este, în opinia autorului, „crucișul lingvistic și atitudinal”, care se realizează textual prin utilizarea eufemismului și argoului. În ultimul și cel mai interesant capitol al cărții <span class="CharOverride-1">D.</span> îl include pe Caragiale într-o familie de scriitori din care mai fac parte Urmuz, Eugen Ionescu, Emil Cioran sau Marin Sorescu, remarcând similitudini şi influențe. Asocieri inedite, analize pertinente, dar şi apropieri deconcertante între opere care par că refuză o comunicare reală, recursul la critica simbolică și la mitocritică sunt recurente în volumele de eseuri <span class="CharOverride-2">Iconi și literatură</span> (2002) și <span class="CharOverride-2">Viziera cavalerului</span> (2008). În <span class="CharOverride-2">Catilinari și temperatori. Eminescu și Caragiale</span> (2010) lui Eminescu i se atribuie o natură catilinară, care corespunde, <span class="CharOverride-2">mutatis mutandis</span>, „temperatorilor” caragialieni. Acești termeni vizează relația polemică a celor doi scriitori, așa cum rezultă din literatura și publicistica lor, cu statul și instituțiile statului, într-o epocă de tranziție, reacția luând la Eminescu forma revoltei și devenind la Caragiale ironie sarcastică. Totuşi, se remarcă la <span class="CharOverride-1">D.</span> o efervescență care se metamorfozează uneori<a id="_idTextAnchor003"></a> în prolixitate, în exces bibliografic, ceea ce ocultează și subminează ideea. </p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Primatul textului</span>, Oradea, 1992; <span class="CharOverride-2">Tranziții literare</span>, Oradea, 1995; <span class="CharOverride-2">Mateiu I. Caragiale. Carnavalescul și liturgicul operei</span>, București, 1997; <span class="CharOverride-2">Jurnal de casă</span>, Oradea, 1999; <span class="CharOverride-2">Clasicii junimiști și învățământul</span>, București, 2000; <span class="CharOverride-2">Monologul dramatic eminescian</span>, Cluj-Napoca, 2001; <span class="CharOverride-2">Iconi și literatură</span><span class="CharOverride-1">, </span>București, 2002; <span class="CharOverride-2">Nordul caragialian</span>.<span class="CharOverride-1"> </span><span class="CharOverride-2">Periplul</span><span class="CharOverride-4"> </span><span class="CharOverride-2">versiunilor</span>, București, 2003; <span class="CharOverride-2">Viziera cavalerului</span>, Oradea, 2008; <span class="CharOverride-2">Catilinari și temperatori. Eminescu și Caragiale</span>, Cluj-Napoca, 2010; <span class="CharOverride-2">Însemnări și dedicații pe cărți</span>, I–II, Oradea, 2011; <span class="CharOverride-2">1900 – Literatură şi societate </span> (în colaborare), Oradea, 2012.</p>
			<p class="Heuristica___m_RPR"><span class="CharOverride-1">Repere bibliografice</span>: Al. Cistelecan, <span class="CharOverride-2">O carte pentru profesori</span>, LCF, 1992, 36; Barbu Cioculescu, <span class="CharOverride-2">O nouă monografie Mateiu I. Caragiale</span>, VR, 1997, 11–12; Constantin Cubleșan, <span class="CharOverride-2">Eminescu în oglinzile criticii</span>, Cluj-Napoca, 2001, <span class="CharOverride-2">101</span>–<span class="CharOverride-2">104</span>, <span class="CharOverride-2">206</span>–<span class="CharOverride-2">209</span>; Liana Cozea, <span class="CharOverride-2">Povestea eseistului călător spre „steaua fiinţei”</span>, F, 2002, 3; Crenguța Năpristoc, <span class="CharOverride-2">„Nordul caragialian – periplul versiunilor”</span>, OC, 2003, 173; Petraş, <span class="CharOverride-2">Cărţile</span>, <span class="CharOverride-2">280–283</span>; Viorel Mureșan, <span class="CharOverride-2">Caragiale și dinastia, temeiul unei monografii</span>, „Caiete silvane”, 2007, 3; Dan Mănucă, <span class="CharOverride-2">Caragialiene</span>, CL, 2008, 3; Mihai Cimpoi, <span class="CharOverride-2">Eminescu și Caragiale: tentația Centrului existențial</span>, „Metaliteratură”, 2011, 3–4; Alexandru Ruja, <span class="CharOverride-2">Labirint critic</span>, O, 2012, 7.&#9;  <span class="Semnatura">T.Dn.</span></p>
		</div>
		<div id="_idContainer045" class="Basic-Text-Frame">
			<p class="Basic-Paragraph ParaOverride-1"><span class="CharOverride-2">Da și nu</span></p>
		</div>
		<div id="_idContainer046" class="Basic-Text-Frame">
			<p class="Basic-Paragraph"><span class="CharOverride-2">Datcu</span></p>
		</div>
		<div id="_idContainer047" class="Basic-Text-Frame">
			<p class="Basic-Paragraph"><span class="CharOverride-2">Dauș</span></p>
		</div>
		<div id="_idContainer048" class="Basic-Text-Frame">
			<p class="Basic-Paragraph"><span class="CharOverride-2">Davidescu</span></p>
		</div>
		<div class="_idGenObjectLayout-1">
			<div id="_idContainer049" class="_idGenObjectStyleOverride-1">
				<img class="_idGenObjectAttribute-1" src="02_D2_Dascal-Dersidan_69-140-web-resources/image/davidescu_nicolae_02a.jpg" alt="" />
			</div>
		</div>
		<div id="_idContainer050" class="Basic-Text-Frame">
			<p class="Legenda_BUN">Desen de Marcel Iancu</p>
		</div>
		<div id="_idContainer051" class="Basic-Text-Frame">
			<p class="Basic-Paragraph"><span class="CharOverride-2">Davila</span></p>
		</div>
		<div class="_idGenObjectLayout-1">
			<div id="_idContainer052" class="_idGenObjectStyleOverride-1">
				<img class="_idGenObjectAttribute-1" src="02_D2_Dascal-Dersidan_69-140-web-resources/image/02.jpg" alt="" />
			</div>
		</div>
		<div id="_idContainer053" class="Basic-Text-Frame">
			<p class="Legenda_BUN">Al. Davila și I.L. Caragiale</p>
		</div>
		<div class="_idGenObjectLayout-1">
			<div id="_idContainer054" class="_idGenObjectStyleOverride-1">
				<img class="_idGenObjectAttribute-1" src="02_D2_Dascal-Dersidan_69-140-web-resources/image/Dascalescu_Dimitrie1.jpg" alt="" />
			</div>
		</div>
		<div id="_idContainer055" class="Basic-Text-Frame">
			<p class="Basic-Paragraph ParaOverride-1"><span class="CharOverride-2">Decusară-Bocșan</span></p>
		</div>
		<div id="_idContainer056" class="Basic-Text-Frame">
			<p class="Basic-Paragraph"><span class="CharOverride-2">Delavrancea</span></p>
		</div>
		<div class="_idGenObjectLayout-1">
			<div id="_idContainer057" class="_idGenObjectStyleOverride-1">
				<img class="_idGenObjectAttribute-1" src="02_D2_Dascal-Dersidan_69-140-web-resources/image/03_Delavrancea_B.png" alt="" />
			</div>
		</div>
		<div id="_idContainer058" class="Basic-Text-Frame">
			<p class="Legenda_BUN">Barbu Delavrancea și Al. Vlahuță</p>
		</div>
		<div class="_idGenObjectLayout-1">
			<div id="_idContainer059" class="_idGenObjectStyleOverride-1">
				<img class="_idGenObjectAttribute-1" src="02_D2_Dascal-Dersidan_69-140-web-resources/image/02_Delavrancea.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer060" class="_idGenObjectStyleOverride-1">
				<img class="_idGenObjectAttribute-1" src="02_D2_Dascal-Dersidan_69-140-web-resources/image/112_057__Cella_Delavrancea.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer061" class="_idGenObjectStyleOverride-1">
				<img class="_idGenObjectAttribute-1" src="02_D2_Dascal-Dersidan_69-140-web-resources/image/del_Conte_Rosa_si_E._Simion1.jpg" alt="" />
			</div>
		</div>
		<div id="_idContainer062" class="Basic-Text-Frame">
			<p class="Legenda_BUN">Eugen Simion împreună cu Rosa Del Conte</p>
		</div>
		<div id="_idContainer063" class="Basic-Text-Frame">
			<p class="Basic-Paragraph"><span class="CharOverride-2">Demetriescu</span></p>
		</div>
		<div class="_idGenObjectLayout-1">
			<div id="_idContainer064" class="_idGenObjectStyleOverride-1">
				<img class="_idGenObjectAttribute-1" src="02_D2_Dascal-Dersidan_69-140-web-resources/image/02_demetrius_lucia2.png" alt="" />
			</div>
		</div>
		<div id="_idContainer065" class="Basic-Text-Frame">
			<p class="Legenda_BUN">Pe rândul de jos: Teodor Scarlat, N. Crevedia, Anişoara Odeanu, Virgil Carianopol, <br />Lucia Demetrius și Ovidiu Constantinescu</p>
		</div>
		<div class="_idGenObjectLayout-1">
			<div id="_idContainer066" class="_idGenObjectStyleOverride-1">
				<img class="_idGenObjectAttribute-1" src="02_D2_Dascal-Dersidan_69-140-web-resources/image/02_Densusianuw_O.jpg" alt="" />
			</div>
		</div>
		<div id="_idContainer067" class="Basic-Text-Frame">
			<p class="Legenda_BUN">Desen de Iser</p>
		</div>
		<div id="_idContainer068" class="Basic-Text-Frame">
			<p class="Basic-Paragraph"><span class="CharOverride-2">Depărățeanu</span></p>
		</div>
	</body>
</html>

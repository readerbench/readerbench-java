<!DOCTYPE html>
<html>
	<head>
		<meta charset="utf-8" />
		<title>04_DGLR_C_314-433_chiper_cititi</title>
		<link href="04_DGLR_C_314-433_chiper_cititi-web-resources/css/idGeneratedStyles.css" rel="stylesheet" type="text/css" />
	</head>
	<body id="x04_DGLR_C_314-433_chiper_cititi" lang="ro-RO">
		<div id="_idContainer000" class="Basic-Text-Frame">
			<p class="Basic-Paragraph"><span class="CharOverride-1">Chiper</span></p>
		</div>
		<div id="_idContainer064" class="_idGenObjectStyleOverride-1">
			<p class="Heuristica-PRIMUL"><span class="titlu-12">CHIPER, Grigore</span> (16.IV.1959, Copanca–Tighina), poet, prozator, critic literar, traducător. Este fiul Verei şi al lui Andrei Chiper. Face studii filologice la Universitatea de Stat din Chişinău între 1976 şi 1981; îşi susţine doctoratul cu o teză despre poezia optzecistă basarabeană (2011). După absolvirea facultății, devine lector de limba română la Universitatea de Stat din Tiraspol, transferată la Chişinău după conflictul militar din 1992. Debutează în presă în 1982, iar editorial în 1990 cu volumul de versuri <span class="CharOverride-1">Abia tangibilul</span>, distins cu Premiul pentru Tineret al Ministerului Învăţământului din Republica Moldova. Din 1994 este redactor asociat şi cronicar literar la revista „Contrafort”, unde publică poeme şi articole de atitudine. Mai colaborează la „Viața românească”, „Vatra”, „Poesis”, „Tiuk”, „Convorbiri literare”, „Sud-Est cultural”, „Limba română” ş.a., dar şi în presa internaţională. În 2004 au apărut sub îngrijirea sa două volume de proză scurtă, în care sunt incluse pagini de Ion Druţă, Vladimir Beşleagă, Serafim Saka, Dumitru Crudu, Vitalie Ciobanu ş.a., cărţile făcând parte dintr-o amplă antologie în patru volume, <span class="CharOverride-1">Literatura din Basarabia în secolul XX</span>. Este prezent în antologiile <span class="CharOverride-1">Portret de grup. O altă imagine a poeziei basarabene</span> (1995) şi <span class="CharOverride-1">Une Anthologie de la poésie moldave </span>– <span class="CharOverride-1">An Anthology of Moldavian Poetry</span> (Paris, 1996). Poemele sale au fost traduse în limbile engleză, franceză, germană, italiană şi ucraineană. I s-au mai acordat Premiul Uniunii Latine (Paris, 1997), Premiul Uniunii Scriitorilor din Republica Moldova (1997, 2000) ș.a. </p>
			<p class="Heuristica-BASE">Sincronizat, asemenea altor congeneri grupaţi în jurul revistei „Contrafort”, cu poetica optzecistă din România, <span class="CharOverride-2">C.</span> este, ca formulă poetică, un minimalist reflexiv şi un caligraf liric al fantasmelor cotidianului. Frecvent, tonul e de confesiune în surdină, de intimitate consemnată discret, în notaţii economicoase: „Soţia mea era frumoasă/ numai duminica/ când se trezea mai târziu/ era reală/ îmi plimbam palma pe corpul ei moale/ ca mătasea ce-ţi fuge printre degete/ […] acum e frumoasă în fiecare zi/ când navighez cu toate simţurile…” (<span class="CharOverride-1">tu</span>). Un poem emblematic e <span class="CharOverride-1">Stupii</span>, unde observaţia tranzitivă, în linia unui Andrei Bodiu mai liric, este mişcată, melancolic, spre angoasa existenţialistă:<span class="CharOverride-1"> </span>„Uită-te, stupii. Au fost duşi, cu maşina,/ şi în negrul punct/ s-au contopit cu zumzetul/ ce nu dispare nicicând,/ izbucneşte din nou/ ca linia ce desparte viaţa de moarte./ Nu eşti singur/ atâta vreme cât lucrurile nu se schimbă,/ zgâlţâitul maşinii/ e preludiul unui val mai mare,/ şi apoi stupii…/ Fă un gest cu mâna,/ alungă zumzetul îndepărtat/ care poate fi un ecou al neliniştii”. Titlul volumului de debut (<span class="CharOverride-1">Abia tangibilul</span>) a fost considerat ca definitoriu pentru poetica autorului (o parte a criticii basarabene extrapolând-o la nivelul întregii generaţii), deşi nota specifică a poeziei lui <span class="CharOverride-2">C.</span> – delicată, lipsită de stridenţe şi intelectualizată – pare a fi dată mai curând de „abia” decât de „tangibil”. Se adaugă o marcată, deşi neostentativă, conştiinţă livrescă. Titlul unui volum de versuri din 2001, <span class="CharOverride-1">Cehov, am cerut obosit</span>, trimite la scriitorul rus prin titlul unei proze de Adriana Bittel (<span class="CharOverride-1">Cehov, am cerut obosită</span>), un poem dezvoltă scenografii graţioase de genul „curând vor coborî personajele/ dintr-un teatru japonez al umbrelor”, sentimentalismul e filtrat ironic, în „madrigaluri în răspăr”, cum spune Al. Cistelecan („asemenea lui Conachi tresar”), la fel şi ochii iubitei („tot ce nu sunt ochii tăi/ sunt anii optzeci”) sau peisajul („un apus de soare local”); totul e subordonat însă atmosferei interioare, lirismul conotativ al contemplaţiei confesive prevalând întotdeauna în faţa tranzitivităţii şi a denotaţiei. Unele cicluri migrează dintr-o carte în alta; astfel, în <span class="CharOverride-1">Cehov, am cerut obosit</span> al treilea ciclu reia titlul precedentului volum de poeme, <span class="CharOverride-1">Perioada albastră </span>(1997), ca pe o „addenda”, marcând, dincolo de diferenţele de registru, o unitate poetico-existenţială subterană. <span class="CharOverride-1">Turnul de fildeş înclinat</span> (2005) şi, într-o mai mică măsură, <span class="CharOverride-1">Roman-simulacru</span> (2010) au un caracter hibrid, cu numeroase infuzii prozopoetice, şi tatonează, uneori, un realism cotidian mai dur; registrul interior rămâne însă acelaşi („doar două elemente te îngrozesc: frigul şi singurătatea. Celelalte sunt suportabile. Singurătatea e ca o estradă într-un parc cu toţi copacii tăiaţi…”). <span class="CharOverride-2">C.</span> a publicat şi două volume de proză scurtă: <span class="CharOverride-1">Trecutul viitor </span>(1999) şi<span class="CharOverride-1"> Violoncelul şi alte voci</span> (2000). Ambele conţin piese de atmosferă şi notaţie cotidiană, cu inserturi onirice şi de fină observaţie morală şi comportamentistă: sunt proze ale detaliilor semnificative, cu o marcată conştiinţă a textualităţii, vădind acelaşi spirit de observaţie infinitezimală ca şi poemele şi cronicile literare („Îmi scapă detaliile. Maxima a treia: cui îi scapă detaliile cele mai mici nu poate fi fericit”, reflectează un narator). Minimalismul asumat, aparent modest, are de fapt mize inovative. În prefaţa la antologia pe care a îngrijit-o <span class="CharOverride-2">C.</span> îşi exprimă decepţia pentru caracterul întârziat estetic al prozei scurte postbelice de peste Prut, pe care o plasează mai curând în siajul literaturii sovietice. <span class="CharOverride-1">Proza lui Liviu Rebreanu</span> (2009) este un eseu monografic de factură didactică şi o pledoarie în favoarea modernităţii realismului acestui autor. Teza de doctorat a lui <span class="CharOverride-2">C.</span>,<span class="CharOverride-2"> </span>despre schimbarea de paradigmă impusă de fenomenul poetic optzecist din Republica Moldova, e complementară unor lucrări similare ale unor poeţi şi critici postmoderni basarabeni (Nicolae Leahu, Emilian Galaicu-Păun, Mihail Vakulovski) despre optzecismul autohton, în timp ce cronicile literare publicate în „Contrafort” înregistrează cu consecvenţă, aplicaţie şi echilibru analitic tendinţe dintre cele mai diverse ale literaturii din Basarabia.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Abia tangibilul</span>, pref. Andrei Ţurcanu, Chişinău, 1990; <span class="CharOverride-1">Aici, în falset</span>, Chişinău, 1991; <span class="CharOverride-1">Perioada albastră</span>, Bucureşti, 1997; <span class="CharOverride-1">Trecutul viitor</span>, Chişinău, 1999; <span class="CharOverride-1">Violoncelul şi alte voci</span>, Timişoara, 2000; <span class="CharOverride-1">Cehov, am cerut obosit</span>, Chişinău, 2001; <span class="CharOverride-1">Turnul de fildeş înclinat</span>, Bucureşti, 2005; <span class="CharOverride-1">Proza lui Liviu Rebreanu</span>, Chişinău, 2009; <span class="CharOverride-1">Roman-simulacru</span>, Cluj-Napoca, 2010. <span class="CharOverride-2">Traduceri</span>: A. Kireev, <span class="CharOverride-1">Regenerarea sângelui</span>, Chişinău, 2003; A.S. Puşkin, <span class="CharOverride-1">Dama de pică</span>, Chișinău, 2004.</p>
			<p class="Heuristica___m_RPR"><span class="CharOverride-2">Repere bibliografice:</span> Silvia Caloian, <span class="CharOverride-1">Un echilibru între modele incompatibile</span>, LA, 1991, 26; Mariana Codruţ, <span class="CharOverride-1">Tristeţe şi lume</span>, RL, 1991, 38; Al. Cistelecan, <span class="CharOverride-1">Antologia pe ață</span>, VTRA, 1996, 3; Cimpoi, <span class="CharOverride-1">Ist. lit. Basarabia</span>, <span class="CharOverride-1">242</span>; Ioan Adam, <span class="CharOverride-1">Basarabia în perioada albastră</span>, ALA, 1997, 375; Galaicu-Păun, <span class="CharOverride-1">Poezia</span>,<span class="CharOverride-1"> 119–123</span>;<span class="CharOverride-1"> </span>Vitalie Răileanu, <span class="CharOverride-1">Melopee pentru „Violoncel şi alte voci” de Grigore Chiper</span>, LRC, 2002, 1–3; Lucia Ţurcanu, <span class="CharOverride-1">Poezia între viaţă şi ceva despre viaţă</span>, CF, 2003, 2; Ion Simuţ, <span class="CharOverride-1">Regiunea Literară Autonomă Basarabia</span>, RL, 2005, 36; Bodiu, <span class="CharOverride-1">Evadarea</span>,<span class="CharOverride-1"> 121–123</span>; Vasile Gârneţ, <span class="CharOverride-1">Clauza poeziei celei mai favorizate</span>, CF, 2010, 5–6; Rachieru, <span class="CharOverride-1">Poeți Basarabia</span>, <span class="CharOverride-1">478–483</span>;<span class="CharOverride-1"> </span>Nina Corcinschi, <span class="CharOverride-1">Grigore Chiper şi poezia post-delete</span>, TP, 2011, 22 aprilie. &#9;<span class="Semnatura">P.C.</span></p>
			<p class="Heuristica-PRIMUL"><span class="titlu-12">CHIRA, Minerva</span> (19.II.1953, Negreni, j. Cluj), poetă. Este fiica Anei (n. Avram) şi a lui Teodor Chira, cantonier. Urmează şcoala elementară în comuna natală, apoi Liceul Pedagogic „Gh. Lazăr” din Cluj-Napoca, absolvit în 1973. Funcţionează ca învăţătoare în satul Dealul Răşinarilor şi la Negreni. Debutează în „Steaua” (1986) cu poezia <span class="CharOverride-1">Ca o mână apărându-se-n vis</span>. Este prezentă mai întâi în volumele colective <span class="CharOverride-1">Cărări spre oameni</span> (1985) şi <span class="CharOverride-1">Flacăra vieţii</span> (1987). Prima carte personală de versuri, <span class="CharOverride-1">Manual de târâre</span>, îi apare în 1992. Mai colaborează la „Tribuna”, „Transilvania”, „Familia”, „Suplimentul literar-artistic al «Scânteii tineretului»”, iar după 1989 la „Dacia literară”, „Apostrof”, „Contemporanul – Ideea europeană”, „Excelsior” (Cluj), „Semne” (Deva), „Minerva” (Bistriţa), „Familia” ş.a. O selecție din poemele sale a apărut și în limba germană (1997). </p>
			<p class="Heuristica-BASE">Poezia scrisă de <span class="CharOverride-2">C.</span> descinde din exerciţiul avangardei şi al suprarealismului, sfidând nu numai forma fixă, cantabilă şi melodioasă a versului, ci şi coerenţa limbajului, ordonat fluent în matca exprimării tradiţionale. Sensul este dominat de violenţa metaforelor şocante, ce vor să sugereze înţelesuri prin simpla înşiruire într-un discurs lipsit de logica frazării inteligibile. Agresivitatea textului încearcă să denunţe un univers existenţial maculat, o ordine socială terifiantă, supuse unor interogaţii vehemente (<span class="CharOverride-1">Razele dor ca roua</span>). Totul în jur pare un teribil coşmar, transcris în imagini ale abjecţiei: ochii „dospesc”, „frâiele vomei s-au rupt/ lângă haitele în putrefacţie”, „odraslele coşmarului inspiră aroma tenebrelor”, „somnul e purtat prin cimitirul strepezit de gheare”, cerul colcăie „în aburii unui cazan de sânge”. Versul arată ca o continuă expectoraţie verbală, descriind zone imunde şi tinzând să configureze metaforic o poetică a coşmarului. <span class="CharOverride-2">C.</span> exhibă oribilul şi sordidul cu o adevărată voluptate, angajând astfel un denunţ dezgustat al decrepitudinii, al existenţei contemporane cu mecanismele ei sociale. De aici, închipuie un refugiu prin regresia <span class="CharOverride-1">ad uterum</span> („Viață retrasă în embrion”, „Parc-aș fi în placentă”), în cele din urmă iluzoriu („Cum să te aperi/ în rânduieli făcute de Fata Morgana?”) pentru reconcilierea conturată în <span class="CharOverride-1">Leandrii Greciei</span> (1999) prin trăiri indirecte, proiectate în ficțiuni metaforice. Reacțiile lirice transformate în revoltă şi renegare (<span class="CharOverride-1">Cântecul lumânării</span>, 2000) produc sincope („neputinţa de a fixa cu privirea/ Numai o singură stare – aceea pentru respiraţie artificială”). Iar unitatea ființei, spre care aspiră nu întotdeauna cu cele mai inspirate unelte poetice <span class="CharOverride-2">C.</span>, se reface în <span class="CharOverride-1">Jar și lebădă</span> (2004) doar prin încercarea de a ridica arta deasupra imundului. În volumele următoare autoarea construiește „semnele convenționale” ce numesc recapitulativ evenimentele destinului său poetic: „ruptura,/ stingerea tatei,/ umilința profesională,/ plecarea mamei/ accidentul în ziua de naștere,/ intrarea mașinii în casă,/ nodulul –/ evenimente dintr-o viață care nici n-a fost” (<span class="CharOverride-1">Nici n-a fost</span>), într-o formulă discursivă, chiar prozaică, axată pe tema singurătății. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Manual de târâre</span>, pref. Ana Blandiana, Oradea, 1992; <span class="CharOverride-1">Ţara nimănui</span>, Oradea, 1993; <span class="CharOverride-1">Fosforescenţa putregaiului</span>, Cluj-Napoca, 1995; <span class="CharOverride-1">Poemele absenţei</span>, Cluj-Napoca, 1996; <span class="CharOverride-1">Leandrii Greciei</span>, Cluj-Napoca, 1999; <span class="CharOverride-1">Cântecul lumânării</span>, Cluj-Napoca, 2000; <span class="CharOverride-1">RamaDaNu</span>, Cluj-Napoca, 2001; <span class="CharOverride-1">Jar și lebădă</span>, Cluj-Napoca, 2004; <span class="CharOverride-1">Preaplinul amforei</span>, Cluj-Napoca, 2006; <span class="CharOverride-1">Armura florii de câmp</span>, Cluj-Napoca, 2008; <span class="CharOverride-1">Nimeni, altul, tu</span>, Cluj-Napoca, 2011. </p>
			<p class="Heuristica___m_RPR"><span class="CharOverride-2">Repere bibliografice:</span> Ioan Moldovan, <span class="CharOverride-1">„Manual de târâre”</span>, F, 1993, 3; Dan-Silviu Boerescu, <span class="CharOverride-1">Istoria unei priviri</span>, PSS, 1994, 2; Carmelia Leonte, <span class="CharOverride-1">„Poemele absenţei”</span>, CRC, 1997, 6; Borbély, <span class="CharOverride-1">Xenograme</span>, <span class="CharOverride-1">141–145</span>; Poantă, <span class="CharOverride-1">Dicţ. poeţi</span>, <span class="CharOverride-1">62–63</span>; Titu Popescu, <span class="CharOverride-1">Minerva Chira în mai multe volume</span>, „Aurora” (Oradea), 1999, 197–198; Irina Petraș, <span class="CharOverride-1">„Împotmolit în tine/ Priveşti îndelung luminile”</span>, CNT, 2000, 12; George Bădărău, <span class="CharOverride-1">Mitologie lirică</span>, CL, 2002, 23; Ioan Moldovan, <span class="CharOverride-1">„Preaplinul amforei”</span>, F, 2006, 11–12; Dumitru Augustin Doman, <span class="CharOverride-1">„Armura florii de câmp”</span>, ARG, 2009, 11–12. &#9;<span class="Semnatura">Ct.C., </span><span class="Semnatura">I.T.</span></p>
			<p class="Heuristica-PRIMUL"><span class="titlu-12">CHIRA CHIRALINA</span>, baladă populară. Aparţine ciclului de balade antiotomane, în cadrul căruia este inclusă subgrupei ce dezvoltă o tematică inspirată din viaţa porturilor dunărene. În culegeri se întâlneşte frecvent cu titlul redus doar la unul dintre cele două componente ale numelui: <span class="CharOverride-1">Chira</span> (sau <span class="CharOverride-1">Chera), Chiralina</span> (sau <span class="CharOverride-1">Cheralina</span>). A fost creată, probabil, de cântăreţii populari din zona oraşelor Brăila şi Galaţi, în prima jumătate a secolului al XIX-lea, mai precis în perioada imediat următoare încheierii păcii de la Adrianopol (1829). Aria ei de răspândire include întreaga Muntenie, Oltenia, Moldova şi sudul Banatului. Lipsită de elemente fabuloase, balada cuprinde relatarea unei întâmplări neobişnuite: răpirea unei tinere fete de către un negustor arap. Eroina, frumoasa crâşmăriţă Chira, este la început ademenită de bogatul negustor cu daruri scumpe. Respins de fată, arapul o răpeşte prin înşelăciune. Prinzând de veste, fraţii Chiralinei aleargă în urmărirea lor, îi ajung şi îl ucid pe răpitor. Întoarsă acasă, Chira se căsătoreşte cu un tânăr „nalt şi sprâncenat”. Alte variante prezintă un final tragic. Tânăra fată, bănuită de Din şi Constandin – câteodată apare şi un al treilea frate, Marin – de fugă premeditată cu străinul, este, în ciuda justificărilor ei disperate, omorâtă cu multă cruzime (arsă sau tăiată în bucăţi). Reuşita artistică a baladei constă, în primul rând, în realizarea deosebită a portretelor celor doi protagoniști: Chira şi arapul. Cântăreţul popular încearcă o descriere caricaturală a negustorului, utilizând în acest scop o bogată gamă de epitete şi comparaţii: „buzat,/ negru şi ciudat,/ cu solzi după cap,/ parcă sunt de crap,/ cu solzi mari pe burtă/ parcă sunt de ştiucă”. Se mai adaugă în altă versiune buzele „late,/ roşii şi umflate”, ochii „refecaţi,/ roşii, bolboşaţi”, părul „îmbâcsit/ şi încârlionţit”, mustăţile „de rac,/ parc-ar fi un drac”. Trăsăturile dizgraţioase, puternic îngroşate, realizează o plastică întruchipare a grotescului. Într-un viu contrast, poetul anonim conturează imaginea Chirei, folosind cele mai delicate nuanţe. Aglomerările metaforice („Frumoasă zână,/ fragedă copilă,/ tânără zambilă,/ floare din grădină,/ rază de lumină”), reluate ca un laitmotiv, pun în relief una dintre cele mai frumoase imagini ale unei eroine de baladă. Celelalte personaje se disting mai ales sub aspect moral. Principalele trăsături de caracter ale fraţilor Chirei sunt sintetizate sugestiv în numai două versuri: „hoţii Brăilei,/ şerpii Dunării”. Impresionează, de asemenea, starea sufletească a bătrânei mame, bine surprinsă într-una din variantele culese de G. Dem. Teodorescu. Din descrierea întregii ei comportări în momentul când anunţă fiilor trista veste, creatorul popular realizează o adevărată icoană a durerii: „Dar ea nu vorbea,/ ci lacrimi vărsa,/ mâinile-şi frângea/ [...] dar nu răspundea,/ că gură n-avea,/ ci semne făcea/ şi păru-şi smulgea”. Balada a constituit un punct de plecare în realizarea uneia dintre cele mai izbutite scrieri ale lui Panait Istrati, <span class="CharOverride-1">Chira Chiralina</span>.</p>
			<p class="Heuristica___mici"><span class="CharOverride-2">Surse:</span> V. Alecsandri,<span class="CharOverride-1"> Poezii populare ale românilor</span>, I, îngr. şi pref. Gh. Vrabie, Bucureşti, 1965, <span class="CharOverride-1">193–200</span>; S. Fl. Marian, <span class="CharOverride-1">Poezii poporale române</span>,<span class="CharOverride-1"> </span>I, Cernăuţi, 1873, <span class="CharOverride-1">23–27</span>; G. Dem. Teodorescu,<span class="CharOverride-1"> Poezii populare române</span>, Bucureşti, 1885, <span class="CharOverride-1">643–663</span>;<span class="CharOverride-1"> </span>Al. I. Amzulescu,<span class="CharOverride-1"> Balade populare româneşti</span>, III, Bucureşti, 1964, <span class="CharOverride-1">305–306</span>;<span class="CharOverride-1"> </span>Al. I. Amzulescu, <span class="CharOverride-1">Cântece bătrâneşti</span>, Bucureşti, 1974,<span class="CharOverride-1"> 215–223.</span></p>
			<p class="Heuristica___m_RPR"><span class="CharOverride-2">Repere bibliografice: </span>Gh. Vrabie, <span class="CharOverride-1">Balada populară românească</span>, Bucureşti, 1966, <span class="CharOverride-1">339–343</span>; Liviu Rusu, <span class="CharOverride-1">Viziunea lumii în poezia noastră populară</span>, Bucureşti, 1967, <span class="CharOverride-1">204–208</span>;<span class="CharOverride-1"> </span>Ion Ganea, <span class="CharOverride-1">Variantele baladei „Chira Chiralina” şi ecourile ei în literatura scrisă</span>, în <span class="CharOverride-1">Studii de etnografie şi folclor din zona Brăilei</span>, Brăila, 1977; <span class="CharOverride-1">Dicţ. lit. 1900</span>, <span class="CharOverride-1">179–180</span>. &#9;<span class="Semnatura">C.Bz.</span></p>
			<p class="Heuristica-PRIMUL"><span class="titlu-12">CHIRESCU, Aurel</span> (11.IX.1911, Craiova – 23.VI.1996, Bucureşti), poet. Este fiul Eleonorei (n. Groşeanu) şi al lui Dumitru Chirescu, ofiţer. A urmat şcoala primară în comuna Trişcu şi liceul la Craiova şi Bucureşti. Absolvent al Facultăţii de Litere şi Filosofie a Universităţii bucureştene (1934), activează ca profesor de limba şi literatura română la mai multe licee din Capitală. Devine membru al Societăţii Scriitorilor Români în 1944. A fost, un timp, inspector în Direcţia Artelor şi în Direcţia Generală a Teatrelor de pe lângă Ministerul Culturii Naţionale şi al Cultelor. În 1927 editează revista şcolară „Amicii culturii”, unde îi apare şi prima poezie; debutul semnificativ are însă loc în 1928 la „Arhivele Olteniei”. Mai colaborează la „Bobi”, „Revista scriitoarelor şi scriitorilor români”, „Gândirea”, „Convorbiri literare”, „Universul literar”, „Revista Fundaţiilor Regale”, „România literară” ş.a. În 1930–1932 e redactor la „Cristalul”, iar între 1933 şi 1935 scoate revista „Litere”. Sporadic a scris şi articole culturale, proză scurtă, epigrame. Semnează şi A. Craiov, Figaro, Ky-Res-Ku (Jiji). În 1939 îi apare volumul de versuri <span class="CharOverride-1">Finister</span>, pentru care primise, din partea Fundaţiilor Regale, Premiul Scriitorilor Tineri Needitaţi.</p>
			<p class="Heuristica-BASE"><span class="CharOverride-2">C.</span> este autorul unei poezii reflexive, abstracte, de o tonalitate gravă. Călătoria, temă proprie poemelor din <span class="CharOverride-1">Finister</span>, încearcă o transcendere a barierelor ce împrejmuiesc lumea opacă, limitată. În versuri se disting reminiscenţe din lirica lui Lucian Blaga, dar şi unele sunete care amintesc de Tudor Arghezi. Legătura cu mitul este percepută ca o poruncă al cărei sol este poetul: „din ani de mit” vine chemarea de a reîmpărţi lumii culorile paradisului, de a realiza, cel puţin prin rostire poetică, o întoarcere la taina primordială. Poetul nutreşte speranţa că i se va dezvălui măcar un semn al divinităţii; când, în cele din urmă, căutarea îşi află împlinirea în chiar sufletul său, intervine neputinţa fiinţei de a suporta atâta adevăr (<span class="CharOverride-1">Trup sfânt</span>). Alteori se pleacă de la motivele baladelor populare, ca în <span class="CharOverride-1">Legendă</span>, unde se face apel la drama Meşterului Manole, apropiată de condiţia stihuitorului care clădeşte „din flori şi fărâme” ce se năruie întruna. Concomitent, <span class="CharOverride-2">C.</span> foloseşte ritmul şi rima specifice poeziei populare<span class="CharOverride-1"> (Umbre de baladă, Singuraticul pom). </span>Domină cuvinte precum „duh”, „tăcere”, „fum”, „ceaţă”, sugerând o lume greu de perceput. Volumul următor, <span class="CharOverride-1">Stinsa oglindire </span>(1943), este distins cu Premiul Neuschoz al Academiei Române, raportul fiind redactat de Lucian Blaga, entuziasmat de stilul şi de structura internă a poemelor, de unitatea şi maturitatea viziunii autorului de „mediul liric intens”. În 1944 <span class="CharOverride-2">C.</span> a alcătuit, împreună cu Matei Alexandrescu şi Ion Frunzetti, <span class="CharOverride-1">Atlasul liric al poeziei româneşti contemporane</span>. Alte volume de versuri publicate de el sunt <span class="CharOverride-1">Ospăţul de taină</span> (1944), <span class="CharOverride-1">Făt-Frumos din lacrimă</span> (basm versificat după M. Eminescu, 1945), <span class="CharOverride-1">Finister 2</span> (1970) şi <span class="CharOverride-1">Metafore</span> (1971), în ultimul fiind antologate poezii anterioare şi inclus, sub titlul <span class="CharOverride-1">Poeme noi</span>, ciclul <span class="CharOverride-1">Metafore</span>. Prin intermediul „metaforelor”, persistă şi acum întrebări existenţiale. Contemplând fântânile, poetul meditează la implacabila condiţie umană: nimeni nu izbuteşte să fugă din el însuşi (<span class="CharOverride-1">Metafora fântânilor</span>); omul se zbate între două hotare – cel de început, cuvântul, şi „acel ce va fi iarăşi, la sfârşit” (<span class="CharOverride-1">Metafora cuvintelor</span>). Versurile din <span class="CharOverride-1">Pasărea de cenuşă</span> (1972) valorifică superior ermetismul expresiei, concentrându-se asupra „renaşterii” ca şansă unică a vieţii. Aici este tradus în poezie sensul câtorva creaţii plastice, intrându-se, astfel, în sfera interferenţelor dintre arte. Un experiment, dar şi o performanţă se realizează în două volume dedicate lui Constantin Brâncuşi (1972–1974), ediţii bilingve, traducerea în limba franceză fiind făcută de Sandu Tzigara-Samurcaş. Segmentând grafic versul, poetul sugerează conturul sculpturilor lui Brâncuşi. <span class="CharOverride-1">Gena&#173;rul</span> (1974) este o prelucrare după M. Eminescu.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Finister</span>, Bucureşti, 1939; <span class="CharOverride-1">Stinsa oglindire</span>, Bucureşti, 1943; <span class="CharOverride-1">Ospăţul de taină</span>, Bucureşti, 1944; <span class="CharOverride-1">Făt-Frumos din lacrimă</span>,<span class="CharOverride-1"> </span>Bucureşti, 1945; <span class="CharOverride-1">Finister 2</span>, Bucureşti, 1970; <span class="CharOverride-1">Metafore</span>,<span class="CharOverride-1"> </span>pref. Al. A. Philippide, Bucureşti, 1971; <span class="CharOverride-1">Brâncuşi</span>, I–II,<span class="CharOverride-1"> </span>ed. bilingvă, tr. Sandu Tzigara-Samurcaş, Bucureşti, 1972–1974; <span class="CharOverride-1">Pasărea de cenuşă</span>, Bucureşti, 1972; <span class="CharOverride-1">Genarul</span>, Bucureşti, 1974; <span class="CharOverride-1">Poeme alese</span>, Bucureşti, 1995; <span class="CharOverride-1">Supliciile</span>,<span class="CharOverride-1"> </span>Bucureşti, 1995. <span class="CharOverride-2">Antologii: </span><span class="CharOverride-1">Atlasul liric al poeziei româneşti contemporane</span>, Bucureşti, 1944 (în colaborare cu Matei Alexandrescu şi Ion Frunzetti).</p>
			<p class="Heuristica___m_RPR"><span class="CharOverride-2">Repere bibliografice:</span> Streinu, <span class="CharOverride-1">Pagini</span>, V, <span class="CharOverride-1">136–139</span>; Lucian Blaga, [<span class="CharOverride-1">Raport de premiere</span>], AAR, dezbaterile, t. LXIV, 1943–1945; Florin Manolescu, <span class="CharOverride-1">„Finister 2”</span>, RL, 1970, 18; Dan Cristea, <span class="CharOverride-1">„Metafore”</span>, RL, 1971, 16; Nae Antonescu, <span class="CharOverride-1">„Metafore”</span>, ST, 1971, 22; Firan, <span class="CharOverride-1">Profiluri</span>,<span class="CharOverride-1"> </span>I, <span class="CharOverride-1">167–168</span>;<span class="CharOverride-1"> Dicţ. scriit. rom.</span>,<span class="CharOverride-1"> </span>I, <span class="CharOverride-1">556–558</span>; Grigurcu, <span class="CharOverride-1">În pădurea</span>, <span class="CharOverride-1">295–298. </span>&#9;<span class="Semnatura">O.I.</span></p>
			<p class="Heuristica-PRIMUL"><span class="titlu-12">CHIRIAC, Alexandru</span> (30.VIII.1919, Vorniceni–Chişinău – 5.I.2002, București), poet, traducător. Şcoala primară şi liceul le-a urmat la Chişinău. În 1939 se înscrie la Politehnica din Iaşi, pe care a absolvit-o abia în 1948, pentru că şi-a întrerupt studiile, fiind mobilizat pe front. După terminarea facultăţii, a funcţionat ca inginer la Făgăraş, iar din 1954 la Bucureşti. A publicat şi câteva lucrări de specialitate. <span class="CharOverride-2">C.</span> a înfiinţat şi a condus cenacluri literare (cenaclul liceal „Al. Donici” din Chişinău în 1938, cenaclul „G. Bacovia” din Bucureşti în 1981). </p>
			<p class="Heuristica-BASE"><span class="CharOverride-2">C.</span> a debutat foarte târziu, în 1979, cu placheta <span class="CharOverride-1">Stânci de milenii</span>, care, ca şi <span class="CharOverride-1">Ileana–Măria–Ioana </span>(1984, reeditată în 1995), e axată pe subiecte tradiționale (străbunii, părăsirea ținutului natal, pierderea patriei basarabene, istoria neamului și figurile ei), dar fără accente sămănătoriste, în tablouri retorice de manual versificat, cu oarecare îndemânare în folosirea ritmului folcloric baladesc sau a celui antic amplu și de anume vibrație patriotică. Alte cărți, unele publicate pe speze proprii, în intenție poezie intimistă sau abordând modalitatea haiku-ului (<span class="CharOverride-1">Elegii, proteste, resemnări</span>, 1997, <span class="CharOverride-1">Terține în manieră niponă</span>, 1983), rămân pure încercări. Cu tematică livrescă, în <span class="CharOverride-1">Concertele de joi</span>, (1984) sunt transpuse stări emoționale prilejuite de efluviile muzicii marilor compozitori simfonici și lirici. Lucrarea sa de referință, dicționarul istoric <span class="CharOverride-1">Membrii Sfatului Țării</span> <span class="CharOverride-1">(1917–1918) </span>(2001), de laborioasă gestație, e o sursă biobibliografică notabilă despre personalitățile basarabene din prima parte a secolului al XX-lea. <span class="CharOverride-2">C.</span> este cunoscut și ca traducător de texte istorice din rusă şi franceză, manifestându-se şi ca publicist pe teme culturale.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Stânci de milenii</span>, [Periș], 1979; <span class="CharOverride-1">Mihaela, prietena noastră</span>,<span class="CharOverride-1"> </span>Bucureşti, 1981; <span class="CharOverride-1">Terţine în manieră niponă</span>, Bucureşti, 1983; <span class="CharOverride-1">Concertele de joi</span>, Bucureşti, 1984; <span class="CharOverride-1">Daruri</span>, Bucureşti, 1984; <span class="CharOverride-1">Ileana–Măria–Ioana</span>, București, 1984; ed. 2, Paris–Bucureşti, 1995; <span class="CharOverride-1">Elegii, proteste, resemnări</span>, Paris–Bucureşti, 1997; <span class="CharOverride-1">Membrii Sfatului Țării (1917–1918). Dicționar</span>, pref. Ștefan Ștefănescu, București, 2001. <span class="CharOverride-2">Traduceri:</span> Astolphe de Custine, <span class="CharOverride-1">Scrisori din Rusia: Rusia în 1839. Marchizul de Custine</span>, Chişinău, 1992 (în colaborare); Mihail Bruhis, <span class="CharOverride-1">Rusia, România și Basarabia. 1812, 1918, 1924, 1940</span>, pref. Ion Țurcanu, Chișinău, 1992.</p>
			<p class="Heuristica___m_RPR"><span class="CharOverride-2">Repere bibliografice:</span> Laurenţiu Ulici, <span class="CharOverride-1">Filiera anonimă</span>, LCF, 1979, 35. &#9;<span class="Semnatura">E.H.</span></p>
			<p class="Heuristica-PRIMUL"><span class="titlu-12">CHIRIAC, Ion</span><span class="CharOverride-2"> </span>(5.X.1941, Caraclău, j. Bacău – 1.IX.2013, Iaşi), poet. Este fiul Catrinei (n. Axinoiu) şi al lui Gheorghe Chiriac, ţărani. <span class="CharOverride-2">C.</span> urmează şcoala primară în satul natal, apoi liceul la Târgu Ocna, unde profesorul Dan Protopopescu îi insuflă dragostea pentru literatură. După susţinerea examenului de absolvire, în 1959, se înscrie la Facultatea de Filologie a Universităţii din Iaşi, secţia limba şi literatura română, pe care o va termina în 1964. Încă student, în 1961, debutează cu versuri în „Iaşul literar”, alte poezii fiindu-i găzduite mai târziu de „Luceafărul”, „Contemporanul”, „Amfiteatru”, „Cronica”, „Scânteia tineretului”, „Flacăra Iaşului”, „Ateneu” şi „Ramuri”. Repartizat iniţial la liceul din Săbăoani, în judeţul Neamţ, va lucra ulterior ca redactor la ziarul „Flacăra Iaşului” (1967), apoi la „Scânteia tineretului” (1967–1969), în 1968 apărându-i şi prima plachetă lirică, intitulată <span class="CharOverride-1">Ce se numeşte toamnă</span>. Între 1969 şi 1972 poetul-ziarist este secretar „pe probleme de şcoli” al Comitetului Judeţean UTC Iaşi, apoi director al Casei de Cultură a Tineretului şi Studenţilor (1972–1978) şi activist (în sectorul cultural) al Comitetului Judeţean al PCR (1978–1989). În acest răstimp urmează un curs de cultură şi civilizaţie universală la Antibes (Franţa), precum şi Facultatea de Ziaristică a Academiei de Ştiinţe Social–Politice „Ştefan Gheorghiu” (1986–1988), iar mai târziu o specializare în muzeologie, în urma căreia este, în 1989–1990, director al Complexului Muzeistic din Iaşi, instituţie unde lucrează apoi ca muzeograf la câteva case memoriale. A colaborat cu versuri, eseuri, cronici şi articole pe teme de cultură îndeosebi la periodicele ieşene şi băcăuane, izbutind să-şi facă tipărite, într-o cadenţă destul de regulată, numeroase volume. A fost distins în 1982 cu Premiul Asociaţiei Scriitorilor din Iaşi.</p>
			<p class="Heuristica-BASE">Aparţinând unei generaţii marcate de experienţa războiului şi de aceea a instaurării comunismului, dar care intră în literatură pe fondul unui relativ „dezgheţ”, manifestat prin treptata recuperare a moştenirii interbelice şi o anume sincronizare la ritmurile europene, <span class="CharOverride-2">C.</span> reuneşte în placheta de debut o suită de tatonări în direcţii diverse: definiţii metaforice ale actului de creaţie (<span class="CharOverride-1">Poeţii</span>, <span class="CharOverride-1">Ciocârlia</span>), resemantizări ale unor simboluri (<span class="CharOverride-1">Culbecul</span>), tablouri în tuşe întrucâtva suprarealiste, onirice (<span class="CharOverride-1">Când simţi zăpada</span>, <span class="CharOverride-1">Ecoul râsului</span>), relatări ale unor întâmplări obişnuite, răsucite spre metafizic (<span class="CharOverride-1">Timp de o iarnă</span>), rememorări ale copilăriei şi adolescenţei, unele cu bogate inserţii de etnos (<span class="CharOverride-1">La naşterea soră-mii</span>, <span class="CharOverride-1">În grădina lui Ion</span>). Mai consistente şi mai bine orchestrate sunt, în <span class="CharOverride-1">Răsărit de fată mare </span>(1970), dar şi în versurile de mai târziu, proiecţiile în universul tradiţional, fie el familial sau comunitar. În <span class="CharOverride-1">Cenuşa de pe inimă</span> (1984) expresia sentimentului tragic al existenţei, prezentă şi anterior, atinge o intensitate extremă. Trecerea inexorabilă a timpului devine dureros de evidentă prin lucrarea memoriei, ce aduce secvenţe din momentele inaugurale ale vieţii, uneori în halucinatorii, terifiante tablouri (<span class="CharOverride-1">Casa</span>, <span class="CharOverride-1">Singur</span>, <span class="CharOverride-1">La vânturat</span>, <span class="CharOverride-1">Coasa</span>), prin vizita Umbrei (îndeosebi sub chipul mamei dispărute) ori prin descrieri ale unor insuportabile torturi mai mult sau mai puţin simbolice (<span class="CharOverride-1">Drumuri</span>, <span class="CharOverride-1">Fântâna</span>, ciclul <span class="CharOverride-1">Marea</span>). Aici <span class="CharOverride-2">C.</span> se apropie uneori de paroxismul din câteva poeme ale lui Emil Botta, de la care pare să vină şi alternarea solemnului şi a colocvialului, a lamentoului cu imprecaţia sau accesele de umor negru, macabru. Circumscrisă, în fond, aceleiaşi angoase este şi lirica iubirii ce se destramă, din ciclul <span class="CharOverride-1">Tei tăiat</span>, reluată, amplificată şi rafinată într-o expresie personală în volumele <span class="CharOverride-1">Plopi fără soţ</span> (1987) şi <span class="CharOverride-1">A treia noapte după răstignire </span>(2001), unde câteva laitmotive sunt turnate în tiparul colindelor. Efectul poetic este diminuat totuşi de trimiterile, directe aproape, la stricta actualitate, precum şi de o serie de disonanţe în versificaţie şi în lexic.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Ce se numeşte toamnă</span>, Bucureşti, 1968; <span class="CharOverride-1">Răsărit de fată mare</span>, Iaşi, 1970; <span class="CharOverride-1">Lumina pământului</span>, Iaşi, 1973; <span class="CharOverride-1">Nopţi cu Ştefan cel Mare</span>, Iaşi, 1974; <span class="CharOverride-1">Liniştea dintre nori</span>, Iaşi, 1977; <span class="CharOverride-1">Elegiile inimii</span>, Iaşi, 1979; <span class="CharOverride-1">Exact aşa vor cânta privighetorile</span>, Iaşi, 1982; <span class="CharOverride-1">Cenuşa de pe inimă</span>, Iaşi, 1984; <span class="CharOverride-1">Plopi fără soţ</span>, Iaşi, 1987; <span class="CharOverride-1">A treia noapte după răstignire</span>, Iaşi, 2001; <span class="CharOverride-1">Augustina Vişan Arnold</span>, Iaşi, 2010; <span class="CharOverride-1">Pe muntele vânăt</span>, Iaşi, 2011.</p>
			<p class="Heuristica___m_RPR"><span class="CharOverride-2">Repere bibliografice:</span> Gheorghe Drăgan, <span class="CharOverride-1">Doi poeţi</span>, CRC, 1966, 15; Sergiu Adam, <span class="CharOverride-1">„Ce se numeşte toamnă”</span>, ATN, 1969, 3; Nicolae Baltag, <span class="CharOverride-1">„Ce se numeşte toamnă”</span>, „Scânteia tineretului”, 1969, 6126; Al. Andriescu, <span class="CharOverride-1">„Răsărit de fată mare”</span>, CL, 1970, 6; Mihai Drăgan, <span class="CharOverride-1">Poezia lui Ion Chiriac</span>, CRC, 1973, 46; Daniel Dimitriu, <span class="CharOverride-1">Poezii de dragoste</span>, CL, 1977, 6; Constantin Pricop, <span class="CharOverride-1">„Elegiile inimii”</span>, CL, 1980, 2; Val Condurache, <span class="CharOverride-1">„Exact aşa vor cânta privighetorile”</span>, CL, 1982, 10; Nicolae Turtureanu, <span class="CharOverride-1">Discursuri lirice</span>, CRC, 1983, 6; Ioan Holban, <span class="CharOverride-1">„Aici totul, totul s-a născut din sinea mea”</span>, CRC, 1984, 35; Valentin Taşcu, <span class="CharOverride-1">Ion Chiriac sau Poezia povestirii</span>, CRC, 1985, 27; Busuioc, <span class="CharOverride-1">Scriitori ieşeni</span>, <span class="CharOverride-1">102–103</span>. &#9;<span class="Semnatura">V.D. </span></p>
			<p class="Heuristica-PRIMUL"><span class="titlu-12">CHIRIAC, Teo</span> (29.V.1956, Coşerniţa–Soroca), poet. Este fiul Valentinei şi al lui Gherasim Chiriac. A urmat Facultatea de Filologie, secţia jurnalistică, a Universităţii de Stat din Chişinău (1974–1979). A lucrat ca redactor la Radio Moldova, fiind apoi redactor şi redactor-şef la Editura Literatura Artistică (ulterior Hyperion). Din 2010 este vicepreşedinte al Uniunii Scriitorilor din Republica Moldova. I s-au decernat Premiul Uniunii Scrii&#173;torilor din Republica Moldova (1996, 2010) și titlul Maestru al Literaturii (2010).</p>
			<p class="Heuristica-BASE">În <span class="CharOverride-1">Lucrare de control</span> (1987), volumul cu care debutează <span class="CharOverride-2">C.</span>, influența lui Nichita Stănescu și Marin Sorescu este suportată aproape didactic. Poetul probează abundent metafore, oscilând între tema patriotismului generic și panoplia tardomodernistă obișnuită. Poemele sunt discursive retoric și încărcate de imagini previzibile, prea rar notabile: „Fluxul şi refluxul pietrelor din zid./ Albastru fluid pe obrazul senil al ceasului/ care marchează distanţa dintre doi caişi înfloriţi./ Orice pas al meu prevesteşte o absenţă;/ visul tău e un trandafir de aur/ pentru statuia unui cartier inexistent” (<span class="CharOverride-1">În mijlocul obiectelor</span>). Versurile din <span class="CharOverride-1">Salonul 33. 33 de poeme şi o elegie rock</span> (1989) descoperă asociații mai puțin netede, adăugând etapei anterioare o patină de absurd. <span class="CharOverride-1">Critica iraţiunii pure</span> (1996) îl combină pe Nichita Stănescu (influență încă dominantă) cu suprarealismul interbelic, manifestat prin dezinhibarea ofensivă a inspirației: „Se însera ca în cărţi îngerul diluvian făcea pipi sub geam/ (un jet convulsiv roşietic probabil ultima rază de lumină)/ închideam geamul reveneam la vechea mea adoraţie/ la femeia/ putrezind în fotoliul reveriei la iubita-mi rasă în cap pe/ care o întrebam într-un limbaj orizontal ce mai face şi ea/ îmi răspundea într-un limbaj vertical că uite vremea trece/ că emoţiile rămân” (<span class="CharOverride-1">Admiram cerul înstelat</span>). Poemele devin mai ample și conștiente de temele metapoetice ale optzecismului din România: „Cotrobăiam prin cadavru fisura timpului/ cotrobăiam prin măruntaie sexul roz al existenţei/ cotrobăiam prin torace inima lucrurilor conectată prin mii/ de fibre nevăzute la maşina ficţiunii”. <span class="CharOverride-1">Monstrul sacru (Scările lui Teo)</span> (2009), volumul cel mai bun și mai construit al lui <span class="CharOverride-2">C.</span>, se apropie de o nouă influență, pseudonarativismul ironic al lui Florin Iaru: „Urc treptele scării împiedicându-mă ba de cauză ba de efect/ Rimez în gând inspiraţie cu transpiraţie/ Rimez şi perfect cu defect/ Făcând ironii pe seama liftului blocat şi a mecanicului Ion/ Supranumit de locuitorii vechiului cartier liftierul/ Hyperion”. <span class="CharOverride-1">Cer lângă cer</span> (2011) este o antologie a plachetelor anterioare. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Lucrare de control</span>, pref. Grigore Vieru, Chişinău, 1987; <span class="CharOverride-1">Salonul 33. 33 de poeme şi o elegie rock</span>, postfaţă Eugen Chiriac, Chişinău, 1989; <span class="CharOverride-1">Critica iraţiunii pure</span>, Bucureşti, 1996; <span class="CharOverride-1">Monstrul sacru (Scările lui Teo)</span>, Chişinău, 2009; <span class="CharOverride-1">Cer lângă cer</span>, pref. Eugen Lungu, Iași, 2011.</p>
			<p class="Heuristica___m_RPR"><span class="CharOverride-2">Repere bibliografice:</span> Traian T. Coşovei, <span class="CharOverride-1">Tineri poeţi basarabeni</span>, CNT, 1992, 28;<span class="CharOverride-1"> </span>Cimpoi, <span class="CharOverride-1">Ist. lit. Basarabia</span>,<span class="CharOverride-1"> 243</span>; Galaicu-Păun, <span class="CharOverride-1">Poezia</span>, <span class="CharOverride-1">112–118</span>; Simion Bărbulescu, <span class="CharOverride-1">Poeţi din diaspora</span>, CL, 2000, 1; Cistelecan, <span class="CharOverride-1">Top ten</span>,<span class="CharOverride-1"> 82–84</span>; Suceveanu, <span class="CharOverride-1">Emisferele</span>, <span class="CharOverride-1">226–228</span>; Grigore Chiper, <span class="CharOverride-1">A urca, a scrie, a medita</span>, CF, 2010, 3–4; <span class="CharOverride-1">Dicţ. Chişinău</span>, <span class="CharOverride-1">116–117</span>; Rachieru, <span class="CharOverride-1">Poeţi Basarabia</span>, <span class="CharOverride-1">432–439. &#9;</span><span class="Semnatura">M.I.</span></p>
			<p class="Heuristica-PRIMUL"><span class="titlu-12">CHIRIAC, Vlad</span> (12.X.1936, Mălăieşti–Dubăsari – 15.VI.2005, Chişinău), istoric literar. Este fiul Liubei (n. Roşcovan) şi al lui Simion Chiriac, ţărani. După ce urmează şcoala elementară şi medie în satul natal, va studia la Facultatea de Filologie a Universităţii de Stat din Chişinău (1954–1959). Între 1972 şi 1975 şi-a făcut stagiul de doctorand la Moscova, luând titlul de doctor în filologie în 1976. A fost bibliograf la Biblioteca Republicană de Stat (1959–1967), redactor, șef de redacție la Televiziunea din Chișinău (1967–1970), ulterior redactor la Comitetul de Stat pentru Editori, Poligrafie şi Comerţul cu Cărţi, cadru didactic universitar (1975–1981), cercetător (1981–1984), şef de redacţie la <span class="CharOverride-1">Enciclopedia Moldovenească </span>(1984–1987). Din 1991 este cercetător ştiinţific superior la Institutul de Literatură şi Folclor al Academiei de Ştiinţe din Republica Moldova. Concomitent e lector la Universitatea de Stat din Tiraspol (cu sediul la Chişinău). A fost distins cu mai multe premii, între care cele oferite în 1997, 1998, 2000 de revista „Literatura şi arta”. </p>
			<p class="Heuristica-BASE"><span class="CharOverride-2">C. </span>e prezent în presă din 1962. Colaborează cu studii de istorie literară la „Nistru”, „Limba română”, „Viaţa Basarabiei” şi la reviste în limba rusă. Autor al unor lucrări privind istoria scrisului şi a tiparului în Moldova,<span class="CharOverride-2"> </span>a fost preocupat în special de investigarea literaturii vechi, aducând numeroase contribuţii documentare, rod al cercetărilor întreprinse în arhive, cu privire la Petru Movilă, Varlaam, Dosoftei ş.a., în lucrarea <span class="CharOverride-1">Cartea şi tiparul în Moldova în secolele XVII–XVIII</span> (1977), editată în două rânduri (1985, 1986) şi în limba rusă. <span class="CharOverride-2">C.</span> consacră, în enciclopedii, articole referitoare la autori transnistreni şi basarabeni din prima jumătate a secolului al XX-lea – Alexie Mateevici, Vasile Harea, Nichita Smochină, Dominte Timonu ş.a. Participarea la alcătuirea unor lucrări colective, precum <span class="CharOverride-1">Ipostaze ale literaturii române vechi şi premoderne </span>(apărută postum, în 2007), câteva antologii, ediţii şi bibliografii (indici Vasile Alecsandri, Costache Negruzzi, B.P. Hasdeu) întregesc activitatea istoricului literar.</p>
			<p class="Heuristica___mici"><span class="CharOverride-2">SCRIERI:</span><span class="CharOverride-1"> Poezia clasică moldovenească </span>(în colaborare cu Petru Ganenco), Chişinău, 1968;<span class="CharOverride-1"> Cartea şi tiparul în Moldova în secolele XVII–XVIII. Schiţe după materialele depozitate în URSS</span>, Chişinău, 1977.<span class="CharOverride-2"> Ediţii:</span><span class="CharOverride-1"> </span>Petru Movilă,<span class="CharOverride-1"> Împăcarea Bisericii Ortodoxe</span>, tr. Ştefan Lupan, pref. edit., Iaşi, 2002;<span class="CharOverride-1"> Alexie Mateevici – Genealogii. Iconografie. Evocări</span>,<span class="CharOverride-1"> </span>introd. edit., Chişinău, 2003. </p>
			<p class="Heuristica___m_RPR"><span class="CharOverride-2">Repere bibliografice: </span>Eugen Russev,<span class="CharOverride-1"> O binevenită contribuţie bibliologică</span>, „Nistru”, 1978, 3; [<span class="CharOverride-1">Vlad Chiriac</span>], LA, 1996, 17 octombrie (grupaj special); Ion Madan,<span class="CharOverride-1"> Oameni ai Bibliotecii Naţionale</span>,<span class="CharOverride-1"> </span>„Magazin bibliologic”, 1997, 2–3; Ion Şpac,<span class="CharOverride-1"> Permanenta dragoste de carte</span>, „Magazin bibliologic”, 1997, 2–3; Mihai Cimpoi,<span class="CharOverride-1"> Vlad Chiriac. In memoriam</span>, RLSL, 2005, 4–6; <span class="CharOverride-1">Dicţ. Chişinău</span>, <span class="CharOverride-1">117–119. &#9;</span><span class="Semnatura">Vs.C. </span></p>
			<p class="Heuristica-PRIMUL"><span class="titlu-12">CHIRIACESCU, Rodica</span><span class="CharOverride-2"> </span>(15.IX.1945, București), traducătoare. Este fiica Ravecăi Blaga (n. Giurgiu) și a lui Gheorghe Blaga, contabili. Urmează, la Satu Mare, Liceul Teoretic nr. 2 (absolvit în 1963), iar la Cluj, Facultatea de Filologie, secția română (licența în 1968). După terminarea facultății, devine, în același an, redactor la Editura Enciclopedică Română, de al cărei colectiv, indiferent de titulaturile purtate de instituție – Editura Științifică și Enciclopedică, 1975–1990, Editura Enciclopedică, 1990–2005, Univers Enciclopedic, 2005–2011 –, va rămâne atașată. Redactează numeroase lucrări de lingvistică și filologie, dicționare bilingve și frazeologice, în special de franceză și italiană, coordonează lexicografic nenumărate dicționare domeniale și se numără printre puținii specialiști în enciclopedistică, disciplină cvasiincipientă la noi. În această ultimă calitate, lucrează în colectivul redacțional care elaborează lucrarea <span class="CharOverride-1">Mic dicționar enciclopedic </span>(1972 și edițiile sale revizuite), iar din 1993, odată cu reluarea acestuia în şapte volume, sub titlul <span class="CharOverride-1">Dicționar enciclopedic,</span> face parte și din echipa de coordonare, fiind, în paralel, coautoare. A mai alcătuit <span class="CharOverride-1">Dicționar francez–român</span>,<span class="CharOverride-1"> Dicționar român–francez</span>,<span class="CharOverride-1"> </span>ambele în 2011, <span class="CharOverride-1">Dicționar mitologic </span>(2012), precum și un apreciat <span class="CharOverride-1">Dicționar de lingviști și filologi români </span>(împreună cu Jana Balacciu Matei, 1978), lucrare de pionierat la acea vreme.</p>
			<p class="Heuristica-BASE">Abordând cu preponderență traduceri din spațiul literar francez, <span class="CharOverride-2">C. </span>se oprește asupra unor opere mai puțin cunoscute sau chiar uitate de cititorul actual, chiar dacă aparțin unor scriitori reprezentativi pentru epoca lor, ca în cazul unor romane de Guy de Maupassant, Paul Bourget și Alphonse Daudet, de minuțioasă analiză a pasiunilor devastatoare, pe fundalul sceptic-pesimist al societății conservatoare. Revine la Émile Gaboriau și Gaston Leroux, redutabili pionieri ai <span class="CharOverride-1">policier-</span>ului francez și creatorii unor memorabili detectivi, precum Monsieur Lecoq și Rouletabille. A transpus, într-o versiune notabilă, unicul roman al lui Eugen Ionescu, <span class="CharOverride-1">Însinguratul</span>, roman al ratării, al dizolvării personalității individului incapabil de a-și înțelege rostul în lume, carte ce se înscrie pe linia câtorva teme majore predominante în opera autorului, singurătatea și izolarea. Cu disponibilitatea enciclopedistei, a tălmăcit cărți din varii domenii culturale. A tradus, între 2002 și 2006, mai multe volume din mitologii aparținând unor arii din cele mai diverse (greacă și romană, celtică, feniciană, egipteană, indiană, tibetană, navaho), o seamă de enciclopedii cu caracter geografic și istoric, precum și cărți pentru copii, de mare succes, devenite clasice, din literatura italiană, printre care <span class="CharOverride-1">Cuore</span> de Edmondo De Amicis, prima ediție integrală în românește. De asemenea, studii de referință de psihologie și psihanaliză sau romane psihanalitice de sondare a unor experiențe și stări pasionale.</p>
			<p class="Heuristica___mici"><span class="CharOverride-2">Traduceri:</span> Gaston Leroux, <span class="CharOverride-1">Parfumul doamnei în negru</span>,<span class="CharOverride-1"> </span>Cluj-Napoca, 1984, <span class="CharOverride-1">Crima lui Rouletabille</span>, București, 1992; Émile Gaboriau,<span class="CharOverride-1"> Domnul Lecoq</span>,<span class="CharOverride-1"> </span>București, 1986; Paul Bourget, <span class="CharOverride-1">Inimă de femeie</span>,<span class="CharOverride-1"> </span>București, 1990; Alph&#173;on&#173;se Daudet, <span class="CharOverride-1">Lidia</span>,<span class="CharOverride-1"> </span>București, 1991; Yves Berger, <span class="CharOverride-1">Zorii lumii noi</span>, București, 1993; Eugen Ionescu, <span class="CharOverride-1">Însinguratul</span>,<span class="CharOverride-1"> </span>București, 1994; Guy de Maupassant, <span class="CharOverride-1">Inima noastră</span>,<span class="CharOverride-1"> </span>Iași, 1994; <span class="CharOverride-1">Spune-mi totul despre tine, </span>București, 1994; Sanda Stolojan, <span class="CharOverride-1">Interviuri cu Charles de Gaulle</span>,<span class="CharOverride-1"> </span>București, 1995; Benoîte Groult, <span class="CharOverride-1">Vârstele inimii</span>,<span class="CharOverride-1"> </span>București, 1995<span lang="fr-FR">; Edmondo De Amicis, </span><span class="CharOverride-1" lang="fr-FR">Cuore</span><span lang="fr-FR">, Chișinău, 2005; Carlo Collodi, </span><span class="CharOverride-1" lang="fr-FR">Aventurile lui Pinocchio</span><span lang="fr-FR">,</span><span class="CharOverride-1" lang="fr-FR"> </span><span lang="fr-FR">Chișinău, 2005; </span><span lang="fr-FR">Denis Robert, </span><span class="CharOverride-1" lang="fr-FR">Fericirea</span><span lang="fr-FR">,</span><span class="CharOverride-1" lang="fr-FR"> </span><span lang="fr-FR">București, 2009.</span></p>
			<p class="Heuristica___m_RPR"><span class="CharOverride-2">Repere bibliografice: </span>Iorgu Iordan, <span class="CharOverride-1">„Dicționar de lingviști și filologi români”</span>,<span class="CharOverride-1"> </span>SCL, 1979, 3; Dan C. Mihăilescu, <span class="CharOverride-1">Eugen Ionescu, „Însinguratul”</span>, „Arc”, 1991, 1; Sebastian Vlad Popa, <span class="CharOverride-1">Eugen Ionescu, „Însinguratul”</span>,<span class="CharOverride-1"> </span>RL, 1991, 6; Ovidiu Pecican, <span class="CharOverride-1">Eugen Ionescu, „Însinguratul”</span>,<span class="CharOverride-1"> </span>CNT, 1991, 2; Oana Pughineanu, <span class="CharOverride-1">Antiteodiceea unui ratat</span>, TR, 2010, 181. &#9;<span class="Semnatura">G.Dn.</span></p>
			<p class="Heuristica-PRIMUL"><span class="titlu-12">CHIRILĂ, George</span> (13.XI.1941, Blăgeşti, j. Bacău), poet, dramaturg, eseist. Este fiul Olimpiei şi al lui Gheorghe Chirilă, ţărani. A absolvit în 1959 liceul din Piatra Neamţ, iar în 1964 Facultatea de Filosofie a Universităţii „Al. I. Cuza” din Iaşi. A funcţionat doi ani ca asistent la Catedra de socialism ştiinţific a aceleiaşi facultăţi, apoi este profesor de istorie la Roznov (1966–1967), redactor la redacţia culturală a Televiziunii Române (1968–1971), redactor la Editura Minerva (1971–1974) şi până în 1990 la revista „Contemporanul”. Ulterior a fost redactor la „Pentru patrie”, între 1993 şi 1996 director general al Consiliului Naţional al Audiovizualului şi ulterior redactor la „Cronica română”, iar până în 1999 redactor la Rompres. A debutat în 1960 la „Iaşul literar”, fiind prezent şi în „Luceafărul”, „Ateneu”, „România literară”, „Contemporanul”, „Convorbiri literare” ş.a. A mai semnat Grigore Mureşan, Răzvan Răzeşu.</p>
			<p class="Heuristica-BASE">Formaţia filosofică a lui <span class="CharOverride-2">C.</span> şi-a pus vag pecetea pe lirica sa. În volumul de debut, <span class="CharOverride-1">Agora</span> (1969), factura preponderent meditativă a poeziilor a făcut critica să vorbească despre un autor bântuit de obsesii, de spaima neîmplinirii. Cu <span class="CharOverride-1">Orientalia</span> (1970) lirismul îşi schimbă coloratura, accentul căzând pe senzualismul discret, pe erotismul cerebral. În <span class="CharOverride-1">Fiul</span> (1972), ca şi în <span class="CharOverride-1">Semnul unei corăbii</span> (1973), poetul străbate acelaşi tărâm al neliniştilor şi obsesiilor, adâncind parcă şi mai mult senzaţia apăsătoare a vinii ce trebuie ispăşită. „Sentinţă”, „jertfă”, „povară” devin acum aproape stereotipii verbale. Firea elegiacă a lui <span class="CharOverride-2">C.</span> îşi găseşte însă aici expresia cea mai fericită, placheta <span class="CharOverride-1">Semnul...</span> constituind jurnalul unei iubiri defuncte, cu toate tristeţile pe care  le implică. În <span class="CharOverride-1">Masca Diotimei</span> (1975) câteva versuri rezumă „mesajul” liric: „Zămislirea şi rodul – acesta ni-i rostul prin care umblăm peste gloria trecerii”, iar cuvântul-cheie este „melancolie” („vastă”, „tainică”). <span class="CharOverride-1">Dăinuim</span> (1976) cuprinde poezii ce se vor patriotice, dar prin supralicitare devin doar versificări patriotarde în manieră vetust paşoptistă. Se reţin vagi înfiorări nostalgice (<span class="CharOverride-1">Satul copilăriei</span>, <span class="CharOverride-1">Mama</span>, <span class="CharOverride-1">Carte către tata</span>) sau un elogiu (<span class="CharOverride-1">Eminescu tânăr</span>). Plachetele ce au urmat, <span class="CharOverride-1">Solia</span> (1980), <span class="CharOverride-1">Portretul focului</span> (1983), <span class="CharOverride-1">Mic tratat de melancolie</span> (1984), <span class="CharOverride-1">Peisaj de vânătoare</span> (1987), fără a schimba profilul poetului (în sensul că aceleaşi „imagini din copilărie”, aceeaşi nostalgică durere după iubita demult pierdută apar şi aici), reuşesc totuşi să mute unele accente. În schimb, volumul <span class="CharOverride-1">Sonete</span> (1996) impune nu doar un veritabil meşteşugar al versului, ci şi un poet grav, iremediabil trist, care-şi pune întrebări existenţiale şi, sceptic, renunţă la „a spera”, optând pentru „a dispera”. În 1999 <span class="CharOverride-2">C.</span> îşi surprinde cel puţin cititorii cu o carte de teatru – <span class="CharOverride-1">Fântâna din lacrimă</span> – ce atestă nebănuite aptitudini dramaturgice. Volumul este alcătuit dintr-o trilogie dedicată lui Eminescu, <span class="CharOverride-1">Steaua singurătăţii,</span> ale cărei piese componente sunt <span class="CharOverride-1">Fuga sau Lada de zestre</span>, <span class="CharOverride-1">Încotro, dragul meu rătăcitor?</span> şi <span class="CharOverride-1">La capătul pustiului. </span>Se adaugă piesele<span class="CharOverride-1"> Fântâna din lacrimă</span>, unde mitul Meşterului Manole este reinterpretat (nu Ana cu pruncul nenăscut vor fi sacrificaţi, ci Manole), şi <span class="CharOverride-1">Dumnezeu umblă pe jos</span>, literaturizând o frumoasă poveste de dragoste între Constantin Brâncuşi şi Domnişoara Pogany.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Agora</span>, Bucureşti, 1969; <span class="CharOverride-1">Orientalia</span>, Cluj, 1970; <span class="CharOverride-1">Fiul</span>,<span class="CharOverride-1"> </span>Iaşi, 1972; <span class="CharOverride-1">Semnul unei corăbii, </span>Bucureşti, 1973; <span class="CharOverride-1">Masca Diotimei</span>, Bucureşti, 1975; <span class="CharOverride-1">Dăinuim</span>, Bucureşti, 1976; <span class="CharOverride-1">Cu poezii şi nuci în buzunare</span>, Bucureşti, 1980; <span class="CharOverride-1">Solia</span>, Bucureşti, 1980; <span class="CharOverride-1">Portretul focului, </span>Bucureşti, 1983; <span class="CharOverride-1">Mic tratat de melancolie</span>, Bucureşti, 1984; <span class="CharOverride-1">Peisaj de vânătoare</span>, Bucureşti, 1987; <span class="CharOverride-1">Un delfin, trei copii şi mai multe peripeţii, </span>Bucureşti, 1988; <span class="CharOverride-1">La ceas de mirări</span>, Bucureşti, 1991; <span class="CharOverride-1">Sonete</span>, Bucureşti, 1996; <span class="CharOverride-1">Într-o barcă de fildeş</span>, Bucureşti, 1996; <span class="CharOverride-1">Cenuşă în unduire</span>, Bucureşti, 1999; <span class="CharOverride-1">Fântâna din lacrimă, </span>Bucureşti, 1999; <span class="CharOverride-1">Între ironic şi imaginar. Monografie Marin Sorescu</span>, Bucureşti, 2001.</p>
			<p class="Heuristica___m_RPR"><span class="CharOverride-2">Repere bibliografice: </span>Dumitru Micu, <span class="CharOverride-1">„Agora”</span>, RL, 1969, 11; Daniel Dimitriu, <span class="CharOverride-1">„Orientalia”</span>, CL, 1970, 5; Dumitru Micu, <span class="CharOverride-1">„Fiul”</span>, CNT, 1972, 28; Daniel Dimitriu, <span class="CharOverride-1">„Semnul unei corăbii”</span>, CL, 1973, 18; Piru, <span class="CharOverride-1">Poezia</span>, II, <span class="CharOverride-1">436–439</span>; Iorgulescu, <span class="CharOverride-1">Scriitori</span>,<span class="CharOverride-1"> 44–45</span>; Dorin Tudoran, <span class="CharOverride-1">Zămislirea şi rodul</span>, LCF, 1976, 11; Radu G. Ţeposu, <span class="CharOverride-1">„Masca Diotimei”</span>, ST, 1976, 9; <span class="CharOverride-1">Lit. rom. cont.</span>, I, <span class="CharOverride-1">701–703</span>; Dumitru Micu, <span class="CharOverride-1">„Mic tratat de melancolie”</span>, CNT, 1984, 42; Vlad Sorianu, <span class="CharOverride-1">O piesă dedicată lui Eminescu</span>, CRC, 1989, 40; Ulici, <span class="CharOverride-1">Lit. rom.</span>, I,<span class="CharOverride-1"> 254</span>; Budău, <span class="CharOverride-1">Bacăul lit.</span>, <span class="CharOverride-1">553–555</span>; Popa, <span class="CharOverride-1">Ist. lit.</span>, II, <span class="CharOverride-1">543. &#9;</span><span class="Semnatura">D.Gr.</span></p>
			<div class="_idGenObjectLayout-1">
				<div id="_idContainer003">
					<div id="_idContainer001" class="Basic-Text-Frame">
						<p class="Titlu-Nume-H">CHIRIŢĂ, Constantin </p>
						<p class="Titlu-mic-DATE">(12.III.1925, Ibăneşti, j. Vaslui – 14.XI.1991, Bonn-Königswinter, Germania), prozator. </p>
					</div>
					<div id="_idContainer002" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="04_DGLR_C_314-433_chiper_cititi-web-resources/image/Chirita_ConsEtantin.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Clarei Chiriță (n. Marinescu) şi al lui Ion Chiriţă, învăţători. A urmat liceul la Bârlad, după care a încept studii politehnice, fără însă a le termina. Scurtă vreme a fost luptător de circ. După un timp a devenit redactor la „Scânteia” şi „Luceafărul”. În 1970 este ales secretar al Asociaţiei Scriitorilor din Bucureşti, iar din 1977 vicepreşedinte al Uniunii Scriitorilor, poziție în care rămâne până în 1988, când se stabileşte în Germania. </p>
			<p class="Heuristica-BASE">Evoluţia scrisului lui <span class="CharOverride-2">C.</span> a însemnat o trecere de la proza convenţională realist-socialistă a anilor ’50 – povestirile din <span class="CharOverride-1">Matei Ion a cucerit viaţa </span>(1949) și <span class="CharOverride-1">Oameni din oraşul nostru </span>(1951) – spre romanul de aventuri pentru adolescenţi, gen care l-a consacrat. Experienţa vieţii de reporter pe şantierul Bumbeşti-Livezeni şi la Hunedoara va genera primele scrieri, conformiste ca viziune, literaturizând ideologia momentului, animate de ideea geniului romantic care învaţă să-şi pună capacitatea în slujba muncitorimii: <span class="CharOverride-1">Întâlnirea</span> (I–II, 1959),<span class="CharOverride-1"> Oţelul</span> (1960),<span class="CharOverride-1"> Pasiuni</span> (1964). <span class="CharOverride-2">C.</span> va folosi în romane acelaşi procedeu: inventează un tip uman excepţional, pe care îl pune în situaţii considerate reprezentative pentru o anumită epocă. Indiferent cum se numeşte acesta, Alexandru Severin, Crişan, Ion Muşat, drumul său e unul singur – în slujba clasei muncitoare. Romantismul naiv şi scriitura alertă salvează aceste texte mediocre de la ridicol. <span class="CharOverride-2">C.</span> reprezintă însă cazul acelui scriitor la care toate celelalte scrieri au fost puse în umbră de apariţia mai întâi a unei cărţi, apoi a unui ciclu de succes,<span class="CharOverride-1"> Cireşarii, </span>cu suita de naraţiuni: <span class="CharOverride-1">Cireşarii </span>(1956), <span class="CharOverride-1">Castelul fetei în alb </span>(1958), <span class="CharOverride-1">Drum bun, Cireşari! </span>(1963), <span class="CharOverride-1">Roata norocului </span>(1965), <span class="CharOverride-1">Teroarea albă </span>(1968). Romanul utilizează schema cea mai exploatată a literaturii pentru adolescenţi de pe toate meridianele: un grup de tineri prieteni, în care fiecare este întruparea unei trăsături dominante, este pus în situaţii terifiante sau aventuroase, care le probează solidaritatea şi le facilitează maturizarea. Aventura, cât mai încordată, cât mai cu suspans, se sfârşeşte întotdeauna glorios. Grupul tinerilor de pe Strada Cireşului e alcătuit din Victor – inteligent, cult, hotărât, stăpân pe sine, tipul conducătorului; Ursu – forţă, generozitate, putere de sacrificiu; Tic – ingeniozitate şi neastâmpăr copilăresc; Maria – grijă echilibrată, prudenţă; Lucia – idealul îndepărtat de perfecţiune a frumuseţii aflate în pericol ş.a.m.d. Instinctul autorului este de a-i face pe aceşti copii să acţioneze în situaţii aproape arhetipale: lupta cu spionii, rătăcirea în peşteră, descoperirea unui castel bântuit de forţe malefice etc., în care determinarea istorică are un rol ce tinde spre zero. Rămân astfel valabile literar avântul tineresc al acţiunii, primele întâmplări legate de socializarea individului în formare, ingeniozitatea, prietenia, curajul, salvate de perisabilitate prin atemporalul lor. Succesul <span class="CharOverride-1">Cireşarilor </span>(compus în cele din urmă din cinci volume: <span class="CharOverride-1">Cavalerii florii de cireş, Castelul fetei în alb, Roata norocului, Aripi de zăpadă </span>şi <span class="CharOverride-1">Drum bun, Cireşari!</span>) printre adolescenţii mai multor generaţii a fost enorm, comparabil numai cu cel al romanului <span class="CharOverride-1">Toate pânzele sus! </span>de Radu Tudoran. <span class="CharOverride-1">Trilogia în alb </span>(Premiul Uniunii Scriitorilor în două rânduri), reunind trei naraţiuni poliţiste – <span class="CharOverride-1">Trandafirul alb </span>(1966), <span class="CharOverride-1">Pescăruşul alb</span> (1969),<span class="CharOverride-1"> Îngerul alb</span> (1969) –, nu reuşeşte să creeze nici suspansul, nici turul de forţă al gândirii deductive care au dat strălucire genului. Lui <span class="CharOverride-2">C. </span>i s-au mai acordat Premiul Uniunii Scriitorilor pentru un roman din ciclul <span class="CharOverride-1">Cireșarii </span>(1965), pentru versiunea rescrisă din <span class="CharOverride-1">Întâlnirea </span>(1971) și pentru piesa<span class="CharOverride-1"> </span>în trei acte <span class="CharOverride-1">Adâncimi</span> (1974).</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Matei Ion a cucerit viaţa</span>, Bucureşti, 1949; <span class="CharOverride-1">Oameni din oraşul nostru</span>,<span class="CharOverride-1"> </span>Bucureşti, 1951; <span class="CharOverride-1">Cireşarii</span>,<span class="CharOverride-1"> </span>Bucureşti, 1956; <span class="CharOverride-1">Castelul fetei în alb (A doua aventură a Cireşarilor)</span>, Bucureşti, 1958; <span class="CharOverride-1">Întâlnirea</span>, I–II, Bucureşti, 1959; ed. București, 1971; <span class="CharOverride-1">Oţelul, </span>Bucureşti, 1960; ed. (<span class="CharOverride-1">Livada)</span>, București, 1979;<span class="CharOverride-1"> Drum bun, </span><span class="CharOverride-3">c</span><span class="CharOverride-1">ireşari!</span>, Bucureşti 1963; <span class="CharOverride-1">Pasiuni</span>, Bucureşti, 1964; <span class="CharOverride-1">Roata norocului</span>, Bucureşti, 1965; <span class="CharOverride-1">Trandafirul alb</span>, Bucureşti, 1966; <span class="CharOverride-1">Teroarea albă</span>, Bucureşti, 1968; <span class="CharOverride-1">Cireşarii</span>, I–V, Bucureşti, 1972; ed. Bucureşti, 1976; ed. București, 2003; <span class="CharOverride-1">Pescăruşul alb</span>, Bucureşti, 1969; <span class="CharOverride-1">Îngerul alb</span>, Bucureşti, 1969; <span class="CharOverride-1">Trilogia în alb</span>, ed. 2, I–III, Bucureşti, 1974; <span class="CharOverride-1">Adâncimi</span>, Bucureşti, 1974; <span class="CharOverride-1">Romantica</span>, Bucureşti, 1986.</p>
			<p class="Heuristica___m_RPR"><span class="CharOverride-2">Repere bibliografice: </span>Eugen Simion, <span class="CharOverride-1">Între ficţiune artistică şi baroc</span>, CNT, 1959, 42; Paul Georgescu, <span class="CharOverride-1">„Oţelul”</span>, GL, 1961, 14, 15; I. Vitner,<span class="CharOverride-1"> Prozatori contemporani</span>, II, Bucureşti, 1962, <span class="CharOverride-1">210–235</span>; Mircea Anghelescu, <span class="CharOverride-1">„Pasiuni”</span>, GL, 1964, 40; Lungu,<span class="CharOverride-1"> Itinerar</span>,<span class="CharOverride-1"> 305–318</span>;<span class="CharOverride-1"> </span>Nicolae Velea, <span class="CharOverride-1">„Trandafirul alb”</span>, CNT, 1966, 12; Victor Ivanovici, <span class="CharOverride-1">Mitul superbei adolescențe</span>, LCF, 1968, 44;<span class="CharOverride-1"> </span>Nichita Stănescu,<span class="CharOverride-1"> Constantin Chiriţă – un realist romantic</span>, CNT, 1971, 45; Prelipceanu,<span class="CharOverride-1"> Dialoguri</span>,<span class="CharOverride-1"> 136–144</span>; Roxana Sorescu,<span class="CharOverride-1"> Permanenţa romantismului</span>, RL, 1977, 30; Laurenţiu Ulici, <span class="CharOverride-1">„Cireşarii”</span>, CNT, 1979, 22; Mugur,<span class="CharOverride-1"> Profesiunea</span>,<span class="CharOverride-1"> 93–108</span>;<span class="CharOverride-1"> </span>Petru Poantă, <span class="CharOverride-1">Constantin Chiriţă – 60</span>, ST, 1985, 3; Cornel Ungureanu, <span class="CharOverride-1">„Romantica”</span>, O, 1986, 24; Cristea, <span class="CharOverride-1">A scrie</span>,<span class="CharOverride-1"> 146–151</span>; <span class="CharOverride-1">Dicţ. scriit. rom.</span>, I, <span class="CharOverride-1">558–559</span>; <span class="CharOverride-1">Dicţ. analitic</span>, I, <span class="CharOverride-1">182–183</span>; Ştefănescu, <span class="CharOverride-1">Istoria</span>, <span class="CharOverride-1">350–351</span>;<span class="CharOverride-1"> </span>Popa, <span class="CharOverride-1">Ist. lit.</span>, II, <span class="CharOverride-1">936</span>. &#9;<span class="Semnatura">R.S.</span></p>
			<p class="Heuristica-PRIMUL"><span class="titlu-12">CHIRIŢESCU, Florin</span> (8.IV.1930, Băileşti – 11.XII.1996, Bucureşti), traducător, prozator. Este fiul Sevastiei şi al lui Ştefan Chiriţescu. Cursurile liceale le-a făcut la Colegiul Naţional „Carol I” din Craiova, absolvit în 1949, după care a urmat Facultatea de Filologie, secţia italiană, din cadrul Universităţii bucureştene între anii 1950 şi 1955 (cu un an de întrerupere în care, fiind dat afară din motive politice, a practicat meseria de strungar). După încheierea studiilor a fost angajat redactor la Editura de Stat pentru Literatură şi Artă, apoi la Editura pentru Literatură Universală (din 1969 Editura Univers), post deţinut până la pensionare, în 1992. A colaborat la „România literară”, „Contemporanul”, „Viaţa românească”, „Luceafărul”, „Cotidianul” ş.a.</p>
			<p class="Heuristica-BASE">Avizat cunoscător al literaturii italiene, <span class="CharOverride-2">C. </span>a adus, prin numeroasele sale traduceri şi studii introductive dedicate autorilor transpuşi în româneşte, o contribuţie substanţială la promovarea în ţara noastră a culturii italiene moderne şi contemporane. Reuşitele sale majore sunt reprezentate de traducerile unor autori canonici ai secolului al XX-lea, precum Cesare Pavese, Dino Buzzati, Luigi Pirandello sau Umberto Eco (<span class="CharOverride-1">Numele trandafirului</span>), dar şi de transpunerea într-o ediţie bilingvă a uneia dintre cele mai dificile cărţi de poezie ale lui Eugenio Montale, <span class="CharOverride-1">Quaderno di quattro anni</span> – <span class="CharOverride-1">Caiet pe patru ani</span> (1981; Premiul Uniunii Scriitorilor), pentru care a fost invitat, în acelaşi an, să ţină o conferinţă la Congresul Internaţional de la San Remo dedicat poetului. A mai tradus din Francesco Arcangeli, Anna Banti, Giacomo Debenedetti, Italo Rocco, Elio Vittorini, ca şi lucrări de istorie a artei (Viktor Lazarev, <span class="CharOverride-1">Istoria picturii bizantine</span>, I–II, 1980). Ca prozator, <span class="CharOverride-2">C.</span> este autorul unui volum de povestiri (<span class="CharOverride-1">De taină</span>, 1977) şi al romanului <span class="CharOverride-1">Seara, când se-nchide poşta...</span> (1971), scriere ce cuprinde, într-un limbaj frust, impregnat de oralitate, o serie de scene tipice din viaţa unui târg oltenesc din apropierea Craiovei, pe fundalul întunecat al evenimentelor sângeroase generate de începerea celui de-al Doilea Război Mondial, culminând cu declanşarea şi înăbuşirea rebeliunii legionare din 1941.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Seara, când se-nchide poşta...</span>, Bucureşti, 1971; <span class="CharOverride-1">De taină</span>, Bucureşti, 1977. <span class="CharOverride-2">Traduceri:</span> <span class="CharOverride-1">Poezie italiană din secolul al XX-lea</span>, Bucureşti, 1956; Luigi Pirandello, <span class="CharOverride-1">O lume de hârtie</span>, Bucureşti, 1957; <span class="CharOverride-1">Nuvele italiene din Renaştere</span>,  îngr. trad., pref. Zoe Dumitrescu-Buşulenga, Bucureşti, 1964; ed. bilingvă <span class="CharOverride-1">(La novela italiana del Rinascimento – Nuvela italiană din Renaştere)</span>, Bucureşti, 2007; Cesare Pavese, <span class="CharOverride-1">Luna şi focurile. Femei singure</span>, Bucureşti, 1966, <span class="CharOverride-1">Meseria de a trăi</span>, postfaţa trad., Bucureşti, 1967; Dino Buzzati, <span class="CharOverride-1">Monstrul Colombre şi alte patruzeci şi şapte de povestiri</span>, Bucureşti, 1970; Felix Timmermans, <span class="CharOverride-1">Viaţa pasionată a lui Breugel</span>, Bucureşti, 1970; Marcel Brion, <span class="CharOverride-1">Arta abstractă</span>, Bucureşti, 1972; Elio Vittorini, <span class="CharOverride-1">Simplonul îi face cu ochiul lui Fréjus</span>, postfaţa trad., Bucureşti, 1974; Anna Banti, <span class="CharOverride-1">Cămaşa arsă</span>, pref. trad., Bucureşti, 1975; Corrado Maltese, <span class="CharOverride-1">Istoria artei italiene</span>, Bucureşti, 1976; Italo Rocco, <span class="CharOverride-1">Auzi cum bate pământul!</span>, Bucureşti, 1976; Eugenio Montale, <span class="CharOverride-1">Quaderno di quattro anni – Caiet pe patru ani</span>, ed. bilingvă, pref. trad., Bucureşti, 1981; Umberto Eco, <span class="CharOverride-1">Numele trandafirului</span>, Cluj-Napoca, 1984; Francesco Arcangeli, <span class="CharOverride-1">Giorgio Morandi</span>, Bucureşti, 1987 (în colaborare cu Mara Chiriţescu); Fernanda Pivano, <span class="CharOverride-1">Hemingway</span>, Bucureşti, 1988; Teresa Maria Moriglioni Drăgan, <span class="CharOverride-1">Poeme</span>, Bucureşti, 1989; Mario Ruffini, <span class="CharOverride-1">Istoria românilor din Transilvania</span>, Bucureşti–Chişinău, 1993; Angelo Moretta [Dan Petraşincu],<span class="CharOverride-1"> Cuvântul şi tăcerea</span>, Bucureşti, 1994 (în colaborare cu Mara Chiriţescu), <span class="CharOverride-1">Gândirea Vedanta</span>, Bucureşti, 1996 (în colaborare cu Mara Chiriţescu), <span class="CharOverride-1">Mituri indiene</span>,<span class="CharOverride-1"> </span>Bucureşti,<span class="CharOverride-1"> </span>1998 (în colaborare cu Mara Chiriţescu); Ioan Petru Culianu, <span class="CharOverride-1">Mircea Eliade</span>, pref. Sorin Antohi, Bucureşti, 1995 (în colaborare cu Dan Petrescu).</p>
			<p class="Heuristica___m_RPR"><span class="CharOverride-2">Repere bibliografice:</span> Alex. Ştefănescu, <span class="CharOverride-1">„Seara, când se-nchide poşta...”</span>, LCF, 1971, 26; Nicolae Balotă,<span class="CharOverride-1"> „Seara, când se-nchide poşta...”</span>, RL, 1971, 32;<span class="CharOverride-1"> </span>Voicu Bugariu, <span class="CharOverride-1">„De taină”</span>, CNT, 1977, 32; Sorin Titel, <span class="CharOverride-1">Tonul povestirii</span>, RL, 1977, 40; Dana Percec, <span class="CharOverride-1">Carapacea broaştei ţestoase</span>, O, 2005, 2; Ionel Savitescu, <span class="CharOverride-1">Biografia unui maestru</span>, CRC, 2005,6.  &#9;<span class="Semnatura">L.H.</span></p>
			<p class="Heuristica-PRIMUL"><span class="titlu-12">CHIRNOAGĂ, Mihail</span> (19.XI.1913, Poduri, j. Bacău – 1.XII.1948, Bucureşti), prozator, critic literar. Este fiul Olimpiei (n. Şova) şi al lui Gheorghe Chirnoagă, învăţător. A absolvit Liceul Militar (1931), îmbrăţişând cariera de ofiţer. Mai târziu, în 1942, îşi va încheia studiile la Facultatea de Litere şi Filosofie a Universităţii din Iaşi. Participă la al Doilea Război Mondial, e rănit şi rămâne invalid. Stabilindu-se la Bucureşti, se va dedica exclusiv criticii literare. Moare într-un accident de tramvai la numai treizeci şi cinci de ani. Debutează publicistic în 1929 la „Foaia tinerimii”. Aflat cu serviciul în garnizoana din Braşov, scoate împreună cu N. Cantonieru şi Aurel Marin revista „Frize” (1934–1935), în care îi apar o serie de proze scurte. Va continua cu acelaşi gen de colaborări, dar mai ales cu articole, recenzii şi eseuri critice şi la „Braşovul literar”, „Jurnalul literar”, „Însemnări ieşene”, „Lanuri”, „Litere”, „Meşterul Manole”, „Porunca vremii”, „Sfarmă-Piatră”, „Vremea”, „Tribuna literară”, „Pământul”, „Tribuna Transilvaniei”, „Universul literar”, „Viaţa”, „13” ş.a. Semna uneori şi cu pseudonimele Melania Chirnoagă, Emanoil Radian sau Teodor Chiru. A publicat volumul de nuvele <span class="CharOverride-1">Carte de dragoste</span> (1935), romanul <span class="CharOverride-1">Logodna</span> (1940), studiul <span class="CharOverride-1">Alexandru Călinescu, poet al tristeţii</span> (1937) şi, în colaborare cu Virgil Chirnoagă, cărticica pentru copii <span class="CharOverride-1">Poveste c-un pitic, doi oameni din Lună şi-o împărăţie</span>. De asemenea, a tradus din paginile scriitoarei Antonia Pozzi (<span class="CharOverride-1">Cuvinte</span>, 1941). O selecţie din critica sa apare postum, sub titlul <span class="CharOverride-1">Basoreliefuri</span> (1977). Alte două culegeri de nuvele, <span class="CharOverride-1">Umbrele iubirii</span> şi <span class="CharOverride-1">Sărutul</span>, le-a lăsat în manuscris.</p>
			<p class="Heuristica-BASE">În proza de început <span class="CharOverride-2">C.</span> se lasă copleşit, ca mulţi debutanţi, de afectivitate şi elan juvenil, stări de care nu se va debarasa complet nici în romanul <span class="CharOverride-1">Logodna</span>, în pofida unei vizibile maturizări. Centrată pe tema erosului generator de suferinţe, cartea are carenţe de compoziţie, precum şi o anume lipsă de consistenţă, pe care n-o compensează efortul de analiză psihologică, G. Călinescu definindu-l pe autorul ei drept un „romancier neconvingător, dar intelect întrebător”. Domeniul în care <span class="CharOverride-2">C.</span> are mai multă personalitate va fi cel al criticii, distingându-se şi aici o perioadă de tinereţe, când promovează ideea de literatură a provinciei ca replică oportună la „experimentalismul” scriitorilor din Capitală, şi o perioadă de maturitate, când cenzurează literatura provincială, cu excesul ei de entuziasm şi patos, situându-se, probabil datorită experienţei acumulate, pe o poziţie contrară celei susţinute cu ani în urmă. Câştigând în echilibru şi luciditate, spiritul critic al lui <span class="CharOverride-2">C.</span> dobândeşte treptat rigoare şi disciplină. De altfel, el se străduie să-şi limpezească ideologia (secţiunea <span class="CharOverride-1">Probleme</span> din volumul <span class="CharOverride-1">Basoreliefuri</span>), pledând pentru o critică normativă, de orientare a scriitorului şi de formare a gustului public. Propunând o înţelegere a literaturii axată pe un aşa-zis „bun-simţ comun”, acceptă cu rezerve curentele şi manifestările moderniste, iar pe cele de avangardă le respinge vehement, negăsindu-le justificare estetică. A comentat inteligent şi aplicat scriitori şi opere din literatura română şi universală, lansându-se rareori în studii de anvergură, cum sunt cele despre Lucian Blaga sau despre Stendhal. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Carte de dragoste</span>, Braşov, 1935; <span class="CharOverride-1">Alexandru Călinescu, poet al tristeţii</span>, Călăraşi, 1937; <span class="CharOverride-1">Logodna</span>, Bucureşti, 1940; <span class="CharOverride-1">Poveste c-un pitic, doi oameni din Lună şi-o împărăţie</span> (în colaborare cu Virgil Chirnoagă), Bucureşti, 1940; <span class="CharOverride-1">Basoreliefuri</span>, îngr. şi pref. Gheorghe Perian, Cluj-Napoca, 1977. </p>
			<p class="Heuristica___m_RPR"><span class="CharOverride-2">Repere bibliografice: </span>Romulus Demetrescu,<span class="CharOverride-2"> </span><span class="CharOverride-1">„Carte de dragoste”</span>, PLI, 1935, 2–3; Octav Şuluţiu, <span class="CharOverride-1">„Carte de dragoste”</span>, FRZ, 1935, 4; Paul Popescu, <span class="CharOverride-1">Cazul Mihail Chirnoagă – Pimen Constantinescu</span>, „Orientări”, 1935, 6; Perpessicius,<span class="CharOverride-1"> Opere</span>,<span class="CharOverride-1"> </span>IX, <span class="CharOverride-1">369–372</span>; Vintilă Horia, <span class="CharOverride-1">„Logodna”</span>, MMN, 1940, 1–3; C. Fântâneru, <span class="CharOverride-1">„Logodna”</span>, UVR, 1940, 12; Călinescu,<span class="CharOverride-1"> Ist. lit.</span> (1941), <span class="CharOverride-1">883</span>,<span class="CharOverride-1"> Ist. lit.</span> (1982), <span class="CharOverride-1">969</span>;<span class="CharOverride-1"> </span>Melania Livadă, <span class="CharOverride-1">Valori metafizice</span>, „Saeculum”, 1944, 2; Al. I. Friduş, <span class="CharOverride-1">„Basoreliefuri”</span>, CRC, 1978, 20;<span class="CharOverride-1"> Scrisoare de la Virgil Chirnoagă</span>, ADLTR, C–67; <span class="CharOverride-1">Dicţ. scriit. rom.</span>,<span class="CharOverride-1"> </span>I, <span class="CharOverride-1">559–561</span>; Adina-Ştefania Ciurea, <span class="CharOverride-1">Corespondenţă Octav Şuluţiu–Mihail Chirnoagă</span>, RL, 2003, 38; Budău, <span class="CharOverride-1">Bacăul lit.</span>, <span class="CharOverride-1">278–280.</span> &#9;<span class="Semnatura">C.Bz.</span></p>
			<p class="Heuristica-PRIMUL"><span class="titlu-12">CHIRU-NANOV, Ion</span> (7.I.1882, Nanov, j. Teleor&#173;man – 22.VII.1917, Iaşi), prozator. Este fiul Ioanei și al lui Gheorghe Chiru, ţărani. A urmat şcoala primară în localitatea natală (a cărei denumire şi-o adaugă numelui de familie), iar gimnaziul la Alexandria. A făcut, se pare, liceul la Bucureşti, după care a fost institutor, corector la „Adevărul” şi la „Monitorul oficial” şi impiegat la Casa Şcoalelor. Între 1910 şi 1912 era „student” la Şcoala Superioară de Ştiinţe de Stat. În 1905 debutează cu o poezie în „Duminica” (unul din suplimentele „Adevărului”). Tot acolo va mai publica până în 1912, iscălind şi Ion Crângu, schiţe şi povestiri. Acelaşi tip de narațiuni, cărora le adaugă note de călătorie, cultivă colaborând la „Toamna”, „Ţara nouă”, „Noua revistă română”, „Convorbiri critice”, „Falanga”, „Convorbiri literare”, „Luceafărul”, „Ramuri”, „Ilustraţia”, „Flacăra”, „Arta”, „Noi pagini literare”, „Libertatea” (Craiova), „Doina”, „Scena”, „Dreptatea”, „Văpaia”, „Helios”, „Poezia”, „Făclia”, „Capitala”, „Cartea vremii”, „Cronica” ş.a. A scos împreună cu G.D. Mugur revista „În slujba adevărată” (1916). Doar o parte din textele publicate în presă este strânsă în volume, începând cu  <span class="CharOverride-1">Păcate vechi</span>, apărut în 1910. Devine membru al Societății Scriitorilor Români din 1911. Mobilizat, <span class="CharOverride-2">C.-N.</span> a făcut campania din 1916. Scrie, de asemenea, destul de frecvent, la „Viitorul ţării” şi „România”, dar, bolnav de tifos, moare curând în spital, la Iaşi. Mai târziu osemintele îi sunt mutate în cimitirul militar Ghencea din București. </p>
			<p class="Heuristica-BASE">Deşi la început se inspiră exclusiv din mediul rural, <span class="CharOverride-2">C.-N.</span> nu e încurajat de N. Iorga ori de G. Ibrăileanu, ci de M. Dragomirescu şi C. Rădulescu-Motru. Fără forţă de creaţie, fără darul reprezentării plastice, cu un stil neîngrijit, el apelează la teme bătătorite, cărora le dă cel mai adesea o turnură melodramatică. Un anume relief au în povestirile sale doar dialogurile dintre ţărani, notate cu fidelitate. Nici schiţele din viaţa funcţionarilor nu izbutesc să se detaşeze cât de cât, iar fragmentele dintr-un roman ce s-ar fi intitulat <span class="CharOverride-1">Fala Oprişenilor</span>, publicate între 1913 şi 1916, sunt neconcludente. Mai pe măsura posibilităţilor sale erau însemnările de călătorie incluse în două cărţi, <span class="CharOverride-1">Peste Dorna</span> (1912) şi <span class="CharOverride-1">Pe căile profeţilor (1916),</span> care au constituit o lectură atractivă şi instructivă la vremea apariţiei lor. Cea dintâi a fost, de altfel, distinsă cu Premiul Societăţii Scriitorilor Români, iar cealaltă cu Premiul „Năsturel-Herescu” al Academiei Române, imediat după război fiind reeditată, deşi cu puţin înainte autorul fusese acuzat de plagiat.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Păcate vechi</span>, Bucureşti, [1910]; <span class="CharOverride-1">Aşa i-a fost scris...</span>, Bucureşti, 1911; <span class="CharOverride-1">Peste Dorna</span>, Bucureşti, 1912; <span class="CharOverride-1">Ochiul dracului</span>, Bucureşti, 1914; <span class="CharOverride-1">Prăbuşirea tronurilor</span>, Bucureşti, 1914; <span class="CharOverride-1">Moara din Repezeanca</span>, Bucureşti, 1916; <span class="CharOverride-1">Pe căile profeţilor</span>, Bucureşti, 1916.</p>
			<p class="Heuristica___m_RPR"><span class="CharOverride-2">Repere bibliografice:</span> Leontin Iliescu, <span class="CharOverride-1">„Păcate vechi”</span>, NRR, 1919, 5; I.S.[Izabela Sadoveanu], <span class="CharOverride-1">„Păcate vechi”</span>, VR, 1910, 4;<span class="CharOverride-1"> </span>Pamfil Şeicaru, <span class="CharOverride-1">Un observator modest al vieţii</span>, „Steagul”, 1915, 43; N.I. Apostolescu, <span class="CharOverride-1">Însemnări literare</span>,<span class="CharOverride-1"> </span>„Steagul”, 1916, 162; Rebreanu <span class="CharOverride-1">Opere</span>,<span class="CharOverride-1"> </span>XVI, <span class="CharOverride-1">131–133</span>,<span class="CharOverride-1"> 137–139</span>;<span class="CharOverride-1"> </span>Barbu Delavrancea, <span class="CharOverride-1">Opere</span>, V, Bucureşti, 1969, <span class="CharOverride-1">547–552</span>; Alex. D. Marcu, <span class="CharOverride-1">Iarăşi chestiunea plagiatului – Ion Chiru-Nanov, „Pe căile profeţilor”</span>, SBR, 1920, 38; Lovinescu, <span class="CharOverride-1">Scrieri</span>, V, <span class="CharOverride-1">134–135</span>; Predescu, <span class="CharOverride-1">Encicl.</span>, <span class="CharOverride-1">190</span>;<span class="CharOverride-1"> </span>Călinescu, <span class="CharOverride-1">Ist. lit. </span>(1941), <span class="CharOverride-1">565, Ist. lit. </span>(1982), <span class="CharOverride-1">637</span>; Ciopraga, <span class="CharOverride-1">Lit.rom.</span>, <span class="CharOverride-1">592</span>; Cristea, <span class="CharOverride-1">Teleorman</span>,<span class="CharOverride-1"> 104–106.</span> &#9;<span class="Semnatura">V.D.</span></p>
			<p class="Heuristica-PRIMUL"><span class="titlu-12">CHIŞU, Lucian </span>(21.III.1952, Constanţa), critic şi istoric literar. Este fiul Mariei Chișu (n. Duminică), funcţionară, şi al lui Tarfin B. Chişu, colonel. Îşi face studiile liceale la Brăila (1968–1972) şi pe cele superioare la Facultatea de Filologie, secţia română–latină, a Universităţii „Al. I. Cuza” din Iaşi (1972–1976). Este, succesiv, secretar de redacţie al revistei studenţeşti „Alma <span class="CharOverride-4">m</span>ater” (1972), redactor şi ulterior secretar de redacţie la „Opinia studenţească”, profesor la Azuga (1976–1977) şi Gheorghieni (1977–1980), muzeograf la Muzeul Brăilei (1980–1989), muzeograf şi apoi cercetător ştiinţific (1990–1996) la Muzeul Literaturii Române, profesor (din 1996) la Universitatea „Spiru Haret” din Bucureşti şi la Facultatea de Teologie–Litere a Universităţii Valahia din Târgovişte, apoi cercetător la Institutul de Istorie și Teorie Literară „G. Călinescu” din București, coordonator editorial la revista „Caiete critice”. Începând cu anul 2009 este director-general al Muzeului Național al Literaturii Române din București. Îşi ia doctoratul în filologie cu teza <span class="CharOverride-1">Activitatea lingvistică a lui D. Caracostea</span>. Debutează în 1972 cu versuri în „România literară” şi cu critică literară în „Alma Mater”. Mai colaborează la „Convorbiri literare”, „Argeș”, „Tomis”, „Tribuna”, „Contemporanul”, „Dacia literară”, „Istros”, „Dunărea”, „Fețele culturii”, „Literatorul”, „Luceafărul”, „Manuscriptum”, „Noua revistă română”, „Paralela 45”, „Revista de istorie şi teorie literară”, „Viaţa românească” „Cultura” ş.a.</p>
			<p class="Heuristica-BASE"><span class="CharOverride-2">C.</span> semnează două monografii cu intenţia declarată de a restitui imaginea reală a unor personalităţi structural deosebite. Prima, <span class="CharOverride-1">Mihu Dragomir. Meta&#173;morfozele creaţiei </span>(2000), respinge percepţia critică alimentată de cărţile conformiste ale autorului şi procedează la o altă abordare, după criteriul biobibliografic, care ar oferi „un tablou al dispunerii creaţiei mai adecvat şi mai util din perspectiva conturării profilului poetic”. Examenul critic surprinde coerenţa unei lirici bogate, cu acumulările, viziunea unitară şi modernitatea ei. Accentul principal este pus pe cercetarea ineditelor. Versurile din volumele <span class="CharOverride-1">Dor</span>, <span class="CharOverride-1">Minutar peste netimp</span>, <span class="CharOverride-1">Noapte calmă</span> şi <span class="CharOverride-1">Sărbătorile poetului</span> sunt racordate la scrierile din prima fază a activității poetului, situată în deceniul al patrulea din secolul trecut. Cu o intuiţie critică fină, <span class="CharOverride-2">C.</span> descoperă chiar şi în scrierile marcate de realismul socialist oaze de poezie autentică, versuri patriotice neafectate de poncifele epocii. A doua carte, <span class="CharOverride-1">Prejudecata Caracostea</span> (2002), are în vedere prioritar gândirea lingvistică a lui D. Caracostea, teoria limbajului prezentă în întreaga sa operă. Convins că în ceea ce s-a scris despre autorul <span class="CharOverride-1">Expresivităţii limbii române </span>componenta lingvistică „se află în continuare într-un con de umbră”, exegetul caută explicaţiile acestei situaţii: una ar fi aceea că după 1913 învăţatul a părăsit cercetările în domeniu, devenind adeptul şcolii idealiste. Subliniind faptul că studiile lui Caracostea au prefigurat domeniul stilisticii şi al poeticii, <span class="CharOverride-2">C.</span> pune în evidenţă concepţia originală a acestuia, întemeiată pe „studiul fenomenelor limbajului, al literaturii populare şi al celei culte, cu instrumentele performante ale lingvisticii”. Asociindu-se altor opinii, el susţine că lucrările lui Caracostea (axate pe analize fonetice, sintactice şi lexicale) atestă o viziune modernă şi îl recomandă ca precursor al cercetării semiotice, al cercetării stilistice şi poetice româneşti, al filosofiei limbajului. În <span class="CharOverride-1">Accente</span> (2003) <span class="CharOverride-2">C.</span> se arată interesat de fenomenul literar postdecembrist, încercând să surprindă liniile de forță ale evoluției literare prin aparițiile editoriale din ultimul deceniu al secolului trecut. Scriitorii și cărțile analizate urmează un criteriu generaționist, de la cei mai vârstnici (Petre Țuțea, Arșavir Acterian, Mircea Vulcănescu, Bazil Gruia) la reprezentanții generației ’60, privindu-i pe Dumitru Micu, Eugen Simion,Valeriu Cristea, Fănuș Neagu, Ion Băieșu, D.R. Popescu, Marin Sorescu, Gheorghe Tomozei, Grigore Hagiu, Dan Laurențiu, dar și la autori optezeciști: Andrei Grigor, Adrian Dinu Rachieru, Nicolae Iliescu, Bogdan Ghiu, Mircea Cavadia, Emil Mladin. <span class="CharOverride-1">Nouăzeci și nouă de cărți</span> (2003) este, în accepția autorului, un repertoar de volume „primite la redacție”, ceea ce îl îndreptățește să afirme că ele reflectă într-un anume sens dinamica vieții literare. Scopul acestei cărți a fost realizarea unei fotografii de grup, unii făcând parte, iar alții așteptând să intre în ceea ce criticul numește albumul de familie al literaturii române. <span class="CharOverride-1">Raftul cu amintiri</span> (2004) este un fals volum de memorialistică. <span class="CharOverride-2">C.</span> constată că, odată cu revoluția digitală, prin pătrunderea tehnologiilor multimedia și prin participarea masivă și extrem de nediferențiată la fenomenul cunoașterii, mitul scriitorului, al cărții și bibliotecii sunt supuse unei inexorabile presiuni care mută privirea dinspre trecut către viitor. Într-un prim capitol de antropologie culturală se problematizează existența unui nou concept, „cultura cu înlocuitori”, prezentându-se avantajele și mai ales dezordinea lingvistică produsă de ascensiunea scrierii în format electronic. Un alt capitol conține evocări ale unor mari cărturari sau scriitori și panoramări ale bibliotecilor acestora: Perpessicius, Marin Sorescu, G. Ivănescu, Eugeniu Coșeriu. O secvență finală conține eseuri despre Gib I. Mihăescu, Păstorel Teodoreanu, Tudor Mușatescu, Zaharia Stancu și Virgil Mazilescu. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Năluca</span> (în colaborare cu Fănuş Neagu şi Dan Micu), Bucureşti, 1996; <span class="CharOverride-1">Mihu Dragomir. Metamorfozele creaţiei</span>, Bucureşti, 2000; <span class="CharOverride-1">Introducere în mass-media</span>, Bucureşti, 2001; <span class="CharOverride-1">Prejudecata Caracostea</span>, Bucureşti, 2002; <span class="CharOverride-1">Accente</span>, Bucureşti, 2003; <span class="CharOverride-1">Nouăzeci și nouă de cărți</span>, Craiova; 2003; <span class="CharOverride-1">Raftul cu amintiri</span>, București, 2004; <span class="CharOverride-1">Limbajul jurnalistic</span>, București, 2008; <span class="CharOverride-1">Managementul instituțiilor de presă</span>, București, 2012. <span class="CharOverride-2">Ediţii, antologii:</span> Veronica Micle, <span class="CharOverride-1">Poezii şi corespondenţă</span>, introd. edit., Galaţi, 1992; <span class="CharOverride-1">Eminescu în corespondenţă, </span>I–V, Bucureşti, 1997–2001 (în colaborare cu D. Vatamaniuc); <span class="CharOverride-1">Literatură şi totalitarism</span>, București, 2008 (în colaborare cu Laurențiu Hanganu); (<span class="CharOverride-1">Alte</span>) <span class="CharOverride-1">noi rotonde 13</span>, III–VI, pref. edit., Bucureşti, 2005–2009.</p>
			<p class="Heuristica___m_RPR"><span class="CharOverride-2">Repere bibliografice: </span>Nicolae Georgescu, <span class="CharOverride-1">Un scriitor regăsit</span>, LCF, 1985; Al. Piru, <span class="CharOverride-1">Eminescu azi</span>, București, 1993, <span class="CharOverride-1">170</span>; Grigor, <span class="CharOverride-1">Moromete</span>, <span class="CharOverride-1">113–117</span>; Teodor Vârgolici, [<span class="CharOverride-1">Lucian Chișu</span>], ALA, 2002, 590, 636, 2003, 654; Radu Voinescu, <span class="CharOverride-1">Printre primejdiile criticii</span>, Bucureşti, 2004, <span class="CharOverride-1">167–170</span>; Nicolae Georgescu, <span class="CharOverride-1">Eminescu</span>, Bucureşti, 2004, <span class="CharOverride-1">35–36</span>; Răzvan Voncu, <span class="CharOverride-1">Eseuri critice</span>, București, 2005, <span class="CharOverride-1">103–110</span>; Constantin Cubleşan, <span class="CharOverride-1">Pasiunea lecturii</span>, Cluj–Napoca, 2008, <span class="CharOverride-1">75–78</span>. &#9;<span class="Semnatura">I.D.</span></p>
			<p class="Heuristica-PRIMUL"><span class="titlu-12">CHITIC, Paul Cornel</span> (17.III.1944, Bucureşti – 8.VII.2007, Bucureşti), dramaturg, teatrolog. Este fiul Cristianei Chitic (n. Georgescu) şi al lui Vasile Chitic, funcţionari. A absolvit Liceul de Arte Plastice din Bucureşti (1962), a urmat tot aici cursu&#173;rile Facultăţii de Filosofie, fiind licenţiat în 1970. A funcţionat ca secretar de redacţie la „Revista muzeelor şi monumentelor” (1976–1980) şi ca redactor la revista „Teatrul” (1980–1990). Angajat în lupta electorală, editează, în prima parte a anului 1990, ziarul politic „Mesager”, candidând apoi pentru un loc în Camera Deputaţilor. După o întrerupere de cinci ani, revine în publicistică. În 1993–1994 a realizat emisiuni culturale la postul de Televiziune SOTI, iar în 1995–1996 a fost secretar literar la Teatrul Odeon din Bucureşti. Debutează cu o piesă de teatru în revista „Amfiteatru” (1966), unde va publica ulterior şi proză scurtă. În 1967 i se reprezintă la Timişoara, de către o trupă studenţească, <span class="CharOverride-1">Restaurarea hainelor Sfântului Augustin</span>. A mai colaborat cu piese de teatru, cronici dramatice şi eseuri de sociologie a culturii la „Arta”, „Contemporanul”, „Tribuna”, „Argeş”, „Vatra”, „Româ&#173;nia literară”, „Orizont”, „Cronica” ș.a.</p>
			<p class="Heuristica-BASE">Piesele de teatru ale lui <span class="CharOverride-2">C.</span>, unele încă nepublicate, au fost puţin jucate; ele sunt, de cele mai multe ori, expresia unei poetici a protestului şi manifestă un gust accentuat pentru problematica de ordin social, atunci când nu se vor, de-a dreptul, pledoarii pentru ceea ce în epocă se numea spiritul revoluţionar internaţionalist. Cariera scenică a acestui tip de texte începe cu reprezentarea, în 1969, a unei piese axate pe figura domnitorului Vlad Ţepeş şi care explorează raportul dintre intenţiile generoase şi mijloacele barbare ale acţiunilor politice – <span class="CharOverride-1">Cronica personală a lui Laonic</span>, reluată în 1977 sub titlul <span class="CharOverride-1">Întors din singurătate</span>. În 1970 îi apare volumul <span class="CharOverride-1">Teatru</span>, pentru care i se decernează <span class="CharOverride-4">p</span>remiul Asociaţiei Scriitorilor din Bucureşti. Alături de piesele deja reprezentate, sunt incluse aici <span class="CharOverride-1">Bunicul</span>,<span class="CharOverride-1"> Artre cu litere de platină</span>, satiră, în manieră ionesciană, a gândirii dogmatice şi a cultului personalităţii, distinsă cu <span class="CharOverride-4">p</span>remiul revistei „Amfiteatru”, şi <span class="CharOverride-1">Panta rhei</span>, scenariu de pantomimă. Publicată în revista „Teatrul”, piesa <span class="CharOverride-1">Schimbarea la faţă</span> este o frescă expresionistă, cu ecouri brechtiene, a revoluţiei proletare într-o ţară din America Latină, iar <span class="CharOverride-1">Mârâiala</span>, reprezentată în 1981 şi publicată în 1982, o viziune polemică asupra conformismului şi laşităţii din contemporaneitatea imediată, ambele încadrându-se în formula, originală pe teren românesc, a „teatrului agitatoric” (Constantin Cubleşan). Atenţia criticii a fost atrasă în special de calităţile stilistice ale altei piese dintr-o culegere publicată în 1982, <span class="CharOverride-1">Europa, aport–viu sau mort</span>, comedie politică, dar şi meditaţie asupra sensurilor istoriei şi asupra dialecticii dintre spiritul revoluţionar, întrupat de N. Bălcescu, şi mentalitatea reacţionară (piesa a beneficiat, în 1984, de o traducere în limba polonă, datorată Danutei Bieńkowska). Implicarea politicului în istorie este şi tema piesei <span class="CharOverride-1">Suntem şi rămânem împreună</span>, o incursiune în trecutul mişcării socialiste româneşti. Pentru volumul de eseuri <span class="CharOverride-1">Teatrul obiectelor</span> (1982), amplă analiză a mijloacelor scenice – decor, mişcare, costume – utilizate în teatrul românesc de după 1960, autorului i s-a decernat un premiu al Uniunii Scriitorilor.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Teatru</span>, Bucureşti, 1970; <span class="CharOverride-1">Mârâiala</span>, Bucureşti, 1982; <span class="CharOverride-1">Teatrul obiectelor</span>, Iaşi, 1982.</p>
			<p class="Heuristica___m_RPR"><span class="CharOverride-2">Repere bibliografice: </span>Iorgulescu, <span class="CharOverride-1">Critică</span>,<span class="CharOverride-1"> 172–174</span>; Diaconescu, <span class="CharOverride-1">Dramaturgi</span>,<span class="CharOverride-1"> 292–294</span>; Cubleşan, <span class="CharOverride-1">Civic–etic</span>,<span class="CharOverride-1"> 176–180</span>; Ghiţulescu, <span class="CharOverride-1">O panoramă</span>, <span class="CharOverride-1">257–263</span>;<span class="CharOverride-1"> Dicţ. scriit. rom.</span>, I, <span class="CharOverride-1">561–562</span>; <span class="CharOverride-1">Paul Cornel Chitic</span>, DRI, I, <span class="CharOverride-1">281–287</span>; Mihai Vasiliu, <span class="CharOverride-1">Istoria teatrului românesc</span>, Bucureşti, 1995, <span class="CharOverride-1">115</span>; Micu, <span class="CharOverride-1">Ist. lit.</span>, <span class="CharOverride-1">694–695</span>; Ghiţulescu, <span class="CharOverride-1">Istoria</span>,<span class="CharOverride-1"> 418–421</span>; Popa, <span class="CharOverride-1">Ist. lit.</span>, II, <span class="CharOverride-1">882.</span> &#9;<span class="Semnatura">C.Pp.</span></p>
			<div class="_idGenObjectLayout-1">
				<div id="_idContainer006">
					<div id="_idContainer004" class="Basic-Text-Frame">
						<p class="Titlu-mic-DATE"><span class="titlu-12">CHIŢIMIA, I.C. <br />[Ion C.] </span> </p>
						<p class="Titlu-mic-DATE">(22.V.1908, Albuleşti, j. Mehedinţi – 19.II.1996, Bucureşti), istoric literar, folclorist, slavist. </p>
					</div>
					<div id="_idContainer005" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="04_DGLR_C_314-433_chiper_cititi-web-resources/image/Chitimia_I_C.png" alt="" />
					</div>
				</div>
			</div>
			<p class="Heuristica-PRIMUL">Este fiul Mariei (n. Popescu) şi al lui Constantin Chiţimia, ţărani. Urmează şcoala primară în satul natal (1915–1920), Liceul „Traian” din Turnu Severin (1922–1930) şi Facultatea de Litere şi Filosofie a Universităţii din Bucureşti (1930–1934), specializându-se în literatura română veche sub îndrumarea lui N. Cartojan; îşi ia licenţa cu lucrarea <span class="CharOverride-1">Cronicile slavo-române în secolul al XVI-lea</span>. Din 1932 este bibliotecar la Seminarul de istoria literaturii române vechi al Facultăţii, până când obţine prin concurs o bursă la Varșovia, unde îşi continuă studiile (1934–1938). Teza de doctorat, <span class="CharOverride-1">Cronica lui Grigore Ureche</span>, o susţine în 1940. Îşi începe cariera universitară la Bucureşti, la Catedra de literatură veche (1944–1949), continuând-o la secţia de slavistică, unde predă limbile polonă și ucraineană (lector între 1950–1960, conferențiar între 1961 și 1966, profesor din 1967 și șef de catedră din 1970) până în 1973, când rămâne profesor consultant. În acelaşi timp lucrează şi la Institutul de Istorie Literară şi Folclor (devenit Institutul de Istorie şi Teorie Literară „G. Călinescu”), de la înfiinţarea acestuia, îndeplinind diverse funcţii, de la secretar ştiinţific (1949) până la şef de secţie (1953), fiind, alături de Al. Dima, şi coordonator al dicţionarului cronologic <span class="CharOverride-1">Literatura română</span> (1979). Membru al mai multor asociaţii şi societăţi ştiinţifice din ţară şi străinătate, a colaborat la numeroase publicații, printre care „Dacoromania”, „Preocupări literare”, „Revista istorică”, „Studii de literatură universală și comparată”, „Studii şi cercetări de istorie literară şi folclor” (mai târziu, „Revista de istorie şi teorie literară”), „Cercetări folclorice”, „Romanoslavica”, „Buletinul Societăţii de Ştiinţe Filologice”, „Pamietnik literacki” (Varșovia), „Rocznik literacki” (Cracovia), „Slavia” (Praga), „România literară” ş.a., din conducerea unora făcând parte. I s-au conferit Medalia Muncii (1964), Medalia 25 de ani de la Proclamarea Republicii (1972) şi Ordinul Polonia Restituta în grad de Cavaler (1970) şi de Ofiţer (1974).</p>
			<p class="Heuristica-BASE">Publicate de-a lungul anilor în diverse reviste de specialitate, cele mai importante studii de literatură română veche ale lui <span class="CharOverride-2">C.</span> au fost adunate relativ târziu într-un volum impunător – <span class="CharOverride-1">Probleme de bază ale literaturii române vechi</span> (1972). Mai greu identificabilă în lucrările apărute separat, ideea diriguitoare, ce exprimă limpede concepţia şi finalitatea spre care tind toate compartimentele cărţii, este aceea că literatura veche, constituind baza din care creşte epoca modernă, fixează trăsăturile proprii matricei autohtone care, transmisibile la rândul lor prin mijlocirea procesului educaţional, influenţează specificul creaţiei contemporane. Arcuirea unor punţi de legătură între actualitate şi străvechime, pentru a defini mai profund fizionomia fenomenului artistic de azi, liniile lui complexe de evoluţie, reprezintă perspectiva din care vor fi apreciate idei, opere şi personalităţi ale culturii româneşti din epoca veche. Pledoariile, excelând prin precizia şi laconismul unui spirit eminamente clasic, bazate pe o informaţie impresionantă, afirmă existenţa unui umanism de limbă slavonă la noi şi în sud-estul european, restabilesc adevărul despre imaginea şi meritele lui Ştefan cel Mare şi susţin paternitatea lui Neagoe în cazul <span class="CharOverride-1">Învăţăturilor lui Neagoe Basarab către fiul său Theodosie.</span> Sumarul, evidenţiind natura şi multitudinea problemelor abordate, se întregeşte cu expunerile despre cronicarii moldoveni şi cu studiile privitoare la cărţile populare. Cercetările despre literatura română veche, la care se adaugă antologiile <span class="CharOverride-1">Cărţile populare în literatura românească</span> (I–II, 1963, în colaborare cu Dan Simonescu), și <span class="CharOverride-1">Crestomație de literatură română veche </span>(I–II, 1984–1989, în colaborare cu Stela Toma), dar şi coordonarea reeditării, în 1988, a <span class="CharOverride-1">Bibliei de la Bucureşti</span> atestă un erudit care mânuieşte cu pricepere şi rigoare universitar-pozitivistă instrumentele de lucru şi materia supusă exegezei prin prisma unei concepţii bine structurate. Interesul pentru literatura română veche se întrepătrunde organic cu preocupările pentru creaţia populară, cercetările fiind reunite în <span class="CharOverride-1">Folclorişti şi folcloristică românească</span> (1968), volum distins cu Premiul „B.P. Hasdeu” al Academiei RSR. Concentrându-şi atenţia asupra principalelor direcţii în folcloristica din a doua jumătate a secolului al XIX-lea, <span class="CharOverride-2">C.</span> insistă mai ales asupra şcolii lui B.P. Hasdeu. Pornind de la convingerea că o istorie a folcloristicii nu poate fi scrisă fără cunoaşterea adâncită a personalităţilor care au investit eforturi în acest domeniu, autorul procedează în maniera lui Benedetto Croce şi cercetează aportul unor specialişti studiaţi nu îndeajuns (B.P. Hasdeu, Moses Gaster), insuficient apreciaţi (Teodor T. Burada, S. Fl. Marian, Gr. G. Tocilescu) ori de-a dreptul uitaţi (A. Lambrior, George I. Pitiş, D. Stăncescu). Cunoaşterea fenomenului folcloric direct la sursă, evidenţierea unor contribuţii neglijate ori insuficient aprofundate din perspectivă contemporană, caracterul ştiinţific subliniat şi de subsolurile bibliografice etc. certifică temeinicia investigaţiei. Explorarea folclorului se va îmbogăţi metodologic cu posibilităţile oferite de comparatism. Astfel, asociaţiile, apropierile istorice şi filologice, periferice în alte volume, se vor asambla în <span class="CharOverride-1">Folclorul românesc în perspectivă comparată </span>(1971), care va fixa metoda precumpănitoare a exegezelor în funcţie şi de intenţia urmărită: stabilirea individualităţii folclorului românesc prin comparaţie cu folclorul altor popoare europene. Primul compartiment are rosturi mai degrabă introductive, stabilind câteva repere teoretice: datare şi periodizare, clasificare şi definiţie etc., care pledează pentru folosirea metodei filologice în studiile folcloristice. Al doilea este alcătuit din studii despre aproape toate speciile literaturii populare – balada, bocetul, basmul, povestea, proverbele, ghicitorile şi cântecele pentru copii –, absenţa liricii explicându-se prin însuşirile ei mai apăsat individuale, mai greu de definit cu ajutorul comparaţiilor. Caracterele distinctive ale spiritualităţii rurale româneşti sunt scoase în relief cu pregnanţă în aceste vaste tablouri comparatiste, istorice şi geografice. Stăruind preferenţial asupra realizărilor artistice, <span class="CharOverride-2">C.</span> delimitează fondul şi expresia proprii zonei româneşti în contextul european. Partea a treia cuprinde, pe lângă o pertinentă istorie a folcloristicii polone, consideraţii mai generale despre stadiul şi perspectivele studierii literaturii populare româneşti. Profilul omului de ştiinţă se rotunjeşte cu lucrările din domeniul polonisticii, cele mai însemnate fiind cuprinse în volumul <span class="CharOverride-1">Literackie studia i szkice rumunistyczno–polonistyczne</span> (1983). Cartea este întocmită din trei secţiuni, întrepătrunse în funcţie de scopurile integratoare ale autorului: analiza relaţiilor culturale româno–polone cu însemnătate marcantă în istoria celor două popoare, ecourile valorilor naţionale ale literaturii poloneze în România şi momente esenţiale ale culturii populare de la noi. Cele trei serii de probleme sunt mai totdeauna abordate din unghi comparatist. Personalitatea specialistului consacrat de lucrări remarcabile este dublată atât de însuşirile profesorului, care au generat un adevărat cult printre elevii săi, cât şi ale omului de o rară modestie şi de o generozitate întemeiată pe inepuizabile energii afective.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Cronica lui Ştefan cel Mare. Versiunea germană a lui Schedel</span>, Bucureşti, 1939; ed. 2, Bucureşti, 1942; <span class="CharOverride-1">Folclorişti şi folcloristică românească</span>,<span class="CharOverride-1"> </span>Bucureşti, 1968; <span class="CharOverride-1">Folclorul românesc în perspectivă comparată</span>, Bucureşti, 1971; <span class="CharOverride-1">Probleme de bază ale literaturii române vechi</span>, Bucureşti, 1972; <span class="CharOverride-1">Literackie studia i szkice rumunistyczno–polonistyczne</span>, Varşovia, 1983; <span class="CharOverride-1">Scrieri alese</span>,<span class="CharOverride-1"> </span>îngr. şi pref. Mihai Mitu, Bucureşti, 2008; <span class="CharOverride-1">Studii şi articole de folclor şi folcloristică</span>, îngr. Iordan Datcu şi Isidor Chicet, pref. Iordan Datcu, Drobeta-Turnu Severin, 2010. <span class="CharOverride-2">Ediţii, antologii:</span> B.P. Hasdeu, <span class="CharOverride-1">Ion Vodă cel Cumplit</span>, pref. edit., Craiova, 1942; <span class="CharOverride-1">Antologie de literatură populară</span>, I–III, pref. G. Călinescu, Bucureşti, 1953–1973; <span class="CharOverride-1">Cărţile populare în literatura românească</span>, I–II, introd. edit., Bucureşti, 1963 (în colaborare cu Dan Simonescu); Teodor T. Burada,<span class="CharOverride-1"> Istoria teatrului în Moldova</span>, pref. edit., Bucureşti, 1975; <span class="CharOverride-1">Crestomaţie de literatură română veche</span>, I–II, pref. Zoe Dumitrescu-Buşulenga, Cluj-Napoca, 1984–1989 (în colaborare cu Stela Toma); <span class="CharOverride-1">Biblia adecă Dumnezeiasca Scriptură a Vechiului şi Noului Testament</span>, Bucureşti, 1988 (în colaborare).</p>
			<p class="Heuristica___m_RPR"><span class="CharOverride-2">Repere bibliografice: </span>N. Iorga, <span class="CharOverride-1">„Cronica lui Ştefan cel Mare”</span>, RI, 1940, 1–3; Şt. Pascu, <span class="CharOverride-1">I.C. Chiţimia</span>, DR, 1948; Mircea Anghelescu, <span class="CharOverride-1">„Probleme de bază ale literaturii române</span> <span class="CharOverride-1">vechi”</span>, RL, 1972, 15; Bârlea, <span class="CharOverride-1">Ist. folc</span>., <span class="CharOverride-1">570−571</span>,<span class="CharOverride-1"> passim</span>; Stancu Ilin, <span class="CharOverride-1">I.C. Chiţimia</span>, CREL, 1976, 1; Mihai Mitu, <span class="CharOverride-1">Un om de carte</span>, LCF, 1983, 20; Nicolae Mareş, <span class="CharOverride-1">Un compendiu</span> <span class="CharOverride-1">de cultură românească</span>, RL, 1984, 5; <span class="CharOverride-1">Dicţ. scriit. rom</span>., I, <span class="CharOverride-1">562–564</span>; Cătălina Velculescu, <span class="CharOverride-1">Profesorul I.C. Chiţimia. In</span> <span class="CharOverride-1">memoriam</span>, RITL, 1996, 1–4; Velea, <span class="CharOverride-1">Universalişti</span>, <span class="CharOverride-1">72–83</span>; Datcu, <span class="CharOverride-1">Dicţ. etnolog</span>., <span class="CharOverride-1">224–226</span>; Datcu, <span class="CharOverride-1">Pagini</span>, <span class="CharOverride-1">45–49. &#9;</span><span class="Semnatura">S.V.</span></p>
			<p class="Heuristica-PRIMUL"><span class="titlu-12">CHIŢIMIA, Silvia</span> (3.V.1949, Bucureşti), poetă, etnolog. Este fiica Elenei (n. Guleava) şi a lui Victor Costin, economist.<span class="CharOverride-2"> </span>A absolvit în 1972 Facultatea de Chimie a Universităţii din Bucureşti, după care a lucrat în calitate de cercetător la Institutul „Daniel Danielopolu” din Bucureşti (1974–1991). În 1980 efectuează un stagiu de specializare la Institutul de Studii Orientale din Roma, sub conducerea lui Giuseppe Tucci. Din 1991 este cercetător ştiinţific la Institutul de Etnografie şi Folclor „Constantin Brăiloiu”. Şi-a luat doctoratul în etnologie şi antropologie culturală în 1998 cu teza <span class="CharOverride-1">Simboluri hermetice în cultura tradiţională românească</span>. Debutează în „Revista de etnografie şi folclor” (1979) cu studiul <span class="CharOverride-1">Balada „Şarpele” în elementele ei străvechi de cultură românească. </span>În acelaşi an debutează şi în poezie cu volumul <span class="CharOverride-1">Circuitul viselor în natură</span>. După 1989 i-au apărut mai multe studii de mitologie în culegeri de peste hotare, prilejuite îndeobşte de participarea la colocvii și simpozioane ţinute la Lyon, Paris, Cerisy-la-Salle, Mons, Roma ş.a.</p>
			<p class="Heuristica-BASE">Poezia <span class="CharOverride-1">Circuitul viselor în natură</span>, care dă şi titlul primei cărţi publicate de <span class="CharOverride-2">C.</span>, sau <span class="CharOverride-1">Fizica stării lucide</span> amintesc de retortele ştiinţelor exacte. Volumul este însă o alchimie a sentimentelor dozate în aşa fel, încât cuvintele să nu-şi dezvăluie în întregime înţelesurile, ele urmând a fi descifrate de fantezia cititorilor (<span class="CharOverride-1">Scribii cu gâtul de lebădă, Linişte</span>). Un titlu (<span class="CharOverride-1">Libertatea de a trage cu praştia</span>) aminteşte de poezia lui Geo Dumitrescu, iar câteva balade sunt scrise în manieră folk (<span class="CharOverride-1">Aleluia!,</span> <span class="CharOverride-1">Cântec</span>). Aceeaşi tehnică a corespondenţelor este folosită şi în stanţele apărute în reviste („România literară”, „Cronica” ş.a.) sau în versurile pentru copii. Dintre numeroasele studii publicate în volume colective editate în străinătate, semnificative pentru aria preocupărilor legate de mituri şi simbolurile hermetice şi pentru tipul de abordare a tematicii sunt <span class="CharOverride-1">Les Traces de l’occulte dans le folklore roumain </span>(1994), <span class="CharOverride-1">The New Religious Landcsape in Romania </span>(1995), <span class="CharOverride-1">Traces de Graal dans le folklore roumain </span>(1996), <span class="CharOverride-1">Les Balais du Paradis. Symboles chrétiens</span> <span class="CharOverride-1">dans les chants roumains de Noël</span> (2002), <span class="CharOverride-1">L’ Alchimie dans les Carpates </span>(2006) ş.a. Cât despre cele apărute în ţară, sunt de reţinut <span class="CharOverride-1">Viziunea Mandalei în poezia lui Eminescu</span> („Studii de literatură universală”, 1980) ori cele dedicate <span class="CharOverride-1">Mioriţei</span>:<span class="CharOverride-1"> Bunul păstor mioritic şi creştinismul primelor secole</span> („Datina”, 2003; în revista constănţeană îi apar şi alte contribuţii de folclor şi etnologie), articolele din „Memoria etnologică” şi alte interpretări incluse în paginile unor volume colective, precum <span class="CharOverride-1">Imagini şi permanenţe în etnologia românească </span>(1992), <span class="CharOverride-1">Etnologica </span>(2002), <span class="CharOverride-1">Spectrografia spiritualităţii româneşti tradiţionale </span>(2003), <span class="CharOverride-1">Oriens </span>(2006), <span class="CharOverride-1">Experimentul Focşani</span> (2007) ş.a.<span class="CharOverride-1"> </span></p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Circuitul viselor în natură</span>, Bucureşti, 1979; <span class="CharOverride-1">Albiniţa sau fetiţa care zbura deasupra oraşului</span>, Bucureşti, 1983; <span class="CharOverride-1">Magazinul fermecat</span>, Bucureşti, 1988. <span class="CharOverride-2">Ediţii:</span> Jean Biès, <span class="CharOverride-1">Iluminări pentru vremurile de pe urmă</span>, tr. Mihail Albin Popescu, Bucureşti, 2001.</p>
			<p class="Heuristica___m_RPR"><span class="CharOverride-2">Repere bibliografice:</span> Eugen Simion, <span class="CharOverride-1">Doi poeţi</span>,<span class="CharOverride-1"> </span>RL, 1979, 45; Dan Alexandru Condeescu, FLC, 1980, 1; Piru, <span class="CharOverride-1">Debuturi</span>,<span class="CharOverride-1"> 168–170</span>; Francis Edeline, <span class="CharOverride-1">Nouvelles de Roumanie</span>, „Le Journal des poètes”, 1982, 6–7; Iuliu Raţiu, <span class="CharOverride-1">O istorie a literaturii pentru copii şi adolescenţi</span>, Bucureşti, 2003, <span class="CharOverride-1">285</span>; Datcu, <span class="CharOverride-1">Dicţ. etnolog.</span>, <span class="CharOverride-1">226</span>. &#9;<span class="Semnatura">S.I.</span></p>
			<p class="Heuristica-PRIMUL"><span class="titlu-12">CHIVA, Ionuț</span> (24.IX.1978, București), prozator, poet, traducător. Este fiul Florianei Chiva (n. Burcea), bibliotecară, și al lui Vasile Chiva, tipograf. A urmat Facultatea de Litere a Universității din București (2000–2004). A lucrat la revista „Prezent” și la „România liberă”, fiind apoi corector la Curtea de Justiție a Uniunii Europene. A debutat la revista „Vatra” în 2000. A mai colaborat la „Fracturi”, „Echinox”, „România literară”, „Ziua literară”, „Paradigma”, „Luceafărul”, „Ziarul de duminică” ș.a.</p>
			<p class="Heuristica-BASE">Romanul cu care a debutat <span class="CharOverride-2">C.</span>, intitulat provocator <span class="CharOverride-1">69</span> (2004), ilustrează aproape manifest posibilitățile fracturismului douămiist în proză. De altfel, încă din 2001 autorul derivase din <span class="CharOverride-1">Manifestul fracturist</span> al lui Marius Ianuș și Dumitru Crudu un text intitulat <span class="CharOverride-1">Fracturismul în proză</span>, publicat în „Vatra”, în care își declara credinţa în „sinceritatea scrierii” și în „scrisul exorcist: să nu scrii pentru că vrei sau pentru că îţi place, ci pentru că trebuie, dă afară”. Aceste trăsături, deși formulate ca atare, pot părea naive, apar în <span class="CharOverride-1">69</span> cu o ostentație polemic-anarhistă în raport cu tradiția romanului românesc. Printre referințele lui <span class="CharOverride-2">C.</span> se numără prozatori agresivi la adresa tabieturilor literare burgheze, precum William Burroughs (Mircea Martin își intitulează prefața <span class="CharOverride-1">Micul Burroughs?</span>) sau Michel Houellebecq. Cartea urmărește deambulările nihiliste a trei liceeni care trăiesc din tot soiul de expediente, iau parte la experiențe narcotico-sexuale, încearcă să intre în industria subterană a filmelor <span class="CharOverride-1">snuff</span> și sfârșesc în închisoare, ospiciu sau sinucidere. Nivelul livresc al senzaționalismului <span class="CharOverride-1">grunge</span> este dublat însă de un realism dur, melancolic și insinuant, care surprinde viața urbană, precum și de o conștiință metaliterară reflexivă și (auto)destructurantă. Marca lui <span class="CharOverride-2">C.</span>, manifestată ulterior și în povestiri publicate în reviste, stă în alternanța sau chiar în fuziunea dintre virtuozitatea tehnică-stilistică și stenahoria care își subminează propriul efort; propozițiile cad adesea la jumătatea distanței dintre inteligibil și eliptic, asemenea scrierii abreviate de pe platformele sociale, doar că transformată în artă. Deși austeră cantitativ, literatura autorului a generat o influență semnificativă în cadrul generației douămiiste. Poezia din <span class="CharOverride-1">Instituția moartă a poștei</span> (2011) pare a fi un mediu mai potrivit pentru emisia blazat-sincopată a lui <span class="CharOverride-2">C.</span> Ea repertoriază secvențe triviale de anecdotică și discurs (de pildă vizionarea unui meci de fotbal împreună cu un prieten) care compun sub formă de puzzle viața unui tânăr Oblomov mișcat prin cadre urbane românești și cosmopolite. Prozaismul aparent produce însă memorabile coagulări expresive. Ele provin de regulă din mimarea formală a unei coordonări între informații – autoreferințe cvasiopace, dialoguri, monologuri, descrieri – aflate de fapt în disjuncție. Într-un ansamblu care oferă poza neglijenței plictisite, amintind unor critici de poetica bacoviană, arta controlului unor astfel de ansambluri merge însă la nuanță: „mă gândesc că poate atunci când eu mănânc din oală încercând să nu dau pe jos/ după care mai fumez o ţigară şi mă bag în pat/ tu mai eşti încă trează şi învârţi în cap lucruri de-ale tale./ dacă nu adorm imediat m-am învăţat să ştiu că probabil n-o să mai adorm un timp/ dacă adorm visez că particip la o conflagraţie mondială gen/ şi mă aleg cu răni foarte ciudate pentru ce înseamnă corpul uman.// tu probabil că eşti pe alte faze şi poate că totuşi/ măcar fizic vorbind faci la fel ca mine când visezi rău/ poate că îţi întinzi şi tu piciorul drept pe diagonală cumva/ şi când eu visez conflagraţii şi tu chestii de-ale tale/ poate că-ţi sare şi ţie piciorul aşa cum îmi face al meu/ sau poate că asta e doar o prostie.// probabil pentru tine e cum mi s-a mai întâmplat şi mie uneori/ cazi terminată ca-n filme şi visezi chestii de-ale tale” (<span class="CharOverride-1">cum dormi tu</span>). <span class="CharOverride-2">C.</span> a tradus intens din Ernest Hemingway, producând versiuni în același timp directe și subtile.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">69</span>, pref. Mircea Martin, Iași, 2004; <span class="CharOverride-1">Instituția moartă a poștei</span>, pref. Cosmin Ciotloș, București, 2011. <span class="CharOverride-2">Traduceri:</span> Ernest Hemingway, <span class="CharOverride-1">Zăpezile de pe Kilimanjaro şi alte povestiri</span>, Iaşi, 2007, <span class="CharOverride-1">Noaptea dinaintea bătăliei şi alte povestiri</span>, Iaşi, 2008, <span class="CharOverride-1">Pentru cine bat clopotele</span>, Iași, 2008,<span class="CharOverride-1"> Sărbătoarea continuă</span>, Iaşi, 2008, <span class="CharOverride-1">Adio, arme</span>, Iaşi, 2009, <span class="CharOverride-1">Grădina raiului</span>, Iaşi, 2009, <span class="CharOverride-1">A avea şi a nu avea</span>, Iaşi, 2010, <span class="CharOverride-1">Dealurile verzi ale Africii</span>, Iaşi, 2010, <span class="CharOverride-1">Moarte după-amiază</span>, Iaşi, 2011. </p>
			<p class="Heuristica___m_RPR"><span class="CharOverride-2">Repere bibliografice: </span>Andrei Terian, <span class="CharOverride-1">Sânge şi vopsea</span>, ALA, 2004, 730; Alexandru Matei, <span class="CharOverride-1">Primul roman facturist</span>, CLT, 2004, 33; Octavian Soviany, <span class="CharOverride-1">Un explorator al marginalității</span>, LCF, 2005, 1;<span class="CharOverride-1"> </span>Paul Cernat, <span class="CharOverride-1">Un bacovian la Bruxelles</span>, „22”, 2011, 21; Alex Goldiş, <span class="CharOverride-1">Şi totuşi, proza...</span>, VTRA, 2011, 5–6; Bogdan-Alexandru Stănescu, <span class="CharOverride-1">Romanțe de trecere</span>, OC, 2011, 593. &#9;<span class="Semnatura">M.I.</span></p>
			<p class="Heuristica-PRIMUL"><span class="titlu-12">CHIVU, Adrian</span> (13.XII.1975, București), poet, pro&#173;zator. Este fiul Mariei Chivu (n. Buligan), muncitoare, și al lui Alexandru Chivu, tehnician. A absolvit Liceul de Electronică din București în 1995.</p>
			<p class="Heuristica-BASE"><span class="CharOverride-2">C.</span> debutează editorial cu volumul de versuri <span class="CharOverride-1">Schizosonet</span> (2005), mostră de biografism pierdut printre aburii unei nevroze exalate cu patos. Defulările sexuale sunt curajoase într-o manieră banală și deja epigonică în raport cu media generației douămiiste: „unde ești/ să-ți spun/ să-ți repet ca un înțelept electronic:/ când bei/ bei partea cea mai neagră din tine/ te construiești agresiv din mici cadavre mumificate/ că răul psihic de care te plângi este un simplu/ antagonism social/ acum mă gândesc la dumnezeu ca la o sticlă imensă/ de coniac cu un sex excitat și pervers/ alcoolul se scurge din mine asemenea unei flegme/ pe o fereastră aburită de ploaie/ supraviețuiesc dintr-o indiferentă eroare”. Deși mai publică un mic roman în versuri, <span class="CharOverride-1">Obraji albaştri, pleoape verzi şi buze mov</span> (2010), în jurul fantasmelor erotice ale unei adolescente, și un volum de versuri licențioase, <span class="CharOverride-1">Elefantul cu trompa în sus</span> (2012), <span class="CharOverride-2">C.</span> a atras atenția în primul rând ca prozator, în special prin <span class="CharOverride-1">Caiet de desen</span> (2008). Romanul este redactat sub forma jurnalului ţinut de un ins cu dizabilităţi fizice şi mentale – în fond, un narator necreditabil, posesorul unui discurs fluent literar şi sincopat logic. Totul este incert în roman: realitatea celor relatate, ordinea lor, palierele de realitate (care au obiceiul de a coexista în cuprinsul unei fraze sau al unei secvenţe aparent unitare temporal şi spaţial), vârsta naratorului (adolescent, din câte declară). Progresia cărţii stă mai mult în eventuala curiozitate a cititorului care vrea să focalizeze ceea ce i se livrează dispersat. Celălalt roman relevant al autorului, <span class="CharOverride-1">Strada </span>(2012), este debitat, fără semne de punctuație, de un narator de doisprezece ani, tot necreditabil, care relatează o serie de întâmplări dificil de discernut sub raportul realității, alcătuind o tramă cvasipolițistă pornind de la dispariția și posibila moarte a unui unchi. Tema ar fi a fabulației infantile, mergând de la prelucrarea de informații familiale până la povești cu strigoi, în care se reflectă, cu distorsiunile de rigoare, lumea bucureșteană a anilor ’80 din secolul trecut, surprinsă în șabloane tipologizante. Între <span class="CharOverride-1">Caiet de desen</span> și <span class="CharOverride-1">Strada</span>, <span class="CharOverride-2">C.</span> a mai publicat două romane, <span class="CharOverride-1">Exit</span> (2008) și <span class="CharOverride-1">Benzi desenate</span> (2009), care, deși experimentează formal și în zona contaminărilor paraliterare, sunt înainte de toate pastişe după Chuck Palahniuk. </p>
			<p class="Heuristica___mici"><span class="CharOverride-5">SCRIERI:</span> <span class="CharOverride-1">Schizosonet</span>, Timișoara, 2005; <span class="CharOverride-1">Caiet de desen</span>, București, 2008; <span class="CharOverride-1">Exit</span>, București, 2008; <span class="CharOverride-1">Benzi desenate</span>, Bucureşti, 2009; <span class="CharOverride-1">Obraji albaştri, pleoape verzi şi buze mov</span>, Bucureşti, 2010; <span class="CharOverride-1">Elefantul cu trompa în sus</span>, Timișoara, 2012; <span class="CharOverride-1">Strada</span>, Iaşi, 2012.</p>
			<p class="Heuristica___m_RPR"><span class="CharOverride-2">Repere bibliografice: </span>Cosmin Ciotloş, <span class="CharOverride-1">Poezie cu formă laxă</span>, RL, 2006, 26; Paul Cernat, <span class="CharOverride-1">Romanul adolescentului „retardat”</span>, OC, 2008, 424; Mihai Iovănel, <span class="CharOverride-1">Arta romănelului</span>, CLT, 2009, 8; Marius Miheţ, <span class="CharOverride-1">Comunismul „light”</span>, RL, 2012, 35; Tania Radu, <span class="CharOverride-1">Endorfinele stilului</span>, „22”, 2012, 47. &#9;<span class="Semnatura">M.I.</span></p>
			<p class="Heuristica-PRIMUL"><span class="titlu-12">CHIVU, Aurelian</span> (17.X.1935, Bezdead, j. Dâm&#173;boviţa – 13.IV.2013, Bușteni), poet. Este fiul Mariei (n. Oancea) şi al lui Constantin Chivu, muncitor.<span class="CharOverride-2"> </span>Face studiile liceale la Pucioasa şi Buşteni, obţinând diploma de absolvire în 1954. Vine la Bucureşti hotărât să urmeze medicina. Nu izbuteşte, şi va fi angajat de Zaharia Stancu ca figurant la Teatrul Naţional şi, totodată, ca documentarist la <span class="CharOverride-4">m</span>uzeul <span class="CharOverride-4">t</span>eatrului. Între 1959 şi 1964 urmează cursurile Facultăţii de Filologie. După absolvire va fi profesor la şcolile generale din comunele Beciu și Uda-Clocociov, judeţul Teleorman, şi la Azuga. Revine în Bucureşti pentru a-şi publica primele volume de versuri. Este angajat corector la Editura pentru Literatură în 1968, apoi la Editura Litera.</p>
			<p class="Heuristica-BASE">Cartea de debut a lui <span class="CharOverride-2">C.</span> se intitulează <span class="CharOverride-1">Oglinda cu lebede</span> (1968) și reţine în cercuri concentrice, de acumulare treptată, influenţe argheziene sau blagiene, repede depăşite. În timp, versul cu tente expresioniste şi tonalitate de incantaţie devine caracteristic. Cu aerul lor de perpetuă improvizaţie, poemele lui <span class="CharOverride-2">C.</span> pornesc totuși de la chestionarea unor înțelesuri filosofice. Placheta <span class="CharOverride-1">Saturnala (</span>1969) este pusă sub semnul lui Heraclit: „...muritori –/ nemuritori,/ nemuritori –/ muritori/ îşi trec unii altora moartea şi-şi mor viaţa”. Un volum, <span class="CharOverride-1">Cina</span> (1977), este recomandat de Gheorghe Tomozei, care îl aşază „sub zodia bestiarelor cantemirene”. Altă plachetă, <span class="CharOverride-1">Răpirea</span> (1978), va fi prezentată cu multă generozitate de Nichita Stănescu: „Textul cărţii este dur şi penetrant ca o lacrimă îngheţată”. Poetul se crede un damnat, în veşnic abandon. E un protestatar incomod, în forme când esopice, când pamfletare: „o mână spălând-o pe cealaltă,/ o faţă acoperindu-se cu alta/ şi-ntre ele vipera-mi mursecă/ irozi ca-n marea roşie petrecând” (<span class="CharOverride-1">Fabulă cu mâna</span>). În <span class="CharOverride-1">Muntele</span> (1990), nesfârşită variaţie pe aceeaşi temă, se poetizează scepticismul în faţa posibilei extincţii. Volumul <span class="CharOverride-1">Atingerea fără lovitură </span>(1997) e un recviem dedicat unei femei dispărute, invocată ca biblica Ecbatana. Poetul, tot mai însingurat, improvizează, se identifică, retoric și narcisiac, cu orice alt element, bunăoară „cu pasărea, viermele şi cercul vorbitor” (<span class="CharOverride-1">Improvizaţia improvizaţiei</span>), îl caută, arghezian, pe Dumnezeu, vrea să-și întâlnească iubita în „viaţa după viaţă”, invocându-i pe Orfeu şi pe Euridice. Un sentiment dramatic al vieţii ce se scurge implacabil pare că învăluie totul. Un volum este intitulat însă <span class="CharOverride-1">Invulnerabilul </span>(2000), cu subtitlul <span class="CharOverride-1">Contemporani, nu-mi tulburaţi eternitatea!, </span>aici fiind evocați „mitologicii cai” ori piatra care vorbeşte pietrei, ca în poema <span class="CharOverride-1">Dumnezeu</span> a lui B.P. Hasdeu. Trecerea dincolo este imaginată ca o înălțare: „mă desprind înalt, irevocabil/ faptă cerească să ajung”. Totuși, jocul cu măștile, cu ipostazierile egolatre și cu excesul livresc conține și o doză de autoironie: „Există un zeu seducător în mine,/ un zeu improvizator, un zeu trișor,/ care mă trăiește-n parabole,/ erori și greșeli…”.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Oglinda cu lebede</span>, Bucureşti, 1968; <span class="CharOverride-1">Saturnala</span>, Bucureşti, 1969; <span class="CharOverride-1">Arena cu idoli</span>, Bucureşti, 1971; <span class="CharOverride-1">Păsării, un cer limpede</span>, Bucureşti, 1974; <span class="CharOverride-1">Poeme</span>, Bucureşti, 1975; <span class="CharOverride-1">Cina</span>, Bucureşti, 1977; <span class="CharOverride-1">Răpirea</span>, Bucureşti, 1978; <span class="CharOverride-1">Corabia pe două mări</span>, Bucureşti, 1979; <span class="CharOverride-1">Hybris,</span> Bucureşti, 1980; <span class="CharOverride-1">Judecata în Anthares</span>,<span class="CharOverride-1"> </span>Bucureşti, 1981; <span class="CharOverride-1">Viaţa ca două vieţi</span>, Bucureşti, 1983; <span class="CharOverride-1">Cu leii de aur</span>, Bucureşti, 1984; <span class="CharOverride-1">Marea ca ieşire la cer</span>, Bucureşti, 1987; <span class="CharOverride-1">Muntele</span>, Bucureşti, 1990; <span class="CharOverride-1">Atingerea fără lovitură</span>, Bucureşti, 1997; <span class="CharOverride-1">Lovitura fără atingere</span>,<span class="CharOverride-1"> </span>București, 1999; <span class="CharOverride-1">Sub cer torențial</span>,<span class="CharOverride-1"> </span>București, 1999; <span class="CharOverride-1">Invulnerabilul</span>, Bucureşti, 2000.</p>
			<p class="Heuristica___m_RPR"><span class="CharOverride-2">Repere bibliografice: </span>Simion Bărbulescu, [<span class="CharOverride-1">Aurelian Chivu</span>], IL, 1969, 8, CL, 1970, 7; Ioana Creţulescu, <span class="CharOverride-1">Imaginea ţării de eres</span>, LCF, 1977, 42; M.D. Lesovici, <span class="CharOverride-1">„Cina”</span>, CRC, 1977, 45; Popa, <span class="CharOverride-1">Dicţ. lit.</span> (1977), <span class="CharOverride-1">147</span>; Mirela Roznoveanu, <span class="CharOverride-1">Lirismul sălbatic</span>, LCF, 1979, 7; Popa, <span class="CharOverride-1">Ist. lit.</span>, II, <span class="CharOverride-1">583. &#9;</span><span class="Semnatura">S.I.</span></p>
			<p class="Heuristica-PRIMUL"><span class="titlu-12">CHIVU, Gheorghe</span> (2.XII.1912, Chirnogeni, j. Constanţa – 2.X.1986, Sighetu Marmaţiei), poet. Este fiul Dumitrei (n. Panduru) şi al lui Dobre Chivu, ţărani. Urmează, între 1926 şi 1934, Seminarul Teologic la Constanţa, Dorohoi și Galaţi, apoi Academia de Arte Frumoase din Bucureşti (1934–1940), secţia pictură, unde a fost elevul lui Camil Ressu. S-a specializat în pictură religioasă în Italia (1937). A funcţionat ca desenator tehnic la Subsecretariatul de Stat al Aerului (1943– 1944), profesor de desen la Medgidia (1945–1946), Oradea, Şimleu Silvaniei (1946–1948), Sighetu Marmaţiei (1948–1974). A debutat, ca student, cu versuri la revista „Luceafărul” (Cluj), în 1938. În 1946 primeşte, alături de Mihail Crama, Premiul Scriitorilor Tineri Needitați al Fundaţiilor Regale, pentru volumul <span class="CharOverride-1">Zumbe</span>, care nu va fi tipărit decât în 1966. A mai colaborat la revistele transilvănene „Steaua”, „Tribuna”, „Familia”, dar şi la „Tomis”, „Arta”, „România literară” ş.a. </p>
			<p class="Heuristica-BASE">Semnificativ este faptul că <span class="CharOverride-2">C. </span>a reuşit să-şi atragă chiar înainte de debutul editorial sancţiunile criticilor realist-socialiști, care îl enumeră fie printre suprarealiştii de categorie inferioară, fie printre autohtoniştii condamnabili pentru că „ajung la o comuniune stranie interioară cu întreg cosmosul, cu duhul pământului sau cu spiritele strămoşilor” (Ov.S. Crohmălniceanu). În volumul <span class="CharOverride-1">Zumbe</span>, aparținând unui poet din familia ironiştilor protestatari şi nonconformişti de după 1940 (Dimitrie Stelaru, Constant Tonegaru, Geo Dumitrescu), numai titlul rămâne ludic-provocator. <span class="CharOverride-2">C.</span> este un bun versificator de teme şi atitudini-ecou din Lucian Blaga, din Emil Botta, din Radu Stanca. Se exaltă vegetalul în germinare, contopirea cu natura, apar uneori elanuri titaniene. Un optimism programatic şi convenţional domină cântările despre zboruri şi construcţii. Dar nota specifică a poetului e una melancolică şi grandios vizionară, accentuată cu fiecare carte. Don Juan se sinucide pentru a-i sfida pe cei ce l-au condamnat (<span class="CharOverride-1">Balada poetului de odinioară</span>). Remarcabilă este lirica erotică, uneori ironică, alteori violentă, totdeauna neliniştită, gata a fi cuprinsă de vâlvătaie: „Ieşeai şi intrai ca prin umbre de tufe,/ Pisicească-mpletire pe loc,/ Ca nişte limbi de flăcări prin rufe,/ Mistuitoare în braţele mele de foc”. Cu totul deosebite sunt peisajele marine, încărcate de senzualitate, de culoare, cu marea personificată în făptură feminină mitică: „Fiară îmblânzită, marea cea mare,/ Ca unui colos care ţine pe umerii săi soarele,/ Cu totul şi cu totul de aur/ Îi linge supusă picioarele” (<span class="CharOverride-1">Răsărit de soare</span>); „Însăşi Venera goală, surpându-şi din agrafe/ Cămaşa grea de noapte şi farmec feminin,/ Ni se va da vederii sălbatic şi deplin/ Ca-n prăbuşirea unui imperiu de garoafe” (<span class="CharOverride-1">Dimineaţă la mare</span>). Însă <span class="CharOverride-1">Cantoria </span>(1980), volum cu timbru pasionat, senzual, neliniştit şi violent, conţine cele mai realizate poeme de dragoste ale lui <span class="CharOverride-2">C.</span> Pornind de la un gidianism provocator de destin („Abandonează-te întâmplării”), poetul ajunge la un ton sumbru din ce în ce mai accentuat: „Mi-a întors spatele şi mă respinge/ Mumă-mea marea, la ţărm despuiat;/ Pământul mă zvârle, numai un astru fârtat,/ miloasă, steaua mea neagră mă ninge”. Dacă, tânăr, poetul se simţea un intermediar între două lumi („Ci iată, prinse-ncet, parcă de-o mână,/ Aripi îmi bat pe umeri din ţărână”), în toamna lumii şi a vieţii va citi în ruginiul frunzelor moartea vânătorului Acteon. Poet inegal, banal în inspiraţia patriotică şi în solidaritatea mitică cu strămoşii, <span class="CharOverride-2">C.</span> se distinge în felul cum priveşte şi admiră nudul feminin („Cu flori venişi, cu sânii purtaţi în mâini pe flori,/ Masivă şi frumoasă ca mamele de piatră”) şi în proiectarea peisajului într-un metaforism erotic. Imaginile expresive, versurile memorabile trebuie extrase însă dintr-o îngrămădire de locuri comune, de evocări şi de „sacre” peisaje, pline de „roua” străbunilor, unde poetul aduce ofrande Coloanei fără Sfârşit. Discipol al lui Mihai Beniuc în latura exaltat, tradiţionalist şi mobilizator patriotică, <span class="CharOverride-2">C.</span> împrăştie viziuni suprarealiste printre evocări de haiduci şi voievozi.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Zumbe</span>, Bucureşti, 1966; <span class="CharOverride-1">Apocrife</span>, Bucureşti, 1969; <span class="CharOverride-1">Metope</span>, Bucureşti, 1972; <span class="CharOverride-1">Cantoria</span>, Bucureşti, 1980; <span class="CharOverride-1">Brazde străbune</span>, Cluj-Napoca, 1984.</p>
			<p class="Heuristica___m_RPR"><span class="CharOverride-2">Repere bibliografice: </span>Ov.S. Crohmălniceanu, <span class="CharOverride-1">Pentru realismul socialist</span>, Bucureşti, 1960, <span class="CharOverride-1">89–90</span>; Ion Oarcăsu, <span class="CharOverride-1">„Zumbe”</span>, TR, 1966, 22; Nae Antonescu,<span class="CharOverride-1"> „Zumbe”</span>, ST, 1966, 10; Negoiţescu, <span class="CharOverride-1">Scriitori</span>,<span class="CharOverride-1"> 453–457</span>;<span class="CharOverride-1"> </span>Florin Manolescu, <span class="CharOverride-1">„Apocrife”</span>, RL, 1970, 7; Barbu, <span class="CharOverride-1">O ist.</span>, I,<span class="CharOverride-1"> 65–67</span>; Piru, <span class="CharOverride-1">Poezia</span>, I, <span class="CharOverride-1">322–324</span>; Manu, <span class="CharOverride-1">Eseu</span>, <span class="CharOverride-1">133–135</span>; Emil Manu, <span class="CharOverride-1">Poetul „Zumbelor”</span>, RL, 1986, 44<span class="CharOverride-1">; Dicţ</span>. <span class="CharOverride-1">scriit. rom.</span>, I, <span class="CharOverride-1">564</span>; Popa, <span class="CharOverride-1">Ist. lit.</span>, II, <span class="CharOverride-1">343</span>. &#9;<span class="Semnatura">R.S.</span></p>
			<p class="Heuristica-PRIMUL"><span class="CharOverride-2">CHIVU, Gheorghe</span> (7.X.1947, Micşuneştii Mari, j. Ilfov), filolog, editor. Este fiul Cristiţei (n. Ion) şi al lui Ion Chivu, ţărani. Urmează şcoala generală în satul natal şi apoi la Fierbinţi, judeţul Ialomiţa, şi liceul la Snagov, iar din 1965 frecventează cursu&#173;rile Facultății de Limba şi Literatura Română a Universităţii din Bucureşti, pe care o absolvă în 1970. În toamna aceluiaşi an este încadrat cercetător la Institutul de Lingvistică al Academiei Române, făcând parte din sectorul de filologie şi limbă literară; va parcurge toate treptele carierei ştiinţifice, de la filolog (cercetător ştiinţific stagiar) la cercetător principal I. În 1995 devine conferenţiar universitar şi apoi, în 1999, profesor titular la Facultatea de Litere a Universităţii din Bucureşti, continuându-şi totodată activitatea de cercetare, până în 2010 în cadrul Institutului de Lingvistică „Iorgu Iordan–Al. Rosetti”, iar după aceea la Institutul de Istorie şi Teorie Literară „G. Călinescu”, unde va funcţiona ca director adjunct. Obţine titlul de doctor în filologie în 1988 cu o teză consacrată studiului filologic şi lingvistic al <span class="CharOverride-1">Codicelui Sturdzan</span>, sub îndrumarea profesorilor Boris Cazacu şi Ion Coteanu. La Institutul de Lingvistică din Bucureşti a participat, în colectivul creat şi coordonat de Ion Gheţie, la conturarea unei noi direcţii de cercetare a scrisului vechi românesc şi de studiere a istoriei limbii române literare, dar şi la valorificarea vechilor texte literare în ediţii critice de referinţă. Este membru corespondent al Academiei Române (din 2010). A fost distins cu Premiul „Timotei Cipariu” al Academiei Române pentru ediţia <span class="CharOverride-1">Codex Sturdzanus</span> (1993) şi cu Premiul „Perpessicius” al Muzeului Naţional al Literaturii Române pentru ediţia <span class="CharOverride-1">Opere</span> de Ion Budai-Deleanu (2011, în colaborare cu Eugen Pavel).</p>
			<p class="Heuristica-BASE">Debutând cu studii consacrate poeziei lui Ion Barbu (1971) şi particularităţilor stilistice ale romantismului românesc (1973–1974), <span class="CharOverride-2">C. </span>şi-a consacrat cea mai mare parte din activitate studierii şi editării unor manuscrise şi tipărituri ilustrative pentru cultura românească veche. În 1974 publică (în colaborare) o<span class="CharOverride-1"> </span>sinteză bibliografică (<span class="CharOverride-1">Bibliografia filologică românească. Secolul al XVI-lea</span>) privind textele româneşti anterioare anului 1601. A cercetat şi a readus în atenţia specialiştilor, propunând adesea reevaluări sau noi interpretări, vechi scrieri, deopotrivă religioase şi laice (cu precădere, din această ultimă categorie, texte de tip ştiinţific şi tehnic). S-a oprit asupra unor opere datorate lui Dimitrie Cantemir, Dosoftei sau Antim Ivireanul, a studiat texte ale misionarilor italieni care au activat în spaţiul românesc şi a evaluat, din perspectiva evoluţiei vechii noastre culturi scrise, locul ocupat de acestea în mişcarea literară şi religioasă din secolele al XVII-lea şi al XVIII-lea. A colaborat la întocmirea primei ediţii complete a documentelor şi însemnărilor româneşti păstrate din secolul al XVI-lea (apărută în 1979). S-a oprit cu insistenţă asupra primei pravile<span class="CharOverride-1"> </span>româneşti, tipărită la Braşov, în 1560–1562, de Coresi (ediţia academică a textului a fost publicată în 1982) şi asupra miscelaneului cunoscut sub numele <span class="CharOverride-1">Codex Sturdzanus</span>, realizând în 1993 ediţia critică a codicelui, însoţită de un studiu filologic şi lingvistic şi de indicele integral al cuvintelor româneşti. A cercetat şi a editat, (re)aducându-le astfel în circuitul ştiinţific, două dintre cele mai vechi texte lingvistice româneşti, <span class="CharOverride-1">Institutiones Linguae Valachicae</span>, prima gramatică a limbii române scrisă în limba latină, datată în jurul anului 1770, cea dintâi lucrare lingvistică originală elaborată integral după un model latin şi, probabil, prima gramatică alcătuită de un învăţat român în care este afirmată explicit originea latină a limbii noastre (2001) şi <span class="CharOverride-1">Dictionarium Valachico-Latinum</span>, primul dicţionar original cu bază limba română, scris cu litere latine în jurul anului 1650, după cum dovedeşte cercetarea filigranologică a textului (2008). A alcătuit, de asemenea, două ediţii de referinţă, cea a traducerii lui George Coşbuc din <span class="CharOverride-1">Divina Comedie</span> a lui Dante, cu punerea în valoare a unui manuscris necunoscut anterior, urmată de o republicare a operei originale a poetului ardelean, şi îndeosebi prima ediţie critică integrală a scrierilor lui Ion Budai-Deleanu (2011, în colaborare cu Eugen Pavel), ilustrativă deopotrivă pentru creaţia literară şi pentru opera lingvistică, istorică, juridică, de popularizare a lucrărilor ştiinţifice şi tehnice, datorată cărturarului iluminist. Cercetând lexicul vechilor noastre scrieri literare, texte originale, traduceri, prelucrări şi documente, <span class="CharOverride-2">C. </span>a probat utilizarea timpurie a numeroase împrumuturi latineşti şi romanice, în primul rând prin <span class="CharOverride-1">Dicţionarul împrumuturilor latino-romanice în limba română veche (1421–1760)</span>, lucrare de pionierat (realizată în colaborare cu Emanuela Buză şi Alexandra Roman Moraru), apărută în 1992. Studiind texte vechi consacrate unor domenii diverse, laice şi religioase, inclusiv investigaţiei ştiinţifice (în sfere precum lingvistica, geografia, medicina, matematica, filosofia), a demonstrat existenţa, în secolele de început ale scrisului nostru literar, a trei variante funcţionale distincte: beletristic, juridic şi administrativ, ştiinţific şi tehnic. Cercetând limba traducerilor religioase, vechi şi moderne, <span class="CharOverride-2">C. </span>a identificat etapele evoluţiei acesteia şi, plasând faptele în planul istoriei limbii noastre literare, a ajuns la constatarea coexistenţei, în cultura română modernă, a două variante elevate, una laică, individualizată sub influenţă latino-romanică în secolul al XIX-lea, şi alta religioasă, continuatoare fidelă a structurilor textuale şi stilistice vechi, general folosite în scrisul literar românesc până în secolul al XVIII-lea, cum se argumentează în <span class="CharOverride-1">Civilizaţie şi cultură. Consideraţii asupra limbajului bisericesc actual</span> (l997). </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Bibliografia filologică românească. Secolul al XVI-lea </span>(în colaborare), Bucureşti, 1974;<span class="CharOverride-1"> Cele mai vechi texte româneşti. Contribuţii filologice şi lingvistice </span>(în colaborare), Bucureşti, 1982; <span class="CharOverride-1">Dicţionarul împrumuturilor latino-romanice în limba română veche (1421–1760)</span> (în colaborare cu Emanuela Buză şi Alexandra Roman Moraru), Bucureşti, 1992; <span class="CharOverride-1">Istoria limbii române literare. Epoca veche (1532–1780)</span> (în colaborare), Bucureşti, 1997; <span class="CharOverride-1">Civilizaţie şi cultură. Consideraţii asupra limbajului bisericesc actual</span>, Bucureşti, l997; <span class="CharOverride-1">Contribuţii la studiul limbii române literare. Secolul al XVIII-lea (1688–1780)</span> (în colaborare), Cluj-Napoca, 2000; <span class="CharOverride-1">Limba română – de la primele texte până la sfârşitul secolului al XVIII-lea. Variantele stilistice</span>, Bucureşti, 2000. <span class="CharOverride-2">Ediţii</span>: <span class="CharOverride-1">Documente şi însemnări româneşti din secolul al XVI-lea</span>, Bucureşti, 1979 (în colaborare); <span class="CharOverride-1">Pravila lui Coresi</span>, în <span class="CharOverride-1">Texte româneşti din secolul al XVI-lea</span>, introd. edit.,<span class="CharOverride-1"> </span>Bucureşti, 1982; George Coşbuc, <span class="CharOverride-1">Opere alese</span>, VII–IX, pref. şi comentarii Al. Duţu, Bucureşti, 1985–1998, <span class="CharOverride-1">Opere</span>,<span class="CharOverride-1"> </span>I–II,<span class="CharOverride-1"> </span> ed. revizuită, text stabilit Gavril Scridon, introd. Dumitru Micu, Bucureşti, 2006–2007, <span class="CharOverride-1">Povestea unei coroane de oţel</span>,<span class="CharOverride-1"> </span>postfața edit., [Bucureşti], 2008; <span class="CharOverride-1">Codex Sturdzanus</span>, introd. edit., Bucureşti, 1993; <span class="CharOverride-1">Institutiones Linguae Valachicae. Prima gramatică a limbii române scrisă în limba latină</span>, introd. edit., Bucureşti, 2001; <span class="CharOverride-1">Dictionarium Valachico-Latinum</span>. <span class="CharOverride-1">Primul dicţionar al limbii române</span>, introd. edit.,<span class="CharOverride-1"> </span>Bucureşti, 2008;<span class="CharOverride-1"> </span>Ion Budai-Deleanu, <span class="CharOverride-1">Opere</span>,<span class="CharOverride-1"> </span>introd. Eugen Simion, Bucureşti, 2011 (în colaborare cu Eugen Pavel).</p>
			<p class="Heuristica___m_RPR"><span class="CharOverride-2">Repere bibliografice: </span>Zamfira Mihail, <span class="CharOverride-1">„Dicţionarul împrumuturilor latino-romanice în limba română veche”</span>,<span class="CharOverride-1"> </span>RSE, 1994, 3–4; N.A. Ursu, <span class="CharOverride-1">„Codex Sturdzanus”</span>,<span class="CharOverride-1"> </span>CRC, 1993, 23; Alexandru Gafton,<span class="CharOverride-2"> </span><span class="CharOverride-1">„Codex Sturdzanus”</span>,<span class="CharOverride-1"> </span>AUI, lingvistică, 1995–1996; Al. Balaci, <span class="CharOverride-1">„O multiformă personalitate”</span>,<span class="CharOverride-1"> </span>JL, 1999, 11–14;<span class="CharOverride-2"> </span>C. Dominte, <span class="CharOverride-1">„Institutiones Linguae Valachicae”</span>, „Studia indo-europaea”, 2001; Ana-Cristina Halichias, <span class="CharOverride-1">„Institutiones Linguae Valachicae”</span>, LR, 2001, 3–4; Alexandru Ligor, <span class="CharOverride-1">Cercetători bucureşteni de azi ai cărţilor vechi</span>, Cluj-Napoca, 2002, <span class="CharOverride-1">37–38</span>; G. Verebceanu, <span class="CharOverride-1">„Institutiones Linguae Valachicae”</span>, RLSL, 2003, 1–2; A.P. Iudakin, <span class="CharOverride-1">Romano-Ghermanikon. Enciklopedija</span>, Moscova, 2006, <span class="CharOverride-1">277–279</span>; Al. Mareş, <span class="CharOverride-1">„Dictionarium Valachico-Latinum”</span>, LR, 2009, 1; Dorina N. Rusu, <span class="CharOverride-1">Dicţionarul membrilor Academiei Române. 1866–2010</span>,<span class="CharOverride-1"> </span>ed. 4, Bucureşti, 2010, <span class="CharOverride-1">213</span>; Paul Cernat, <span class="CharOverride-1">O lectură pluralistă a lui I. Budai-Deleanu</span>,<span class="CharOverride-1"> </span>OC, 2012, 616; Alexandru Bantoş, <span class="CharOverride-1">O biografie marcată de nobleţe şi dăruire</span>,<span class="CharOverride-1"> </span>LRC, 2012, 11–12; Ioan Milică, <span class="CharOverride-1">Spiritul şi litera cărturarului</span>,<span class="CharOverride-1"> </span>2012, 11–12. &#9;<span class="Semnatura">G.Dn.</span></p>
			<p class="Heuristica-PRIMUL"><span class="titlu-12">CHRISTI, Aura</span> (pseudonim al Aureliei Potlog; 12.I.1967, Chişinău), poetă, prozatoare, eseistă. Este fiica Liubei (n. Caraman) şi a lui Semion Potlog. După studii medii la Chişinău (1974–1984), a absolvit în 1990 cursurile Facultăţii de Jurnalistică a Universităţii de Stat din acelaşi oraş. Între 1988 şi 1991 lucrează ca redactor la ziarul „Tineretul Moldovei”, trecând apoi la revista „Galaxia Gutenberg”. Din 1993, mutându-se la București, este redactor și apoi redactor-șef la „Contemporanul – Ideea europeană”. A colaborat la publicații precum „Sud-Est”, „Contrafort”, „Noi”, „Literatura şi arta” (Chişinău), „România literară”, „Cultura” ș.a. A înființat, împreună cu Andrei Potlog, Fundația Culturală Ideea Europeană și Editura Ideea Europeană; de asemenea, se numără printre fondatorii Editurii EuroPress. A debutat în 1984, în „Tineretul Moldovei”, cu o schiță. Editorial, după ce este prezentă în volumul colectiv <span class="CharOverride-1">Dintre sute de catarge</span> (1990), debutează cu placheta <span class="CharOverride-1">De partea cealaltă a umbrei</span> (1993), semnată Aura Christi. I s-au acordat Premiul Ministerului Culturii  (1993), Premiul Academiei Române  (1996), Premiul Uniunii Scriitorilor din România (1997), Premiul Uniunii Scriitorilor din Republica Moldova (1998), Premiul Filialei Dobrogea a Uniunii Scriitorilor (2001).</p>
			<p class="Heuristica-BASE">În poezie <span class="CharOverride-2">C.</span> practică ostentația retorică pe o mișcare alternând între detenta religioasă și retractilitatea vulnerabilă, între disponibilitatea erotizantă și sarcasmul dizolvant. Poemele au preocupări metafizice, temele „mari” fiind tratate într-un limbaj adesea filosofard și mimetic (printre preferații autoarei se numără Rainer Maria Rilke, Marina Țvetaeva, Nichita Stănescu ș.a.), autocomplăcut în tir imagistic intensiv: „Cine îmi vorbește atât de limpede/ la masa aceasta adormită?/ Cine-mi transformă timpul/ în magmă încinsă de întrebări,/ când bezna prin mine își croiește drum?/ Cine mă așteaptă în lumina/ prin care înaintez dormind?/ Cine încheie în locul meu/ tratate cu imposibilul?” (<span class="CharOverride-1">Un potop alb</span>). După cum remarca Ștefan Borbély, „Pivotul principal îl reprezintă recursul la mit […], combinat cu un complex al «căderii» […] în lume, în care se regăsesc […] atât scenariul clasic christic, al fiinţei pure, sacrificiale, care se încarcă de «păcat» fiind forţată să trăiască în lume, cât şi cel complementar, gnostic, al fiinţei de lumină aruncate în lume, făcute să suporte spasmodic vicisitudinile unei existenţe impuse, care o violentează”. Specii predilecte sunt elegiile, psalmii, sonetele. Autoare a unor „confesiuni violente” în poezie, nici în proză <span class="CharOverride-2">C.</span> nu îşi disimulează propriile modele, între care Nicolae Breban rămâne o tutelă preeminentă. Ca atare, prin scrieri precum tetralogia <span class="CharOverride-1">Vulturi de noapte</span> (2001–2007) sau <span class="CharOverride-1">Casa din întuneric</span> (2008) s-a specializat în romane ale formării, urmărind pe calea cea mai lungă teme specifice precum inițierea și relația dintre discipol și maestru/stăpân, rezolvate de regulă în sens soteriologic. Personajele sunt de cele mai multe ori simple pretexte pentru evidenţierea unor arhetipuri sau simboluri. Eseista – <span class="CharOverride-1">Fragmente de fiinţă</span> (1998), <span class="CharOverride-1">Labirintul exilului</span> (2000), <span class="CharOverride-1">Celălalt versant</span> (2005), <span class="CharOverride-1">Exerciţii de destin</span> (2007),  <span class="CharOverride-1">Religia viului</span> (2007), <span class="CharOverride-1">Nietzsche şi Marea Amiază</span> (2011) ș.a. –, valorificând conspecte din Carl Jung sau Friedrich Nietzsche, pare adesea un personaj brebanian. Complementar, <span class="CharOverride-2">C.</span> a tradus din Anna Ahmatova.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">De partea cealaltă a umbrei</span>, Bucureşti, 1993; <span class="CharOverride-1">Împotriva mea</span>, Bucureşti, 1995; <span class="CharOverride-1">Ceremonia orbirii</span>, Bucureşti, 1996; <span class="CharOverride-1">Valea Regilor</span>, Bucureşti, 1996; <span class="CharOverride-1">Nu mă atinge</span>, pref. Gheorghe Grigurcu, postfaţă Octavian Soviany, Bucureşti, 1997; <span class="CharOverride-1">Fragmente de fiinţă</span>, Bucureşti, 1998; <span class="CharOverride-1">Ultimul zid</span>, Bucureşti, 1999; <span class="CharOverride-1">Labirintul exilului</span>, pref. Nicolae Balotă, Bucureşti, 2000; <span class="CharOverride-1">Vulturi de noapte</span>, vol. I: <span class="CharOverride-1">Sculptorul</span>, Cluj-Napoca, 2001, vol. II: <span class="CharOverride-1">Noaptea străinului</span>, București, 2004, vol. III: <span class="CharOverride-1">Marile jocuri</span>, postfață Irina Petraș, București, 2006, vol. IV: <span class="CharOverride-1">Zăpada mieilor</span>, București, 2007; <span class="CharOverride-1">Elegii nordice</span>, Cluj-Napoca, 2002; <span class="CharOverride-1">Cartea ademenirii,</span> postfaţă Mircea A. Diaconu, Bucureşti, 2003; <span class="CharOverride-1">Ochiul devorator</span>, Botoșani, 2004; <span class="CharOverride-1">Celălalt versant</span>, Bucureşti, 2005; <span class="CharOverride-1">Exerciţii de destin</span>, Bucureşti, 2007; <span class="CharOverride-1">Religia viului</span>, Bucureşti, 2007; <span class="CharOverride-1">Trei mii de semne</span>, Bucureşti, 2007; <span class="CharOverride-1">Casa din întuneric</span>, Bucureşti, 2008; <span class="CharOverride-1">Cercul sălbatic</span>, Bucureşti, 2010; <span class="CharOverride-1">Europa acasă. Album de călătorie</span>, Bucureşti, 2010; <span class="CharOverride-1">Foamea de a fi. Jurnal de scriitor</span>, Bucureşti, 2010; <span class="CharOverride-1">Grădini austere</span>, Bucureşti, 2010; <span class="CharOverride-1">Planeta Israel</span>, Bucureşti, 2010; <span class="CharOverride-1">Nietzsche şi Marea Amiază</span>, Bucureşti, 2011; <span class="CharOverride-1">Sfera frigului</span>, Bucureşti, 2011. <span class="CharOverride-2">Antologii</span>: <span class="CharOverride-1">Romanul românesc în Colocvii</span>, Bucureşti, 2001; <span class="CharOverride-1">Breban 70</span>, Bucureşti, 2004; <span class="CharOverride-1">Şocul crizei</span>, Bucureşti, 2011; <span class="CharOverride-1">Sub semnul Ideii Europene</span>, Bucureşti, 2011. <span class="CharOverride-2">Traduceri:</span> Anna Ahmatova, <span class="CharOverride-1">Poezie şi destin</span>, Bucureşti, 2001.</p>
			<p class="Heuristica___m_RPR"><span class="CharOverride-2">Repere bibliografice:</span> Cezar Ivănescu, <span class="CharOverride-1">Epica magna, </span>„Lanterna magică”, 1993, 15–16; Rodica Draghincescu, [<span class="CharOverride-1">Aura Christi</span>], „Arca”, 1995, 10–12, VTRA, 1997, 2; Dan-Silviu Boerescu, <span class="CharOverride-1">În căutarea poeziei</span>, LCF, 1996, 8; Marius Chivu, <span class="CharOverride-1">Labirintul scrisului</span>, RL, 2001, 44; Irina Petraş, [<span class="CharOverride-1">Aura Christi</span>], APF, 2005, 2, RL, 2012, 24; Nicoleta Sălcudeanu, <span class="CharOverride-1">Unde începe străinătatea</span>, VTRA, 2005, 5–6; Constantin Ciopraga, <span class="CharOverride-1">Aura Christi – introspecție și aventură imaginară</span>, LRC, 2007, 7–9;<span class="CharOverride-1"> </span>Daniel Cristea-Enache, <span class="CharOverride-1">Arătania</span>, RL, 2009, 3; Nicolae Breban, [<span class="CharOverride-1">Aura Christi</span>], CNT, 2009, 10, RL, 2012, 46; Geo Vasile, <span class="CharOverride-1">De veghe în lanul de proză</span>, Iași, 2009, <span class="CharOverride-1">155–156</span>; Borbély, <span class="CharOverride-1">Existența</span>, <span class="CharOverride-1">198–202</span>.&#9;<span class="Semnatura">M.I.</span></p>
			<p class="Heuristica-PRIMUL"><span class="titlu-12">CIACHIR, Dan</span> (17.IX.1951, Bucureşti), poet, eseist. Este fiul Valericăi Ciachir (n. Bazăverde) şi al lui Nicolae Ciachir, cadre didactice la Facultatea de Istorie din Bucureşti. Elev al liceelor „M. Sadoveanu”, „Gh. Şincai” şi „G. Călinescu” din Bucureşti, îşi ia bacalaureatul în 1970. Urmează, din 1971, cursurile Facultăţii de Filologie a Universității din Bucureşti, secţia română–italiană, absolvite în 1975. Repartizat la Şcoala Generală din comuna Crişan (judeţul Tulcea), predă trei luni limbile română şi franceză. Din toamna anului 1975 trăieşte ca liber-profesionist. Debutează cu versuri la revista „Luceafărul” în 1968; debutul editorial îl reprezintă, în 1984, volumul de poeme <span class="CharOverride-1">Muzică şi memorie</span>. Mai colaborează cu versuri, recenzii, articole de critică literară, traduceri din italiană şi franceză la „România literară”, „Tomis”, „Convorbiri literare”, „Orizont”, „Astra”, „Săptămâna”, „Opinia studenţească” ș.a. După decembrie 1989 susţine o „cronică ortodoxă” în revista „Cuvântul”. Acum e prezent la „Steaua”, „Convorbiri literare”, „Luceafărul”, „Ziua” cu eseuri şi articole despre Nae Ionescu, Petru Dumitriu, Pavel Chihaia, Mateiu I. Caragiale ş.a. Este îngrijitorul unei culegeri de „foiletoane şi meditaţii” ale lui Nae Ionescu (1994) și traducătorul unei antologii intitulate <span class="CharOverride-1">Lirică italiană contemporană (Giuseppe Ungaretti, Cesare Pavese, Pier Paolo Pasolini, Mario Luzi, Umberto Saba)</span> (1997).</p>
			<p class="Heuristica-BASE">În prima carte a lui <span class="CharOverride-2">C.</span>, <span class="CharOverride-1">Muzică şi memorie</span>, decorurile preferate sunt pluviale, crepusculare, lichide, mobilate fragmentar, informe, neprecizate. Discursul, succint, pare neconvins că trebuie să se producă, nedepășind adesea expresia anemică, vitaminizată predilect cu metafore („strigătul e-un câine împăiat”). Modelul ultimului Bacovia oferă o referinţă rezonabilă: „Aici, ploaia e un drum/ Tunel/ De obraji şiroitori/ Spinări murdare/ Ies aburi din cai…/ Şi mă gândesc la oraşe,/ Mi le-nchipui sub apă,/ Eterne, scufundate”. Cele câteva versuri care scapă mediocrității („Mă întorc în oraș/ printr-un canal cenușiu/ Nu știu dacă fierul/ sau câmpia cântă:/ Sârme-ngândurate: arcușe smerite…”) au un aer vetust, prea puțin original. În <span class="CharOverride-1">Străzi de ceară</span> (1993), deși se pot cita câteva versuri („O femeie se dezbracă/ Și privesc printre gesturile ei:/ Când am venit pe lume/ Se strângeau decorurile și podoabele/ Dacă mă uit pe fereastră// Parcă văd cum le duceau”), poetul <span class="CharOverride-2">C.</span> nu a devenit nici mai convingător, nici mai convins. El are mici inițiative notaționale, cultivă emoții pastelate și răsfirate asemenea unei muzicalități apatice în surdină, simulează stări pre- și postconvalescente, convoacă blânde sugestii religioase. Determinantul preferat pare să fie cuvântul „smerit”. Mai relevant este eseistul. <span class="CharOverride-1">Gânduri despre Nae Ionescu</span> (1994) cuprinde un amplu eseu hagiografic – „un portret şi o mărturisire” –, simptomatic pentru receptarea oportun decontextualizată a profesorului de logică în primul deceniu postcomunist. Portretul este uniform pozitiv, relevând în Nae Ionescu un realist, un umanist, un „uomo universale”, un „mai mult decât un european”, „UN OM” ș.a.m.d. De altfel, modelul Nae Ionescu se manifestă și prin împrumutarea titlului de rubrică, „Cronica ortodoxă”, ținută de <span class="CharOverride-2">C.</span> în noua serie din „Cuvântul”.<span class="CharOverride-1"> </span>Pe lângă Nae Ionescu şi grupul Criterion (Mircea Eliade, Mircea Vulcănescu ş.a.), <span class="CharOverride-1">Luciditate şi nostalgie</span> (1996) se interesează, prin eseuri şi schiţe de studiu, și de I.L. Caragiale, Mateiu I. Caragiale, Petru Dumitriu. Dar scriitorul își va găsi poziția cea mai confortabilă în seria de amintiri <span class="CharOverride-1">Când moare o epocă </span>(I–II, 2003–2004), continuată cu <span class="CharOverride-1">Derusificarea și „dezghețul”</span> (2009), <span class="CharOverride-1">Şi noaptea asta va trece</span> (2011), cuprinzând secvențe de istorie directă sau indirectă a Bucureștiului postbelic, a stațiunii 2 Mai, evocări condimentate anecdotic din lumea clerului ortodox, amintiri cu Petre Țuțea, Dumitru Stăniloae, Alexandru Paleologu și, nu în ultimul rând, Eugen Barbu, „patronul” din vremea colaborării la „Săptămâna”, portretizat, tardiv, malițios și delimitativ. Panoramări, de această dată pur livrești, ale perioadei dintre războaie apar în volumul <span class="CharOverride-1">În lumea presei interbelice</span> (2008), util ca popularizare și fluent ca proză. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Muzică şi memorie</span>, Bucureşti, 1984; <span class="CharOverride-1">Străzi de ceară</span>, Constanța, 1993;<span class="CharOverride-1"> Gânduri despre Nae Ionescu</span>, Iaşi, 1994; <span class="CharOverride-1">Luciditate şi nostalgie</span>, Iaşi, 1996; <span class="CharOverride-1">Cronica ortodoxă</span>, I–III, Iaşi, 1994–1999, ed. îngr. Mircea Platon, Iaşi, 2001; <span class="CharOverride-1">Ofensiva ortodoxă</span>, București, 2002;<span class="CharOverride-1"> Când moare o epocă</span>, vol. I–II, Bucureşti, 2003–2004, vol. III: <span class="CharOverride-1">Derusificarea și „dezghețul”</span>, Iași, 2009, vol. IV: <span class="CharOverride-1">Şi noaptea asta va trece</span>, Iași, 2011; <span class="CharOverride-1">În lumea presei interbelice</span>, Iași, 2008.</p>
			<p class="Heuristica___m_RPR"><span class="CharOverride-2">Repere bibliografice: </span>Ţeposu, <span class="CharOverride-1">Istoria</span>, <span class="CharOverride-1">74–75</span>; Radu G. Ţeposu, <span class="CharOverride-1">Nae Ionescu, misticul aristocrat,</span> RL, 1994, 31; Mircea Platon, <span class="CharOverride-1">Teologie şi haiduci</span>, Timişoara, 1998, <span class="CharOverride-1">82–85</span>; Dorin Radu Micu, <span class="CharOverride-1">Pentru o ortodoxie realistă. Dialoguri cu Dan Ciachir</span>, Bucureşti, 2000; Mircea Platon, <span class="CharOverride-1">Fără îndoială – isprăvi critice</span>, Iaşi, 2001, <span class="CharOverride-1">51–55</span>; Tudorel Urian, [<span class="CharOverride-1">Dan Ciachir</span>], RL, 2003, 21, 2004, 27, 2006, 15, 2009, 4, 40; Mihăilescu, <span class="CharOverride-1">Lit. rom. postceauşism</span>, III, <span class="CharOverride-1">463–465. &#9;</span><span class="Semnatura">M.I.</span></p>
			<p class="Heuristica-PRIMUL"><span class="titlu-12">CIBOTARU, Arhip</span> (20.II.1935, Cobâlea–Soroca – 4.I.2010, Chişinău), poet, prozator, dramaturg. A absolvit Facultatea de Istorie şi Filologie la Universitatea de Stat din Chişinău (1957). A fost vicepreşedinte (1965–1971), secretar al comitetului de conducere al Uniunii Scriitorilor din RSS Moldovenească şi redactor-şef al revistei „Nistru” (1964–1965, 1971–1987). A debutat editorial în 1958 cu placheta <span class="CharOverride-1">Ecoul gliei</span>. I s-au acordat mai multe distincții, printre care Premiul de Stat (1982) şi Ordinul Republicii (2000).</p>
			<p class="Heuristica-BASE">Aparent nepretenţioasă, poezia de început a lui <span class="CharOverride-2">C.</span>, dincolo de tributul plătit conjuncturii ideologice şi politice, alimenta speranţe serioase, de regăsit ulterior în tendinţa spre un limbaj metaforic şi simbolic bogat, spre interpretare filosofică, spre valorificarea motivelor folclorice autohtone. Ca şi alţii a scris şi poeme animate de sentimentul comuniunii cu locurile natale şi cu omul din preajmă. O particularitate a liricii sale este explorarea conflictului interior, prezentarea inspirată a alcătuirii contradictorii a omului şi a vieţii, reprezentative pentru discursul său fiind versurile din volumele <span class="CharOverride-1">Între lume şi cuvânt </span>(1976), <span class="CharOverride-1">Pe urmele dorului</span> (1980), <span class="CharOverride-1">Inscripţii pe Turnul Babel</span> (2000). Aşa cum remarcau criticii, <span class="CharOverride-2">C.</span> e un „liric sobru şi un captiv neclintit al formelor clasice mai ales, dar şi cu atracţii intermitente spre cele moderne, un orfevru real al «limpezimilor» ideatice, ardent şi polivalent, inventiv şi meditativ, […] sentimental şi temerar” (Tudor Palladi). Ca prozator, în romanul <span class="CharOverride-1">Umbra comorilor</span> (1967) autorul îi satirizează pe slujitorii Bisericii şi ţinteşte tare morale din mediul citadin, valorificându-şi înclinaţia spre ironie şi sarcasm, ca şi posibilităţile unei fantezii bogate. E, de fapt, un roman-foileton, cu aventuri şi peripeţii nenumărate, ingenios înscrise într-un scenariu parodic plin de vervă. O realizare meritorie este „romanul-fapt” <span class="CharOverride-1">Pe timpul lui Teleucă</span> (2010), în care evocă inspirat nu doar modul de a fi al colegului de generaţie, ci şi atmosfera vieţii literare a epocii. Certe calităţi de umorist şi de autor satiric şi-au pus amprenta asupra pieselor de teatru din volumul <span class="CharOverride-1">Şase de dobă</span> (1981). <span class="CharOverride-2">C.</span> a scris şi poezii pentru copii, a făcut numeroase traduceri, în special din poezia rusă.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Ecoul gliei</span>, Chişinău, 1958; <span class="CharOverride-1">Din primăvară până în iarnă</span>, Chişinău, 1959; <span class="CharOverride-1">Distanţe</span>, Chişinău, 1964; <span class="CharOverride-1">Umbra comorilor</span>, Chişinău, 1967; <span class="CharOverride-1">Versuri</span>, Chişinău, 1967; <span class="CharOverride-1">Versuri</span>, Chişinău, 1969; <span class="CharOverride-1">Trepte</span>, Chişinău, 1970; <span class="CharOverride-1">Spaţii</span>, Chişinău, 1971; <span class="CharOverride-1">Dans de toamnă</span>, Chişinău, 1973; <span class="CharOverride-1">Cântec pentru tine</span>, Chişinău, 1974; <span class="CharOverride-1">Pentru acest pământ</span>, Chişinău, 1974; <span class="CharOverride-1">Între lume şi cuvânt</span>, Chişinău, 1976; <span class="CharOverride-1">Ferestre</span>, Chişinău, 1978; <span class="CharOverride-1">Pe urmele dorului</span>,<span class="CharOverride-1"> </span>Chişinău, 1980; <span class="CharOverride-1">Şase de dobă</span>, Chişinău, 1981; <span class="CharOverride-1">Scrieri alese</span>, I–II, Chişinău, 1984; <span class="CharOverride-1">Întoarce-mi primăvara</span>, Chişinău, 1986; <span class="CharOverride-1">Patru cuvinte</span>, Chişinău, 1987; <span class="CharOverride-1">Melodii nocturne</span>, Chişinău, 1990; <span class="CharOverride-1">Ultimul Noe</span>, Chişinău, 1999; <span class="CharOverride-1">Inscripţii pe Turnul Babel</span>, Chişinău, 2000; <span class="CharOverride-1">Această inimă</span>, Chişinău, 2007; <span class="CharOverride-1">La porţile închise</span>, Chişinău, 2009; <span class="CharOverride-1">Pe timpul lui Teleucă</span>, Chişinău, 2010.</p>
			<p class="Heuristica___m_RPR"><span class="CharOverride-2">Repere bibliografice:</span> Mihail Dolgan, <span class="CharOverride-1">Idee şi imagine poetică</span>, Chişinău, 1971, <span class="CharOverride-1">235–249</span>; Mihail Dolgan, <span class="CharOverride-1">Arhip Cibotaru</span>, în <span class="CharOverride-1">Profiluri</span>, <span class="CharOverride-1">552–562</span>; Tudor Palladi, [<span class="CharOverride-1">Arhip Cibotaru</span>], LA, 1981, 28 mai, 1982, 8 iulie; Ion Ciocanu, <span class="CharOverride-1">Măsura adevărului</span>, Chişinău, 1986, <span class="CharOverride-1">162–169</span>; <span class="CharOverride-1">Mică encicl.</span>, <span class="CharOverride-1">87–94</span>; Ciocanu, <span class="CharOverride-1">Vase comunicante</span>, <span class="CharOverride-1">267–273</span>; Mihail Dolgan, <span class="CharOverride-1">Metafora este poezia însăşi</span>, Chişinău, 2009, <span class="CharOverride-1">199–201</span>; [<span class="CharOverride-1">Arhip Cibotaru</span>], LA, 2010, 14 ianuarie (grupaj special); <span class="CharOverride-1">Dicţ. Chişinău</span>, <span class="CharOverride-1">121–122</span>; Rachieru, <span class="CharOverride-1">Poeţi Basarabia</span>, <span class="CharOverride-1">184–190.</span> &#9;<span class="Semnatura">I.C.</span></p>
			<p class="Heuristica-PRIMUL"><span class="titlu-12">CIBOTARU, Mihail</span><span class="titlu-12"> Gh.</span> (21.VI.1934, Vărvăreuca–Soroca), prozator, publicist, traducător. Este fiul Teodorei şi al lui Gheorghe Cibotaru. A frecventat şcoala medie la Floreşti, absolvind în 1954, şi cursurile Facultăţii de Istorie–Filologie la Universitatea de Stat din Chişinău, încheiate în 1959. A lucrat la publicaţiile „Tinerimea Moldovei”, „Moldova socialistă” (redactor-şef adjunct), „Moldova” (1975–1994, redactor-şef), „Luceafărul” (redactor-şef). A fost ministru al Culturii (1994–1996), şef de secţie la Agenţia Moldpres (1997–1998). Este laureat al Premiului de Stat (1986), fiind distins şi cu Premiul Uniunii Scriitorilor din stânga Prutului (1983, 2008). </p>
			<p class="Heuristica-BASE"><span class="CharOverride-2">C.</span> debutează editorial cu volumul de povestiri <span class="CharOverride-1">Tăcerea pădurilor</span> (1965), în care evocă liric scene rurale şi momente din timpul celui de-al Doilea Război Mondial. A doua culegere de povestiri, <span class="CharOverride-1">Durerea liniştii</span> (1969), axată tot pe problematica rurală, marchează evoluţia de la lirismul sentimental la o epică punctată de note dramatice. Cu romanul <span class="CharOverride-1">Semănătorii</span> (1974) prozatorul se încadrează într-o orientare stilistică de sorginte sămănătoristă, în care evocă pitorescul rusticității, dar mai cu seamă apără valorile etice şi morale ale lumii rurale, puse în contemporaneitate sub semnul dispariţiei, de data aceasta de sistemul totalitar. Alte romane, <span class="CharOverride-1">Drumuri</span> (1979), <span class="CharOverride-1">Pasăre călătoare </span>(1980),<span class="CharOverride-1"> Îndrăzneala</span> (1983), <span class="CharOverride-1">Rădăcini de acasă</span> (1988), <span class="CharOverride-1">Eclipsa</span> (2005), sunt tot pledoarii pentru asanarea morală a satului, alterat de o dură îndoctrinare. Centrate pe o actualitate dramatică, romanele supravieţuiesc prin substratul lor documentar-gazetăresc, uneori mai puţin prin substanţa şi transpunerea viabil literare. Şi în <span class="CharOverride-1">Eclipsa</span>, o istorie recompusă „din destăinuirile unui deportat”, pregnantă este naraţiunea accentuat realistă, cu temeiul în concret, dar însoţită permanent de încercarea de a pătrunde în dedesubtul faptelor şi ale detaliilor, pentru a depista sensul cotidianului. <span class="CharOverride-2">C.</span> a mai tipărit volumele de foiletoane <span class="CharOverride-1">Oameni de omenie</span> (1981), <span class="CharOverride-1">Izvoare</span> (1983), <span class="CharOverride-1">Sârjoaca</span> (1984), <span class="CharOverride-1">Cu legea pre lege călcând</span> (1991), a reunit în <span class="CharOverride-1">Ministru poţi să şi nu fii… </span>(2007) o serie pe care o intitulează „notiţe sporadice, pur subiective, dintr-o activitate obiectivă”, a scris câteva scenarii pentru filme artistice şi documentare (<span class="CharOverride-1">Întâlnirea</span>, <span class="CharOverride-1">Cutremurul</span>, <span class="CharOverride-1">Corespondentul special</span>, <span class="CharOverride-1">Hora satului </span>ş.a.), iar în 2008 a editat volumul <span class="CharOverride-1">Ispite teatrale</span>, relevându-i o nouă ipostază. A publicat şi literatură pentru copii şi s-a remarcat printr-o bogată activitate de traducător, îndeosebi din scriitori de limbă rusă, dar şi din poemele lui Saadi (probabil după un intermediar rus) ş.a.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Tăcerea pădurilor</span>, Chişinău, 1965; <span class="CharOverride-1">Cântecul frăţiei</span>, Chişinău, 1965; <span class="CharOverride-1">Durerea liniştii</span>, Chişinău, 1969; <span class="CharOverride-1">Lupul</span>, Chişinău, 1969; <span class="CharOverride-1">Glasul inimii</span>, Chişinău, 1971; <span class="CharOverride-1">Semănătorii</span>, Chişinău, 1974; <span class="CharOverride-1">Semaforul</span>, Chişinău, 1975; <span class="CharOverride-1">Drumuri</span>, Chişinău, 1979; <span class="CharOverride-1">Pasăre călătoare</span>, Chişinău, 1980; ed. Chişinău, 1991; <span class="CharOverride-1">Oameni de omenie</span>,<span class="CharOverride-1"> </span>Chişinău, 1981; <span class="CharOverride-1">Izvoare</span>,<span class="CharOverride-1"> </span>Chişinău, 1983; <span class="CharOverride-1">Îndrăzneala</span>,<span class="CharOverride-1"> </span>Chişinău, 1983; <span class="CharOverride-1">Sârjoaca</span>, Chişinău, 1984; <span class="CharOverride-1">În preajma iubirii</span>, Chişinău, 1988; <span class="CharOverride-1">Rădăcini de acasă</span>, Chişinău, 1988; <span class="CharOverride-1">Troiene</span>,<span class="CharOverride-1"> </span>pref. Nicolae Bileţchi, Chişinău, 1989; <span class="CharOverride-1">Cu legea pre lege călcând</span>, Chişinău, 1991; <span class="CharOverride-1">Eclipsa</span>,<span class="CharOverride-1"> </span>Timişoara, 2005; <span class="CharOverride-1">Ministru poţi să şi nu fii…</span>, pref. Iurie Colesnic,<span class="CharOverride-1"> </span>Chişinău, 2007; <span class="CharOverride-1">Ispite teatrale</span>, Chişinău, 2008. <span class="CharOverride-2">Traduceri:</span> R. Zagovici, <span class="CharOverride-1">Îndărătnicia strofelor</span>, Chişinău, 1975; M. Lukonin, <span class="CharOverride-1">Drum</span>, Chişinău, 1976; P. Antokolski, <span class="CharOverride-1">A patra dimensiune</span>, Chişinău, 1977; Oljas Suleimenov, <span class="CharOverride-1">Amiezi topite</span>, Chişinău, 1977 (în colaborare cu Ion Gheorghiţă); Andrei Voznesenski, <span class="CharOverride-1">Versuri</span>, Chişinău, 1979; M. Valek, <span class="CharOverride-1">Apropieri</span>, Chişinău, 1980; Saadi, <span class="CharOverride-1">Poeme. Gazeluri</span>, Chişinău, 1982; Mahtumkuli, <span class="CharOverride-1">Versuri</span>, Chişinău, 1983; <span class="CharOverride-1">Din lirica afgană</span>, Chişinău, 1984 (în colaborare cu Tudor Palladi).</p>
			<p class="Heuristica___m_RPR"><span class="CharOverride-2">Repere bibliografice:</span> Vladimir Beşleagă, <span class="CharOverride-1">Suflul vremii</span>, Chişinău, 1981, <span class="CharOverride-1">186–198</span>; Ion Ciocanu, <span class="CharOverride-1">Argumentul de rigoare</span>, Chişinău, 1985, <span class="CharOverride-1">3–22</span>; Ion C. Ciobanu, <span class="CharOverride-1">Modelări artistice</span>, Chişinău, 1986, <span class="CharOverride-1">41–49</span>; Nicolae Bileţchi, <span class="CharOverride-1">Mihail Gheorghe Cibotaru</span>, VBA, 2004, 2; <span class="CharOverride-1">Mică encicl.</span>, <span class="CharOverride-1">95–102</span>; Nicolae Rusu, <span class="CharOverride-1">Măsura universală a lucrurilor</span>, LA, 2008, 13 martie; <span class="CharOverride-1">Dicţ. Chişinău</span>, <span class="CharOverride-1">122–124</span>. &#9;<span class="Semnatura">N.Bl.</span></p>
			<p class="Heuristica-PRIMUL"><span class="titlu-12">CIBOTARU, Simion</span> (8.VII.1929, Cobâlea–Soroca – 14.I.1984, Chişinău), critic şi istoric literar. Este fiul Mariei şi al lui Simion Cibotaru. A absolvit Universitatea de Stat din Chişinău (1954) şi a făcut stagiul de doctorat la Institutul de Literatură Universală „Maxim Gorki” al Academiei de Ştiinţe din URSS (1954–1957), devenind doctor în filologie în 1973. A lucrat în calitate de colaborator ştiinţific, şef de secţie, director adjunct şi apoi director (1969–1984) al Institutului de Limbă şi Literatură al Academiei de Ştiinţe din RSS Moldovenească. A fost şi secretar al comitetului de conducere al Uniunii Scriitorilor (1977–1984), redactor-şef al revistei „Limba şi literatura moldovenească” (1978–1984). A fost ales membru al Academiei de Ştiinţe a RSS Moldoveneşti în 1981. Debutează în presă în 1949, iar editorial în volumul colectiv <span class="CharOverride-1">Dreptate, voie şi pământ</span> (1957). Publică atât în limba română, cât şi în rusă, figurând ca participant la elaborarea unor lucrări colective de istorie literară oficială, multe editate la Moscova.</p>
			<p class="Heuristica-BASE">Tributar în cea mai parte a scrisului său viziunii partinice comuniste asupra fenomenului artistic, ca şi principiilor realismului socialist, pe care le propovăduieşte în campanii instituţionale, <span class="CharOverride-2">C.</span> are totuşi unele merite în  repunerea în circulaţie a unor nume din peisajul literar basarabean interbelic. Documentate sunt paginile care prefaţează volume apărute în anii ’60 din scrierile lui Alexandru Robot, Teodor Nencev, George Meniuc sau comentează unele poezii, nuvele şi eseuri ale lui Emilian Bucov, Grigore Adam, Iosif Balţan, David Vetrov, Bogdan Istru, Nicolai Costenco, Alexandru Lipcan, Andrei Lupan şi ale altor scriitori basarabeni din anii ’20–’30 ai secolului trecut (<span class="CharOverride-1">Ani de luptă</span>, 1969). Opera scriitorilor avuţi în vedere, antologată sau numai prefaţată de <span class="CharOverride-2">C.</span>, este încadrată deseori adecvat în climatul literar al timpului. Dincolo de limitele ideologice, studiile sale au contribuit la promovarea unor nume literare basarabene. <span class="CharOverride-2">C.</span> a manifestat interes şi pentru clasici, priviţi însă îndeobşte din perspectivă sociologizantă, ba chiar sociologist-vulgară – <span class="CharOverride-1">Mihail Eminescu</span>,<span class="CharOverride-1"> La şcoala lui Ion Creangă</span>,<span class="CharOverride-1"> Alecu Russo şi contemporaneitatea</span>,<span class="CharOverride-1"> Vasile Alecsandri, critic şi istoric literar</span> ş.a.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Emilian Bucov, </span>Chişinău, 1958; ed. 2 (<span class="CharOverride-1">Scritorul şi timpul</span>), Chişinău, 1979; <span class="CharOverride-1">Studii literare</span>, Chişinău, 1965; <span class="CharOverride-1">Ani de luptă,</span> Chişinău, 1969; <span class="CharOverride-1">Mesajul social al literaturii</span>, Chişinău, 1972; <span class="CharOverride-1">Formirovanie soţialisticeskogo realizma v moldavskoi literature. 1917–1941</span>,<span class="CharOverride-1"> </span>Moscova, 1974; <span class="CharOverride-1">Literatura sovietică moldovenească din anii 1924–1960. Cronica vieţii literare</span>, Chişinău, 1982; <span class="CharOverride-1">Scrieri alese</span>, pref. Haralambie Corbu, Chişinău, 1985<span class="CharOverride-1">.</span></p>
			<p class="Heuristica___m_RPR"><span class="CharOverride-2">Repere bibliografice: </span>Vasile Coroban, <span class="CharOverride-1">Studii, eseuri, recenzii</span>, Chişinău, 1968, <span class="CharOverride-1">208–222</span>; Haralambie Corbu, <span class="CharOverride-1">Creionări</span>, Chişinău, 1964, <span class="CharOverride-1">154–157</span>; Ion Ciocanu, <span class="CharOverride-1">Articole şi cronici literare</span>, Chişinău, 1969, <span class="CharOverride-1">152–157</span>; Gheorghe Chira, <span class="CharOverride-1">Simion Cibotaru</span>, în <span class="CharOverride-1">Profiluri</span>, <span class="CharOverride-1">570–579</span>;<span class="CharOverride-1"> </span>Haralambie Corbu, <span class="CharOverride-1">Ctitori de lumină</span>, Chişinău, 1986, <span class="CharOverride-1">265–272</span>; Mihail Dolgan, <span class="CharOverride-1">Responsabilitatea cuvântului critic</span>, Chişinău, 1987, <span class="CharOverride-1">15–36</span>; Ion Şpac, <span class="CharOverride-1">Simion Simionovici Cibotaru </span>(<span class="CharOverride-1">1929–1984</span>). <span class="CharOverride-1">Indice biobibliografic</span>,<span class="CharOverride-1"> </span>Chişinău, 1989; Cimpoi, <span class="CharOverride-1">Ist. lit. Basarabia</span>, <span class="CharOverride-1">270</span>; <span class="CharOverride-1">Dicţ. Chişinău</span>,<span class="CharOverride-1"> 124–125</span>. &#9;<span class="Semnatura">I.C.</span></p>
			<p class="Heuristica_PRIMUL_Semnat"><span class="titlu-12">CICALA</span>, publicaţie umoristică apărută la Bucureşti, săptămânal, între 11 februarie şi 20 mai 1865 şi la 1 ianuarie 1866. <span class="CharOverride-2">C.</span> ataca reformele preconizate de Al. I. Cuza şi de M. Kogălniceanu, înlocuind revista „Nichipercea”, care fusese suspendată în 22 mai 1864 şi continuând numerotarea acesteia. De altfel, nici existenţa noii foi nu a fost prea lungă, din <span class="CharOverride-2">C.</span> apărând doar cincisprezece numere. Suspendată din nou în ianuarie 1866, între 27 februarie şi 18 mai îşi va schimba denumirea în „Sarsailă”. Directorul publicaţiei era Ioan A. Geanoglu, dar cel care o redacta şi care, din motive politice, nu avea posibilitatea să apară în această calitate era N.T. Orăşanu. Textele sale sunt semnate cu pseudonimul Nicor. Au mai colaborat Gh. Tăutu şi, sub pseudonim, Nicolae Filimon (semna Undrea), Pantazi Ghica (semna Paisiu), Radu Rosetti (semna Udar). Ceea ce individualizează <span class="CharOverride-2">C.</span> este atenţia deosebită pe care o acordă literaturii. Într-un articol intitulat <span class="CharOverride-1">Curs de poezie scrisă şi nescrisă</span>,<span class="CharOverride-1"> </span>sunt atacaţi poeţii fideli puterii, pe care Orăşanu îi numeşte „călifari ai poeziei”. Cei vizaţi erau, probabil, Al. Depărăţeanu, Al. Sihleanu, Radu Ionescu. Un alt obiectiv al satirei este actorul Matei Millo, al cărui repertoriu N.T. Orăşanu îl găseşte demodat şi deci necorespunzător imperativelor epocii. Ziarele timpului, atât cele guvernamentale, cât şi unele din opoziţie, cum era „Reforma” lui I.G. Valentineanu, sunt ironizate pentru lipsa de independenţă. Viaţa politică nu este cruţată, mai ales activitatea Camerei Deputaţilor şi guvernul „despotic”. Deseori sunt publicate schiţe satirice la adresa moravurilor familiei burgheze, a relaţiilor sociale etc. Cu totul neaşteptat, pentru că nu are nici o legătură vizibilă cu orientarea politică a periodicului, este atacul contra lui Titu Maiorescu, prilejuit de procesul de imoralitate ce i se intentase la Iaşi. Atenţia dată literaturii, strădania de a practica un umor de calitate fac din <span class="CharOverride-2">C.</span> una dintre cele mai izbutite reviste umoristice ale epocii. &#9;<span class="Semnatura">R.Z.</span> </p>
			<p class="Heuristica-PRIMUL"><span class="titlu-12">CIFARELLI, Giuseppe</span> (18.X.1889, Montesca&#173;giloso, Italia – 19.XII.1958, Milano, Italia), traducător. Este nepot al lui Poter Parlati, călugăr franciscan, şeful Misiunii Catolice din Focşani. Venit în România încă de la vârsta de un an, va face școala primară şi liceul la Focşani. Funcţionar mulţi ani la Banca Italo–Română din Bucureşti, devine director al filialei acesteia din Sibiu. Debutează în 1923, la „Cugetul românesc”, cu traduceri din poezia lui Giosuè Carducci, prefaţate de Ramiro Ortiz. Colaborează, de asemenea, cu unele tălmăciri lirice la „Rampa”, dar şi la „Gând românesc” şi la alte reviste literare transilvănene. Face parte din Gruparea Intelectuală Thesis de la Sibiu, în publicaţia acesteia, „Provincia literară”, tipărind versuri traduse din Gabriele D’Annunzio, Giovanni Pascoli, Lionello Fiumi. În martie 1940 Teatrul Naţional din Bucureşti prezintă, în versiunea românească a lui <span class="CharOverride-2">C.</span>, premiera poemului dramatic <span class="CharOverride-1">Luna vinovată</span> de Massimo Bontempelli. Pleacă definitiv din ţară în 1948, stabilindu-se la Milano.</p>
			<p class="Heuristica-BASE">Traducerile lui <span class="CharOverride-2">C.</span> din poezia italiană se disting mai ales prin corectitudinea faţă de original (nu numai ca expresie, ci şi ca versificaţie), precum şi prin resursele lingvistice surprinzătoare pe care tălmăcitorul le descoperă în structurile lirice ale limbii române (Perpessicius). S-a menţionat, de asemenea, selecţia riguroasă şi reprezentativă operată în antologarea poeţilor prezentaţi în trans&#173;punerea sa. „Totuşi este o oarecare uscăciune în traducerile d-lui Cifarelli” – constata G. Călinescu. Consideraţii asemănătoare sunt exprimate şi cu privire la tălmăcirea din Dante Alighieri, <span class="CharOverride-1">Divina Comedie</span>, publicată postum, în 1993, dar apreciată pentru timbrul grav şi solemn.</p>
			<p class="Heuristica___mici"><span class="CharOverride-2">Traduceri:</span> Giosuè Carducci, <span class="CharOverride-1">Poezii</span>, pref. E. Lovinescu, Bucureşti, 1928, <span class="CharOverride-1">Ode barbare</span>, pref. Alexandru Marcu, Bucureşti, 1935; Giacomo Leopardi, <span class="CharOverride-1">Poezii</span>, Bucureşti, 1938; Giovanni Pascoli, <span class="CharOverride-1">Poezii</span>, pref. Al. Dima, Sibiu, 1943; Dante Alighieri, <span class="CharOverride-1">Divina Comedie</span>, îngr. Titus Pârvulescu, pref. Alexandru Ciorănescu, Craiova, 1993; ed. Cluj-Napoca, 1998; Gabriele D’Annunzio, <span class="CharOverride-1">Poeme</span>, Bucureşti, 1997; Giosuè Carducci, Giacomo Leopardi, Giovanni Pascoli, <span class="CharOverride-1">Poeme</span>, Bucureşti, 1997. </p>
			<p class="Heuristica___m_RPR"><span class="CharOverride-2">Repere bibliografice:</span> Mihail Sebastian, <span class="CharOverride-1">Traducerile</span>, UVR, 1928, 47; Lovinescu, <span class="CharOverride-1">Critice</span>, VII, <span class="CharOverride-1">154–155</span>; Perpessicius, <span class="CharOverride-1">Opere</span>, III, <span class="CharOverride-1">230–232</span>; Călinescu, <span class="CharOverride-1">Opere</span>, III, <span class="CharOverride-1">1224–1226</span>; Al. Dima, <span class="CharOverride-1">Leopardi în româneşte</span>, RFR, 1939, 3; Nichifor Crainic, <span class="CharOverride-1">Pascoli în româneşte</span>, G, 1943, 5; Ion Pătraşcu, <span class="CharOverride-1">Traducerea poeziilor lui Pascoli</span>, RFR, 1943, 6; Adrian Popescu, <span class="CharOverride-1">Lectura Dantis</span>, ST, 1993, 6; Lovinescu, <span class="CharOverride-1">Sburătorul</span>, I, <span class="CharOverride-1">147</span>,<span class="CharOverride-1"> 152–153</span>,<span class="CharOverride-1"> 157</span>,<span class="CharOverride-1"> 164</span>,<span class="CharOverride-1"> 179</span>,<span class="CharOverride-1"> 251</span>, II, <span class="CharOverride-1">10</span>,<span class="CharOverride-1"> 66</span>,<span class="CharOverride-1"> </span>III, <span class="CharOverride-1">49</span>,<span class="CharOverride-1"> 140</span>,<span class="CharOverride-1"> 144.</span> &#9;<span class="Semnatura">N.F.</span></p>
			<div class="_idGenObjectLayout-1">
				<div id="_idContainer009">
					<div id="_idContainer007" class="Basic-Text-Frame">
						<p class="Titlu-Nume-H">CIMPOEŞU, Petru </p>
						<p class="Titlu-mic-DATE">(20.I.1952, Vaslui), prozator. </p>
					</div>
					<div id="_idContainer008" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="04_DGLR_C_314-433_chiper_cititi-web-resources/image/Cimpoesu_Petru.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Aureliei (n. Lazăr) şi al lui Sterea Cimpoeşu, ţărani. A urmat liceul la Vaslui, absolvind în 1971, şi a făcut studii superioare la Institutul de Petrol şi Gaze din Ploieşti, devenind inginer în 1976. A lucrat în specialitatea în care s-a format la Moineşti şi Bacău, după 1989 îndeplinind câteva funcţii în domeniul culturii la Bacău. În 1998 revine ca inginer, la Petrom, unde rămâne până în 2006, ulterior fiind director executiv al Direcţiei Judeţene pentru Cultură, Culte şi Patrimoniu Cultural Naţional Bacău. Preocupărilor literare li se datorează, în afară de scrisul propriu, activitatea de coordonator de cenacluri (din Moineşti şi din Bacău). Debutul în presă, la „Ateneu”, cu proză scurtă, are loc în 1981. Cea dintâi carte, <span class="CharOverride-1">Amintiri din provincie,</span> îi apare în 1983. A mai colaborat cu proză şi publicistică la „Tribuna“, „Familia“, „Vatra“, „Convorbiri literare“, „Caiete botoşănene“, „Suplimentul literar-artistic al «Scânteii tineretului»“, „Contrapunct“, „Arc“, „Aurora“, „Tomis“, „Cronica“ ş.a., la ziarele „Steagul roşu“, „Deşteptarea“ (Bacău), „Monitorul“, „România liberă”. Considerat un „optzecist atipic“, scriitorul a fost mai puţin apreciat la începuturile carierei sale literare, deşi, după apariţia romanului <span class="CharOverride-1">Firesc </span>(1985), criticul Valeriu Cristea opinase vizionar: „Dintre tinerii prozatori, mai puţin cunoscutul şi mai puţin răsfăţatul Petru Cimpoeşu mi se pare unul dintre cei mai interesanţi, mai exact spus, din cei mai dotaţi pentru roman, capabil poate chiar, cândva, de marea performanţă“. El s-a impus cu vigoare şi a reunit cvasiunanimitatea aprecierilor în anii 2000, devenind o figură proeminentă a prozei noastre actuale.</p>
			<p class="Heuristica-BASE">Volumul de debut al lui <span class="CharOverride-2">C.</span>, <span class="CharOverride-1">Amintiri din provincie</span> (Premiul Asociaţiei Scriitorilor din Iaşi), grupează mici nuvele şi povestiri în care viaţa cotidiană, aşa-zis cenuşie, din diferite medii, este observată din unghiul din care îi poate fi dezvăluită doza de pasiune, de fantastic, de „absurd”, de inexplicabil pe care o comportă. Un fotograf de atelier e chemat „la domiciliu” de două bătrâne, surori, ca să le fotografieze, pe rând, întinse într-un sicriu, în costumaţie şi cu recuzită mortuară; în urma ciudatei şedinţe de poză regizată, fotograful moare el însuşi (<span class="CharOverride-1">Revelaţia</span>). Dintre însuşirile comune ale textelor de aici e de semnalat prezenţa, în fiecare dintre ele, a unei „poante” cu umor de bună calitate. Primul roman al lui <span class="CharOverride-2">C.</span>, <span class="CharOverride-1">Firesc</span> (Premiul Uniunii Tineretului Comunist), e compus din două părţi cu statut diferit (sub raport naratologic): un jurnal (jurnal de o zi, de fapt confesiunea retrospectivă a unui personaj, tânăra ingineră petrolistă Iunia Poenaru) şi un text cu narator impersonal, scris la persoana a treia, în care Iunia Poenaru e doar unul dintre personaje. Romanul e reprezentativ pentru proza înregistrării minuţioase a detaliilor vieţii de zi cu zi şi a micilor reflecţii pe care le suscită. Autorul reconstituie cu relief şi autenticitate viaţa de şantier – mai precis spus, viaţa la o schelă de extracţie petrolieră, mică „aşezare“ ori „colonie“ izolată, undeva, în Moldova. E un univers închis, „fără orizont“, banal, al gesturilor repetitive şi comune. Dintre atributele optzecismului, <span class="CharOverride-2">C.</span> privilegiază autenticismul, cultivând investigarea cotidianului. Abordarea nu e însă nicidecum minimalistă: personajul-diarist, apoi naratorul auctorial disecă fenomenalul, fac psihologie discursivă, verbalizează, interpretează şi semantizează cotidianul. Iar uneori se înregistrează salturi bruşte, dar plauzibile, spre contemplarea „filosofică“ a generalităţilor, a sensului existenţei, a legităţilor şi semnificaţiilor. Finalul – cu sinuciderea Iuniei, probabil din slăbiciune, din inadaptare, din neputinţa de a fi fericită – învederează înclinaţia naratorului de a recurge la ipoteze, supoziţii, variante de „adevăr“, într-o „anchetă” care nu e „poliţistă”, ci gnoseologică. În <span class="CharOverride-1">Erou fără voie</span> (1994; Premiul Asociaţiei Scriitorilor din Iaşi) un scriitor îi cere unui personaj „real”, care a supravieţuit, mutilat, unui grav accident (a căzut din tren, nu se ştie dacă din nebăgare de seamă, voit ori împins de cineva, şi a trebuit să-i fie amputat un picior), să scrie un roman despre această experienţă şi împrejurările în care a avut loc. Procedeul e preluat de la Camil Petrescu, dar e practicat de pe o bază teoretică înnoită, proprie prozei anilor ’80 din secolul trecut. Personajul, aşadar, colaborează cu „Autorul“, iar versiunile lor despre aceleaşi evenimente sunt deseori divergente, contradictorii, oricum diferite. Consideraţiile de naratologie, de teorie a literaturii dublează consistent expunerea, fragmentară şi destructurată cronologic. Rămânând fidel unei discreţii deja caracteristice, într-o formulă mai puţin „ţipătoare” decât cele alese de alţi optzecişti şi nouăzecişti, asemănătoare mai degrabă cu romanele-anchetă de tip Michel Butor (<span class="CharOverride-1">L</span>’<span class="CharOverride-1">Emploi du temps</span>, de pildă) decât cu desfăşurarea caleidoscopic-ludică şi neobarocă a romanului de tip pynchonian, practicat de unii confraţi şi colegi de generaţie, <span class="CharOverride-2">C.</span> a dat, prin <span class="CharOverride-1">Povestea Marelui Brigand</span> (2000; Premiul Asociaţiei Scriitorilor din Iaşi), unul din solidele romane postmoderne din literatura noastră. Asemănarea relativă cu romanul parabolic şi utopic îi ascunde în parte această identitate rară, totuşi depistabilă: nu vehiculează o alegorie univocă, nu se sprijină şi nici nu încearcă să acrediteze vreo „Mare Naraţiune Totalizatoare şi Raţionalizată”, de genul acelora considerate caracteristice pentru modernism. <span class="CharOverride-1">Povestea Marelui Brigand</span> este un roman antirealist, elaborat cu instrumentar, recuzită şi tehnică de aparenţă realistă, puse în operă cu virtuozitate. Se desfăşoară pe o linie specific postmodernistă, urmând motivul complex şi caracteristic al complotului ocult, cu dezvoltare în scenariu apocaliptic. Coordonatele pe care e construit sunt parodierea ori „reciclarea”, recuperarea mitului cristic: un tânăr a cărui biografie o „copiază” grotesc pe cea a Mântuitorului e găsit mort, în repetate rânduri, în diferite locuri din oraş, şi, de fiecare dată, chiar îngropat, dar cadavrul dispare a treia zi; tocmai elucidarea acestor repetate decese şi învieri constituie obiectul anchetei judiciare care organizează, în principiu, trama; filonul alchimic, reprezentat de partitura cocoşatului pitic Sadim; în fine, complotul ocult, cu ţintă politică, culminând în utopie negativă – în oraş se infiltrează insidios, apoi ajung să se înstăpânească în maniera regimurilor totalitare militarizate, ulterior să se războiască între ei, împărţiţi în facţiuni rivale, aşa-numiţii „realişti”, un fel de similicomunişti egalitarişti şi autoritarişti, mai degrabă sectă decât partid; e pomenită şi o „lojă a Armoniei” etc. Naraţiunea e împănată şi cu alte ingrediente ezoterice, paranormale ori mitologice, grefate pe scenarii bine articulate, toate, într-o stringentă construcţie, servită şi de tehnicile narative puse în joc, nu cu totul originale, dar admirabil folosite, cu subtilitatea şi nonostentaţia care caracterizează întreaga carte, fără să-i micşoreze forţa. Mai uşor de citit decât precedentul, <span class="CharOverride-1">Simion liftnicul</span> (2001; Premiul Uniunii Scriitorilor) pare destinat unui public mai larg, ceea ce nu înseamnă că autorul ar fi făcut vreun rabat estetic, fapt ce poate fi confirmat şi de traducerea romanului în cehă, italiană, franceză etc. Subintitulat <span class="CharOverride-1">Roman cu îngeri şi moldoveni</span>, e un „roman de imobil“, dar şi un roman al perioadei de tranziţie (anii ’90 ai secolului al XX-lea), prezentând o largă deschidere spre cele mai acute probleme ale actualităţii. Într-un oarecare bloc din Bacăul postdecembrist un locatar se claustrează în lift, ca schimnicii din vechime care se izolau în pustie sau în peşteri („stiliţii“ sau „stâlpnicii“, de unde termenul burlesc „liftnic“), pentru a se dedica meditaţiei spirituale şi apropierii de Dumnezeu, oripilat fiind de lumea decăzută în care trăieşte. În economia narativă a scrierii, schimnicul din lift este mai degrabă un liant ori, mai bine zis, un centru de focalizare: în jurul său gravitează o foarte bogată şi colorată galerie de personaje – locatarii blocului (de toate vârstele, de ambele sexe şi cu diferite identităţi socio-cultural-profesionale), cu toţii cât se poate de „tipici” şi, totodată, particularizaţi prin diferite detalii ori atribute (mentalităţi, preocupări, comportamente etc.), de regulă bizare ori groteşti (de un grotesc al banalităţii, privit de autor cu oarecare blândeţe şi compasiune). Banalul imobil băcăuan capătă astfel funcţia de „model societal“, de „eşantion“ ori „machetă“ a societăţii româneşti contemporane, şi nu e de mirare că una din cronicile care s-au scris despre roman e intitulată <span class="CharOverride-1">Ţara ca bloc</span>. Peripeţiile micii comunităţi de locatari sunt diverse, captivante, dar şi încărcate cu gravitate. „Liftnicului” îi revine însă rolul de revelator al unui sens mai grav decât cel de pură observare inteligent-ironică ce se degajă din cronica – ori microfresca burlescă şi satirică – a societăţii postdecembriste. Scriitorul nu este un simplu umorist; el cercetează noimele majore ale existenţei, cu serioasă înclinare către recursul la spiritualitate, gândit la modul grav, nu la cel al gesticulaţiei histrionice. Alt roman, <span class="CharOverride-1">Christina domestica</span> <span class="CharOverride-1">şi vânătorii de suflete</span> (2006; Premiul Uniunii Scriitorilor), oferă un exemplu de viguroasă şi originală ilustrare – burlescă, dar deloc lipsită de seriozitate profundă, chiar între coordonatele umorismului cinic – a formulei conspiraţioniste şi fantastice, de marcă postmodernistă, cu oarecare trecere în proza noastră romanescă din anii 1995–2010. Particularităţile lui decurg, în special, din postura ironică din care autorul manipulează „materialul“ preluat din panoplia romanului de acţiune, de spionaj, senzaţionalist, a SF-ului etc., dar şi de distanţarea, de fapt superior-hâtră şi productivă la nivelul calităţii literare, pe care o marchează faţă de posibile modele din proza – „serioasă“ ori „populară“, universală ori naţională – a epocii, după cum releva şi criticul Paul Cernat: „deriziunea ambiguă, șarja comediografico-satirică şi umorul <span class="CharOverride-1">pince sans rire</span> cu care sunt tratate, deopotrivă, fantasmele cibernetice, tehnologico-distopice, postumane etc. ale prozei de tip Thomas Pynchon, William Gibson sau Michel Houellebecq (din <span class="CharOverride-1">Particulele elementare</span>) şi imaginarul conspiraționist din fanteziile <span class="CharOverride-1">best seller</span>-urilor securistice ale unui Pavel Coruț (două tipuri de paranoia, globală şi locală, în fond...)“. Publicând, în volumul <span class="CharOverride-1">Nouă proze vechi. Ficţiuni ilicite</span> (2008), unele din prozele sale scurte din tinereţe, alături de altele, scrise după 2000, scriitorul a procedat, după cum s-a observat, la o demonstraţie de teorie şi practică literară, clarificându-și poziţionarea faţă de optzecismul canonic ori, mai direct spus, răfuindu-se cu un anumit dogmatism al textualismului optzecist, la care, de altfel, nu a fost niciodată propriu-zis afiliat.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Amintiri din provincie</span>, Iaşi, 1983; <span class="CharOverride-1">Firesc</span>, Bucureşti, 1985; ed. Iaşi, 2010; <span class="CharOverride-1">Erou fără voie</span>, Bacău, 1994; <span class="CharOverride-1">Un regat pentru o muscă</span>, Botoşani, 1995; <span class="CharOverride-1">Povestea Marelui Brigand</span>, Cluj-Napoca, 2000; <span class="CharOverride-1">Simion liftnicul</span>. <span class="CharOverride-1">Roman cu îngeri şi moldoveni</span>, Bucureşti, 2001; <span class="CharOverride-1">Christina Domestica şi vânătorii de suflete</span>, Bucureşti, 2006; <span class="CharOverride-1">Nouă proze vechi. Ficţiuni ilicite</span>, Iaşi, 2008. </p>
			<p class="Heuristica___m_RPR"><span class="CharOverride-2">Repere bibliografice:</span> Laurenţiu Ulici, <span class="CharOverride-1">Întâmplări în</span> <span class="CharOverride-1">provincie</span>, RL, 1984, 16; Holban, <span class="CharOverride-1">Profiluri</span>, <span class="CharOverride-1">417–420</span>; Cristea, <span class="CharOverride-1">A scrie</span>, <span class="CharOverride-1">218–222</span>; Ţeposu, <span class="CharOverride-1">Istoria</span>, <span class="CharOverride-1">123–124</span>; Bogdan Popescu, <span class="CharOverride-1">Cu voia dumneavoastră</span>, CC, 1996, 1–2; Constantin Călin, <span class="CharOverride-1">Ţara ca bloc</span>, „Monitorul de Bacău“, 2001, 25 iunie; Mircea Iorgulescu, <span class="CharOverride-1">Viaţa la români, după Evenimente</span>, „22”, 2001, 51; S. Damian, <span class="CharOverride-1">În pas de defilare (despre un excelent roman al lui Petru Cimpoeşu)</span>, ALA, 2002, 604; Bârna, <span class="CharOverride-1">Prozastice</span>, <span class="CharOverride-1">198–207</span>; Marian Victor Buciu, <span class="CharOverride-1">Prozele lui Ioan Groşan şi Petru Cimpoeşu</span>, CL, 2005, 12; Cristea-Enache, <span class="CharOverride-1">Bucureşti</span>,<span class="CharOverride-1"> 98–104</span>; Bianca Burţa-Cernat, <span class="CharOverride-1">O poveste palpitantă cu „rolanzi“ şi securişti</span>, OC, 2006, 76; Andrei Terian, [<span class="CharOverride-1">Petru Cimpoeşu</span>], CLT, 2006, 27, 2007, 25, E, 2009, 1–2; Paul Cernat, <span class="CharOverride-1">România virtuală şi metaficțiunea paranoică</span>, „Bucureştiul cultural“, 2006, 18; Mihăilescu, <span class="CharOverride-1">Lit. rom. postceauşism</span>, II, <span class="CharOverride-1">218–221</span>; Sanda Cordoş, <span class="CharOverride-1">Între cotidian şi sfârşitul lumii</span>, VTRA, 2007, 1–2; Andrei Simuţ, <span class="CharOverride-1">Între Metopolis şi Albala</span>, OC, 2007, 368; Daniel Cristea-Enache, <span class="CharOverride-1">Un roman spectral</span>, RL, 2007, 28; Bogdan Creţu, <span class="CharOverride-1">O antiutopie burlească</span> <span class="CharOverride-1">(I, II)</span>, ALA, 2007, 869, 870; Alex Goldiş, <span class="CharOverride-1">Elegie pentru optzecism</span>, CLT, 2008, 32; Cosmin Ciotloş, <span class="CharOverride-1">De ce, Petru Cimpoeşu ?</span>, RL, 2008, 17; Manolescu, <span class="CharOverride-1">Istoria</span>, <span class="CharOverride-1">1367–1368</span>. &#9;<span class="Semnatura">N.Br.</span></p>
			<div class="_idGenObjectLayout-1">
				<div id="_idContainer012">
					<div id="_idContainer010" class="Basic-Text-Frame">
						<p class="Titlu-Nume-H">CIMPOI, Mihai<span class="CharOverride-6"> </span></p>
						<p class="Titlu-mic-DATE">(3.IX.1942, <br />Larga–Edineţ), critic şi istoric literar. </p>
					</div>
					<div id="_idContainer011" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="04_DGLR_C_314-433_chiper_cititi-web-resources/image/Cimpoi_SMihai.png" alt="" />
					</div>
				</div>
			</div>
			<p class="Heuristica-PRIMUL">Este fiul Anei (n. Habureac) şi al lui Ilie Cimpoi, ţărani. Urmează cursurile primare şi medii în satul natal. Absolvent al Facultăţii de Filologie a Universităţii de Stat din Chişinău (1965), va fi redactor la revista „Nistru” (până în 1972), consultant la Uniunea Scriitorilor, redactor la editurile Cartea Moldovenească şi Literatura Artistică, secretar literar la Teatrul de Stat „A.S. Puşkin” (1982–1983) şi la Teatrul Liric „Alexie Mateevici” (1986–1987). În 1987 este ales secretar al comitetului de conducere, iar între 1991 şi 2011 preşedinte al Uniunii Scriitorilor din Republica Moldova. Concomitent, îndeplineşte funcţia de şef al Secţiei de literatură română premodernă și modernă a Institutului de Filologie al Academiei de Ştiinţe a Republicii Moldova. Membru de onoare al Academiei Române (1991) şi membru titular al Academiei de Ştiinţe a Republicii Moldova (1992), a fost distins cu Premiul de Stat al Republicii Moldova (1994), Marele Premiu „Nichita Stănescu” (1993), Premiul Uniunii Scriitorilor din România (1997) ş.a. În 1998 obţine titlul de doctor în filologie cu teza <span class="CharOverride-1">Eminescu, poet al fiinţei</span>. Deputat în Parlamentul Republicii Moldova din 1999, coordonator al revistei „Mihai Eminescu”, e, din 2002, director al revistei „Viaţa Basarabiei” şi membru în colegiile redacţionale ale unor publicaţii din Republica Moldova şi din România. Încă elev, publică notiţe de lectură în gazeta raională din Lipcani (1957–1958). În anii de studenţie colaborează cu recenzii şi articole critice la săptămânalul „Cultura” şi la revista „Nistru”. Editorial, debutează în 1968 cu micromonografia <span class="CharOverride-1">Mirajul copilăriei</span>, un studiu dens despre poezia pentru copii a lui Grigore Vieru. Au urmat culegerile de articole <span class="CharOverride-1">Disocieri</span> (1969), <span class="CharOverride-1">Alte disocieri</span> (1971), <span class="CharOverride-1">Focul sacru</span> (1975) ş.a., care învederează un critic cu vocaţie, cultivat, deschis spre literatura autentică şi spre orientările ei moderne, exigent în evaluarea acesteia din perspectiva modelelor universale. </p>
			<p class="Heuristica-BASE">În contextul basarabean al anilor 1960–1970 <span class="CharOverride-2">C.</span> statorniceşte un nou tip de critică, aceea estetico-eseistică, pornind de la principiul călinescian al creaţiei prin cultură (artistică, eseistică, filosofică), ca antipod al criticii oficiale, de factură sociologizantă, dominantă în epocă (de altfel, în 1973 lui <span class="CharOverride-2">C.</span> i-a fost interzisă semnătura). Adversar declarat al dogmatismului şi al stereotipiei de orice fel, criticul refuză din capul locului ideologizarea şi mânuieşte un limbaj radicalizat (uneori excesiv căutat şi voit complicat), care pune preţ pe neologism, dar şi pe metafora fulgurantă, pe paradox, ca şi pe expresia sagace. În accepţia lui <span class="CharOverride-2">C.</span>, una din funcţiile fundamentale ale criticii este de a stimula creaţia adevărată şi de a promova valorile spirituale durabile. De aici, efortul de a da criticii o formă constructivă, creatoare. Aplicarea acestor principii i-a ferit, de regulă, exegezele de presiunile politicului şi ale ideologicului, ca şi de conformism. <span class="CharOverride-2">C.</span> preferă să opereze în actul critic cu categorii existenţiale şi estetice globale, meditând în jurul problemelor ontologice, comentând nuanţat frumosul artistic, disociind autenticul de contrafacere, experimentul rodnic de exerciţiul factice. Configurarea portretului interior al scriitorului ca individualitate creatoare, ca artist al cuvântului, cu mutaţiile etice şi estetice hotărâtoare, reprezintă partea de rezistenţă a criticii lui, care se vrea una totală, realizând un echilibru (fie şi relativ) între tradiţionalism şi modernism, între analiza sincronică şi cea diacronică a literaturii, concepută ca un întreg sistemic. Alt principiu al acestui mod critic de sorginte călinesciană, practicat consecvent, este convingerea potrivit căreia critica trebuie să fie organic legată de cunoaşterea istoriei literaturii naţionale şi universale, aceasta din urmă oferindu-i o vastă perspectivă comparatistă. Culegerea de „eseuri duminicale” <span class="CharOverride-1">Cicatricea lui Ulysse</span> (1982), dar şi <span class="CharOverride-1">Duminica valorilor</span> (1989) ori <span class="CharOverride-1">Mărul de aur. Valori româneşti în perspectivă europeană</span> (1998) ş.a. îl înfăţişează pe <span class="CharOverride-2">C.</span> în postura unui Ulise intelectual, care investighează capodoperele literaturii universale şi pe cele ale literaturii clasice române. Exegetul, operând atât cu uneltele istoricului literar, cât şi cu acelea ale criticului şi ale teoreticianului, demonstrează că valorile de vârf ale culturii române se datorează deschiderii spre cultura europeană. Interesul deosebit pentru marii scriitori contemporani şi clasici, care exprimă spiritualitatea românească în cristalizări estetice unice, l-a determinat pe <span class="CharOverride-2">C. </span>să scrie <span class="CharOverride-1">Narcis şi Hyperion. Eseu despre poetica şi personalitatea lui Eminescu</span> (1979). Eseul urmăreşte evoluţia Poetului – căutător al Fiinţei, de la narcisism la hyperionism, descrierea personalităţii lui Eminescu fiind întreprinsă, în ansamblul coordonatelor ei, prin raportare la secolul al XX-lea şi la gândirea filosofică modernă. Examinând lirismul eminescian, cu imaginile, simbolurile şi miturile lui arhetipale, criticul a reuşit să reconstituie şi să tălmăcească cosmosul poetului. În viziunea exegetului, Narcis şi Hyperion simbolizează marile extreme ale vieţii, între care Poetul se zbate în odiseea cunoaşterii Fiinţei: josul şi înaltul, pământul şi cerul, bulgărele şi steaua, Satan şi Demiurg, efemerul şi eternul, relativul şi absolutul. Alte două cărţi, <span class="CharOverride-1">Căderea în sus a Luceafărului</span> (1993) şi <span class="CharOverride-1">Spre un nou Eminescu. Dialoguri cu eminescologi şi traducători din întreaga lume</span> (1993), îl consacră pe <span class="CharOverride-2">C.</span> ca pe un eminescolog care se remarcă prin mijloace şi unghiuri de interpretare mereu noi, prin putere de demonstraţie, prin originalitatea demersului critic, uneori nu lipsit de păcatul unor exagerări sau al unor ipoteze discutabile (cum ar fi, bunăoară, afirmaţia că Eminescu este un precursor în domeniul fizicii, un om cu mari intuiţii în sfera ştiinţei). Primul studiu aprofundează ideea că Eminescu, fiind un mare poet al Fiinţei, însetat de absolut şi de forme perfecte, este atât de implicat în contemporaneitate prin numeroasele afinităţi cu iluştrii creatori ai timpurilor noi, încât poate fi considerat şi un poet al secolelor XX–XXI. Cea de-a doua lucrare, alcătuită dintr-o suită de dialoguri cu eminescologi din toată lumea (Italia, Franţa, Turcia, Slovacia, Ungaria, Rusia, China, India, Japonia, România ş.a.), conturează o nouă imagine a poetului, constituită atât în interiorul culturii româneşti, cât şi în afara ei. Autorul consideră, de altfel, că necunoscându-l pe Eminescu – adevăratul şi întregul –, lumea nu va putea cunoaşte bine fiinţa românească. Pledând pentru o perspectivă exegetică înnoitoare, <span class="CharOverride-2">C.</span> crede că un nou Eminescu nu poate fi conceput în afara conştientizării unui „«homo eminescianus», complex, adânc arhetipal şi totodată o personalitate interculturală modelată sincretic”; acesta ar fi reperul fundamental pentru recunoaşterea universalităţii operei eminesciene. Dialogurile pe care le susţine cu specialiştii în materie pun în lumină o bună cunoaştere a subiectelor luate în discuţie, o bogată cultură estetică şi filosofică. În studiile eminescologice <span class="CharOverride-2">C</span>. aplică grila ontologică, urmărind un construct critic corelat cu moduri de abordare întâlnite în filosofie, semiologie şi mitopoetică. <span class="CharOverride-1">Esenţa Fiinţei</span> (2003) cuprinde „(mi)teme şi simboluri existenţiale eminesciene”, adică întreaga problematică ontologică: Viaţa/Moartea, Fiinţa/Nefiinţa, angoasa, suferinţa, singurătatea, melancolia, limitele existenţiale (timp, spaţiu, nimicul, destinul). Cercetările lui <span class="CharOverride-2">C</span>. culminează în <span class="CharOverride-1">Mihai Eminescu. Dicţionar enciclopedic</span> (2012), care prezintă o panoramare a tuturor aspectelor personalităţii, vieţii şi operei, aici mitopo(i)etica practicată ducând la delimitarea şi analiza, prin grilă existenţialistă, a ceea ce criticul numeşte miteme eminesciene. Eugen Simion consideră cartea un proiect ambiţios, un proiect pe care l-au început şi alţi critici literari, dar nu l-au dus până la capăt. De altfel, <span class="CharOverride-2">C. </span>se află între coordonatorii seriei <span class="CharOverride-1">Corpus Eminescu </span>(I–XI, 1998–2000), este iniţiatorul Centrului Academic Internaţional „Mihai Eminescu” din Chişinău şi organizator al unor congrese ale eminescologilor. Intrând pe terenul contemporaneităţii, studiul monografic <span class="CharOverride-1">Întoarcerea la izvoare</span> (1985) propune o imagine critică a creaţiei lui Grigore Vieru şi explorează din unghiuri particulare toate aspectele operei; accentul cade pe motivele-cheie şi pe sistemul de imagini, pe legăturile cu folclorul şi tradiţiile clasice, pe poetică şi stilistică: capitolele despre „dor” şi „prea-plin”, despre „principiul matern al universului” şi „logica jocului”, despre „timpul clasic şi timpul intern”. Este demonstrat modul cum în poezia lui Vieru elementul de actualitate imediată dobândeşte o proiecţie general umană. <span class="CharOverride-2">C.</span> a trecut şi examenul suprem al unui critic – elaborarea unei istorii a literaturii. <span class="CharOverride-1">O istorie deschisă a literaturii române din Basarabia</span> (1996), scrisă în cheie călinesciană şi abundent documentată (ediţiile următoare, din 1997, 2002 şi 2009, îmbogăţesc informaţia), schiţează pentru prima dată o panoramă integrală (chiar dacă pe alocuri fragmentară şi nu totdeauna cu o selecţie riguroasă) a evoluţiei literaturii române din Basarabia începând din 1812 şi terminând cu scriitorii optzecişti. Este un demers critic temerar, care are în vedere o mulţime de autori şi de opere, supuse unei judecăţi de valoare cumpănite. De altfel, şi aici paginile stau sub semnul Cumpenei, în fapt, prin voinţa istoriei, o „cumpănă cu două ciuturi”. Prima grijă a comentatorului este să identifice elementul unificator, mitul, arhetipul la fiecare scriitor supus investigaţiei critice. <span class="CharOverride-1">O istorie deschisă… </span>conţine câteva idei şi intuiţii surprinzătoare, dar şi unele caracterizări subiective, limitative sau chiar aproximative. Ciclul <span class="CharOverride-1">Critice</span> (I–IX, 2001–2011) răspunde convingerii că „avem valorile noastre, că am fost tot timpul europeni, chiar înaintea unei voinţe de ultimă oră de a fi aşa ceva şi că am modelat din interior ideea integrării spirituale continentale timp de câteva veacuri prin Cantemir, Dinicu Golescu şi Stere, prin Maiorescu, Iorga, Eminescu, Lovinescu, Blaga, Noica”. <span class="CharOverride-2">C</span>. este preocupat de modelele critice (Maiorescu, Călinescu, Vianu), de scriitorii români de la „margine” şi din diaspora, de complexele româneşti în faţa Europei, de „demonismul” recitirii şi de arhetipalitate, de dialogul valorilor, de relaţia Eu/Celălalt. Cu<span class="CharOverride-2"> </span>marea<span class="CharOverride-2"> </span>sa disponibilitate critică, apt să publice noi şi noi „exerciţii de admiraţie”, de prin anii 2000 semnează mai multe eseuri monografice despre G. Bacovia, Lucian Blaga, I. Al. Brătescu-Voineşti, dar şi despre Vasile Cârlova, Ion Heliade-Rădulescu, Grigore Alexandrescu, Ion Ghica, Ion Creangă, Duiliu Zamfirescu şi – de ce nu? – despre Leopardi.<span class="CharOverride-2"> C.</span> a mai colaborat la întocmirea volumului colectiv <span class="CharOverride-1">Profiluri literare</span> (1972), a enciclopediei în două volume <span class="CharOverride-1">Literatura şi arta Moldovei</span> (1985–1986), la realizarea mai multor culegeri tematice. A prefaţat sau postfaţat extrem de numeroase ediţii ale scriitorilor români clasici şi contemporani, precum şi volume de traduceri din literatura universală.<span class="CharOverride-1"> </span></p>
			<p class="Heuristica_CITAT">Ea <span class="CharOverride-7">[O istorie deschisă a literaturii române din Basarabia] </span>mi se pare serioasă, credibilă, cu multe judecăţi drepte. „Plusează”, cum se zice în limbajul boemei literare, şi este firesc să fie aşa, pentru că de multe ori destinul scriitorului este mai puternic decât opera lui. Nu-i grav, cine ştie să citească îşi dă seama de proporţiile reale ale operei. Criticul nu-şi ascunde rezervele morale (cazul Druţă) şi nu trece cu vederea nici fenomenul de receptare a operei în alte provincii româneşti. El încearcă o formulă complexă de critică culturală, în care amestecă informaţia cu o estetică dominată de conceptele arhetipale şi de acelea [...] luate de la trăirişti (Noica, în primul rând).</p>
			<p class="Heuristica_CITAT_semnat">Eugen Simion</p>
			<p class="Heuristica___m_RPR"><span class="CharOverride-2">SCRIERI: </span><span class="CharOverride-1">Mirajul copilăriei</span>,<span class="CharOverride-1"> </span>Chişinău, 1968; <span class="CharOverride-1">Disocieri</span>, Chişinău, 1969; <span class="CharOverride-1">Alte disocieri</span>, Chişinău, 1971; <span class="CharOverride-1">Focul sacru</span>, Chişinău, 1975; <span class="CharOverride-1">Narcis şi Hyperion. Eseu despre poetica şi personalitatea lui Eminescu</span>, Chişinău, 1979; ed. Iaşi, 1994; <span class="CharOverride-1">Cicatricea lui Ulysse. Eseuri duminicale</span>,<span class="CharOverride-1"> </span>Chişinău, 1982; ed. Iaşi, 1994; <span class="CharOverride-1">Întoarcerea la izvoare</span>, Chişinău, 1985; <span class="CharOverride-1">Creaţia lui Ion Druţă în şcoală</span>, Chişinău, 1986; <span class="CharOverride-1">Creaţia scriitorilor moldoveni în şcoală </span>(în colaborare), Chişinău, 1989; <span class="CharOverride-1">Duminica valorilor</span>, Chişinău, 1989; <span class="CharOverride-1">Căderea în sus a Luceafărului</span>, Galaţi, 1993; <span class="CharOverride-1">Spre un nou Eminescu. Dialoguri cu eminescologi şi traducători din întreaga lume</span>, Chişinău, 1993; ed. Bucureşti, 1995; <span class="CharOverride-1">Basarabia sub steaua exilului</span>, Bucureşti, 1994; <span class="CharOverride-1">Sfinte firi vizionare</span>, Chişinău, 1995; ed. 2, Bucureşti, 2007; <span class="CharOverride-1">O istorie deschisă a literaturii române din Basarabia</span>, Chişinău, 1996; ed. 2, Chişinău, 1997; ed. 3, Bucureşti, 2002; ed. 4, Bucureşti, 2009; <span class="CharOverride-1">Lucian Blaga, paradisiacul, lucifericul, mioriticul</span>, Cluj-Napoca, 1997;<span class="CharOverride-1"> Mărul de aur. Valori româneşti în perspectivă europeană</span>, Bucureşti, 1998; <span class="CharOverride-1">Plânsul demiurgului</span>, Iaşi, 1999; <span class="CharOverride-1">Cumpăna cu două ciuturi</span>, Timişoara, 2000; <span class="CharOverride-1">Brâncuşi, poet al ne-sfârşirii</span>, Chişinău, 2001; <span class="CharOverride-1">Critice</span>, I–IX, Craiova, 2001–2011; <span class="CharOverride-1">La Pomme d’or</span>, Chişinău, 2001; <span class="CharOverride-1">Duiliu Zamfirescu între Natură şi Idee</span>, Focşani, 2002; <span class="CharOverride-1">Zeul ascuns,</span> Chişinău, 2002; <span class="CharOverride-1">Esenţa Fiinţei. (Mi)teme şi simboluri existenţiale eminesciene</span>, Chişinău, 2003; ed. Iaşi, 2007; <span class="CharOverride-1">Lumea ca o carte</span>, Bucureşti, 2004; <span class="CharOverride-1">Grigore Vieru.</span><span class="CharOverride-6"> </span><span class="CharOverride-1">Poetul arhetipurilor</span>, Chişinău, 2005; ed.<span class="CharOverride-1"> </span>Iaşi, 2009; <span class="CharOverride-1">Secolul Bacovia. Stanţe critice despre marginea existenţei</span>, Bucureşti, 2005; <span class="CharOverride-1">Prometeu şi Pandora</span> – <span class="CharOverride-1">eseu despre Ion Heliade Rădulescu</span>. <span class="CharOverride-1">Itinerar critic dâmboviţeano–basarabean</span>, Târgovişte, 2006; <span class="CharOverride-1">Leopardi</span>: <span class="CharOverride-1">drum neted şi drum labirintic</span>, Bucureşti, 2006; <span class="CharOverride-1">Europa</span>, <span class="CharOverride-1">sarea Terrei…</span>, Bucureşti, 2007; <span class="CharOverride-1">Grigore Alexandrescu: „insuflarea” fiinţării</span>, Târgovişte, 2009; <span class="CharOverride-1">Mari scriitori români</span>, Chişinău, 2009; <span class="CharOverride-1">Vasile Cârlova: poetul „sufletului mâhnit”</span>,<span class="CharOverride-1"> </span>Târgovişte, 2010;<span class="CharOverride-1"> Ioan Alexandru Brătescu-Voineşti: prefacerea firii</span>, Târgovişte, 2011; <span class="CharOverride-1">Sinele arhaic. Ion Creangă: dialecticile amintirii şi memoriei</span>, Iaşi, 2011;<span class="CharOverride-1"> Mihai Eminescu</span>. <span class="CharOverride-1">Dicţionar enciclopedic</span>, Chişinău, 2012; <span class="CharOverride-1">Ion Ghica</span>: <span class="CharOverride-1">amintirea ca existenţă</span>, Târgovişte, 2012.</p>
			<p class="Heuristica___m_RPR"><span class="CharOverride-2">Repere bibliografice: </span>Ciocanu, <span class="CharOverride-1">Itinerar</span>, <span class="CharOverride-1">243–248</span>; Dan Mănucă, <span class="CharOverride-1">O cicatrice greu de vindecat</span>, LCF, 1992, 48; Alex. Ştefănescu, <span class="CharOverride-1">Prima istorie completă a literaturii române din</span> <span class="CharOverride-1">Basarabia</span>, RL, 1996, 18; Vitalie Ciobanu, <span class="CharOverride-1">Un „avocat” al</span> <span class="CharOverride-1">literaturii basarabene</span>, CF, 1996, 5; Mircea Anghelescu, <span class="CharOverride-1">Ieşirea din provincie</span>, LCF, 1996, 29; Dumitru Micu, <span class="CharOverride-1">Literatura română din Basarabia</span>,<span class="CharOverride-1"> </span>CC, 1996, 9–10; Simion, <span class="CharOverride-1">Fragmente</span>, I, <span class="CharOverride-1">111–114</span>; Mihail Dolgan, <span class="CharOverride-1">Mihai</span> <span class="CharOverride-1">Cimpoi sau Nevoia de critică eseisto–estetică</span>, LRP, <span class="CharOverride-1">588–596</span>; Ciocanu, <span class="CharOverride-1">Lit. rom.</span>,<span class="CharOverride-1"> 409–420</span>; <span class="CharOverride-1">Dicţ. esenţial</span>, <span class="CharOverride-1">167–169</span>; Dan Mănucă, <span class="CharOverride-1">Dramatismul cumpenei critice</span>, CL, 2001, 7; [<span class="CharOverride-1">Mihai Cimpoi</span>], „Metaliteratură”, 2002, „Septentrion literar”, 2007, 5–6 (grupaje speciale); Cioculescu, <span class="CharOverride-1">Lecturi</span>, I, <span class="CharOverride-1">22–26</span>; Vlad Zbârciog, <span class="CharOverride-1">Mihai Cimpoi sau Dreapta cumpănă românească</span>, Chişinău, 2003; Ciocanu, <span class="CharOverride-1">Vase comunicante</span>, <span class="CharOverride-1">427–441</span>; Suceveanu, <span class="CharOverride-1">Emisferele</span>, <span class="CharOverride-1">127–128</span>; Şleahtiţchi,<span class="CharOverride-1"> Cerc</span>,<span class="CharOverride-1"> 35–44</span>; Alex. Ştefănescu, <span class="CharOverride-1">Critica literară şi cauza limbii române</span>, CLT, 2010, 9; Apetri, <span class="CharOverride-1">Atitudini</span>, <span class="CharOverride-1">81–83</span>; Eugen Simion, <span class="CharOverride-1">Mihai Cimpoi ’70</span>, CC, 2012, 8; Theodor Codreanu, <span class="CharOverride-1">Mihai Cimpoi: de la mitopo(i)etică la critica ontologică</span>, Iași, 2012; Daniel Corbu, <span class="CharOverride-1">Mihai Cimpoi 70 –</span> <span class="CharOverride-1">destin întru cultură</span>, Iaşi, 2012. &#9;<span class="Semnatura">M.Dg.</span></p>
			<p class="Heuristica_PRIMUL_Semnat"><span class="titlu-12">CIMPOIUL</span>,<span class="CharOverride-2"> </span>revistă ilustrată apărută la Bucureşti, săptămânal, din aprilie 1882 până la 2 decembrie 1884 şi din 2 septembrie 1890 până în iunie 1891. Proprietar şi director a fost Frédéric Damé, care îngrijea şi redactarea propriu-zisă a revistei, cu excepţia unei perioade din anul 1884, când folcloristul Dumitru Stăncescu a funcţionat ca redactor. Publicaţia era accesibilă unor cititori cu un nivel mediu de cultură. În <span class="CharOverride-2">C. </span>puteau fi citite „romanţe, nuvele, poezii, varietăţi, mode, muzică, arte, ştiinţă pentru toţi”. Lista colaboratorilor este impunătoare, dar multe dintre texte sunt republicări. Versurile aparţin lui Eminescu (<span class="CharOverride-1">Luceafărul</span> etc.), V. Alecsandri, Gr. Alexandrescu, Dimitrie Bolintineanu, Anton Pann, B.P. Hasdeu, N. Skelitti, Th. Şerbănescu, Gh. Tăutu, N.T. Orăşanu, G. Creţeanu, I.N. Iancovescu, Const. Pleşoianu, Scarlat Moscu, I.I. Roşca, Al. Candiano-Popescu, G.O. Gârbea, I.I. Truţescu, S. Poppini, I.M. Cărbunescu, Al. Depărăţeanu, N.G. Rădulescu-Niger, S.V. Ştefănoiu, G. Angelescu, Carol Scrob, I.M. Râureanu, Veronicăi Micle, lui Th.M. Stoenescu, D.N. Voinov, Traian Demetrescu, Mircea C. Demetriade, Petre Dulfu şi N. Carageally-Costache. Prozatorul cel mai des întâlnit era însuşi directorul revistei, care îşi imprimă aici romanele „judiciare”. Se publică, de asemenea, proză de V. Alecsandri, G. Sion, Ion Creangă, Ioan Slavici, D. Stăncescu. În <span class="CharOverride-2">C. </span>a apărut consecvent literatură străină, mai ales franceză: versuri de Victor Hugo, Alfred de Musset, Rouget de Lisle (<span class="CharOverride-1">Marsilieza</span>) şi Béranger, de asemenea, fragmente din <span class="CharOverride-1">Ierusalimul eliberat</span> de Torquato Tasso (traducerea îi aparţine lui Gr. Alexandrescu). În ceea ce priveşte scrierile în proză, gustul şi informaţia literară ale lui Frédéric Damé par să fi fost destul de sigure. La curent cu evoluţia literaturii franceze, el selectează texte ale lui Hugo, Al. Dumas, Paul Féval, Ponson du Terrail, Balzac, Henri Murger, Émile Zola, Alphonse Daudet, François Coppée, Erckmann-Chatrian, Hector Malot, Guy de Maupassant, Georges Ohnet, Xavier de Montépin, Émile Gaboriau. Rubrica de folclor cuprinde literatură populară din Banat, doine selectate de N. Simulescu, poveşti de Petre Ispirescu şi mai multe basme culese de D. Stăncescu. <span class="CharOverride-2">C. </span>întreţine şi o bogată rubrică de informaţii literare, selectate mai ales din revistele franceze. Se anunţă astfel instituirea Premiului Goncourt. Damé scria şi o cronică a spectacolelor. Cu prilejul reluării comediei <span class="CharOverride-1">O noapte furtunoasă</span> de I.L. Caragiale în 1883 el revine asupra celor afirmate în 1879, când o criticase vehement, şi relevă calităţile artistice deosebite ale piesei, subliniind totodată valoarea ei de document social. Spre sfârşitul anului 1883 <span class="CharOverride-2">C. </span>publică un articol dedicat lui Eminescu, în care Damé reliefează semnificaţia operei lui poetice. &#9;<span class="Semnatura">R.Z.</span></p>
			<p class="Heuristica_PRIMUL_Semnat"><span class="titlu-12">CIMPOIUL</span>, publicaţie apărută la Bucureşti, săptămânal, de la 18 februarie până la 1 aprilie 1907. Conţine traduceri din diverse literaturi, transpuse în româneşte de redactorul Frédéric Damé, care este şi proprietarul acestei gazete ce continuă publicaţia omonimă (1882–1891). Aşa, de pildă, se publică în foileton romanele <span class="CharOverride-1">Copilă fără noroc</span> de Jules Mary, <span class="CharOverride-1">Meşter în crimă</span> de O. Ottolenghi, <span class="CharOverride-1">Răsplata urei</span> de Georges Ohnet, nuvele de Guy de Maupassant (<span class="CharOverride-1">Tatăl, Tata lui Simon</span>), H. Sudermann (<span class="CharOverride-1">Ca vântul schimbătoare, Păzitorul de gâște</span>), Matilde Serao (<span class="CharOverride-1">În provincie</span>), Estera de Suze, Maurice Level, J. Rosny, Henry Hirsch, Jean Cadrat, F. Duquesnel ş.a. Numai sectorul de poezie este ilustrat – cu multe retipăriri – de poeţi români precum Eminescu, O. Goga, G. Coşbuc, Cincinat Pavelescu, George Vâlsan, St.O. Iosif, D. Teleor, Radu D. Rosetti, Zaharia Bârsan, Traian Demetrescu. &#9;<span class="Semnatura">M.Pp.</span></p>
			<p class="Heuristica-PRIMUL"><span class="titlu-12">CINCA, Silvia</span> (15.VI.1934, Bucureşti), prozatoare. Este fiica Alexandrinei (n. Moşu) şi a lui Ştefan Niculescu, muncitor. Învaţă în Bucureşti, unde termină o şcoală pedagogică şi apoi una de statistică. În 1962 îşi ia licenţa la Institutul de Artă Teatrală şi Cinematografică „I.L. Caragiale”, secţia critică, funcţionând ca redactor la Radiodifuziunea Română şi la Televiziune (1962–1973). Un timp locuiește în Grecia, unde se va hotărî să fugă în Occident. În 1977 se stabileşte cu familia în SUA. Din 1986 este angajată a postului de radio Europa Liberă (Washington DC). În America scrie frecvent la „Lumea românească”, „Luceafărul românesc” (Montréal) şi „Micro magazin”, întemeindu-şi în cele din urmă, la Washington, o editură proprie, Moonfall Press. În 2002 a cumpărat Editura Eminescu din București, iar în 2010 a vândut-o. A semnat cu pseudonimele Roberta King și Carol Stone. În ţară a debutat în 1965 la „Ateneu” și a mai colaborat la „România literară”, „Luceafărul”, „Cinema”, „Cronica”, „Tribuna” ş.a. A fost distinsă cu Premiul Academiei Româno–Americane pe anul 1988 pentru <span class="CharOverride-1">Comrade Dracula</span> și <span class="CharOverride-1">Homo spiritus</span>, cu Premiul Romfest ’92 (Canada) pentru <span class="CharOverride-1">Radiografii pentru iubire</span>, cu Premiul Memos (1992) ș.a.</p>
			<p class="Heuristica-BASE"><span class="CharOverride-2">C.</span> a debutat editorial în 1966 cu volumul de schiţe şi povestiri <span class="CharOverride-1">Pisica şi vorbele, </span>unde<span class="CharOverride-1"> </span>„subiecte sentimentale” sunt tratate oarecum în moda Noului Roman. Modernitatea şi sintaxa şocantă cedează repede locul tentaţiei fantasticului şi bizarului, odată cu <span class="CharOverride-1">Spargeţi oglinzile</span> (1969), după care explorarea subconştientului (<span class="CharOverride-1">Zăpada nevăzută</span>, 1973), minarea realităţii prin inserţii cvasionirice devin procedee favorite în analiza erosului. În ciuda lirismului prozelor, personajele au un dinamism şi un nonconformism evidente, de unde şi aprecierea autoarei, de către unii comentatori, drept „iconoclastă”. În SUA publică la început o selecţie din prozele tipărite în ţară, <span class="CharOverride-1">The Night of the Rising Dead</span> (1985). După accentul pus pe problemele sufletului tânăr şi pe aspectul etic al existenţei, în <span class="CharOverride-1">Comrade Dracula</span> încearcă să dezvăluie, cu accente patetice, dezastrul conştiinţelor sub regimul Ceauşescu, nu fără acroşaje comerciale de tipul „istoria fascinant provocatoare şi captivantă a Noului Vampir”. În anii ’90 energia desfăşurată în formula bizar-explozivă şi sentimentalist-analitică a anilor ’60 îşi caută altă matcă, şi anume o literatură în marginea preceptelor biblice şi a experimentalismului psiho-terapeutic. <span class="CharOverride-1">Himera</span> (1996) este un roman despre drama exilatului, însă <span class="CharOverride-1">Radiografii pentru iubire</span> şi <span class="CharOverride-1">Radiografii pentru succes</span> (1993), <span class="CharOverride-1">Gabriel vorbeşte din împărăţia spiritului</span> (1996) ș.a. propun căi de autoameliorare a profilului interior prin meditaţie, autocunoaştere, supunere la exigenţele morale ale creştinismului. Iubirea se încarcă de atributele aventurii spirituale, adevărul erotic elementar fiind opus urii, răului, morţii. Producția eticistă, amplu liricoidă, aliaj de <span class="CharOverride-1">self-help books</span> și literatură de consum, proliferează în titlurile publicate de <span class="CharOverride-2">C.</span> de-a lungul anilor 2000, majoritatea la Editura Eminescu. O recapitulare semificționalizată a propriei vieți apare în <span class="CharOverride-1">Fuga. Incursiuni autobiografice</span> (2008). Semnase în 1969 şi o micromonografie despre Jean Gabin.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Pisica şi vorbele</span>, Bucureşti, 1966; <span class="CharOverride-1">Spargeţi oglinzile</span>, Bucureşti, 1969; <span class="CharOverride-1">Jean Gabin</span>, Bucureşti, 1969; <span class="CharOverride-1">Trenul fără staţii</span>, Bucureşti, 1971; ed. (<span class="CharOverride-1">The Non Stop Express)</span>, Washington DC, 1983; ed. Bucureşti, 2005; <span class="CharOverride-1">Zăpada nevăzută</span>, Bucureşti, 1973; <span class="CharOverride-1">Rupere de cercuri</span>, München, 1984; <span class="CharOverride-1">The Night of the Rising Dead</span>, Lawrenceville (Virginia), 1985; <span class="CharOverride-1">Comrade Dracula</span>, Springfield, 1988; <span class="CharOverride-1">Homo Spiritus. Journey of Our Magic</span>, Washington DC, 1988; <span class="CharOverride-1">Scream,</span> Independence (Missouri), 1990; <span class="CharOverride-1">Radiografii pentru iubire</span>, pref. Gabriel Dimisianu şi George Astaloş, Washington DC–Bucureşti, 1992; <span class="CharOverride-1">Oceanul</span>, pref. Mircea Iorgulescu şi M.N. Rusu, Washington DC–Bucureşti, 1993; <span class="CharOverride-1">Radiografii pentru succes</span>, pref. M.N. Rusu, Iaşi, 1993; <span class="CharOverride-1">Gabriel vorbeşte din împărăţia spiritului</span>, Bucureşti, 1996; <span class="CharOverride-1">Himera,</span> pref. Ion Ţugui, Bucureşti, 1996; <span class="CharOverride-1">Forest of Angels</span>, Washington DC, 1996; ed. (<span class="CharOverride-1">Pădurea îngerilor</span>), tr. autoarei,<span class="CharOverride-1"> </span>Bucureşti, 1998; <span class="CharOverride-1">Gabriel revine din împărăţia spiritului, </span>Iaşi, 1997; <span class="CharOverride-1">Arşiţă texană</span>, Bucureşti, 1998; <span class="CharOverride-1">Fascinaţia misterelor</span> <span class="CharOverride-1">(Gabriel 3)</span>, Bucureşti, 1998; <span class="CharOverride-1">Hoot of the Owl in Dracula’s Castle</span>, Springfield, 1998; <span class="CharOverride-1">Poarta succesului</span>, Bucureşti, 1999; <span class="CharOverride-1">Schimbarea,</span> pref. Iordan Chimet, Bucureşti, 2000; <span class="CharOverride-1">Lovitura. Între destin şi Dumnezeu</span>,<span class="CharOverride-1"> </span>Bucureşti, 2000;<span class="CharOverride-1"> Mesagerul speranţei</span>, Springfield, 2001; ed. București, 2005; <span class="CharOverride-1">Lumina. Magical Journey of Life, Dreams and Success</span>, Springfield, 2002; ed. (<span class="CharOverride-1">Binele tău : Aventura magică a vieţii, a viselor, a succesului</span>), Bucureşti, 2004; <span class="CharOverride-1">Ofensiva curajului. Înfruntări răzlețe la reîntoarcere</span>, București, 2006; <span class="CharOverride-1">Mareele timpului</span>, București, 2007; <span class="CharOverride-1">Fuga. Incursiuni autobiografice</span>, București, 2008.</p>
			<p class="Heuristica___m_RPR"><span class="CharOverride-2">Repere bibliografice: </span>Magdalena Popescu, <span class="CharOverride-1">„Spargeţi oglinzile”</span>, RL, 1969, 17; Tudor Nicolescu, <span class="CharOverride-1">„Spargeţi oglinzile”</span>, CRC, 1969, 32; Mircea Iorgulescu, <span class="CharOverride-1">„Zăpada nevăzută”</span>, 1973, 19; <span class="CharOverride-1">Românii</span>, <span class="CharOverride-1">63–64</span>; Tania Radu, <span class="CharOverride-1">Efectul lipsei de gravitate</span>, LAI, 1993, 16; Sasu, <span class="CharOverride-1">Dicţ. scriit. SUA</span>, <span class="CharOverride-1">74–79</span>; Simona Vasilache, [<span class="CharOverride-1">Silvia Cinca</span>], RL, 2007, 37, 2008, 34; Manolescu, <span class="CharOverride-1">Enciclopedia</span>, <span class="CharOverride-1">157–158</span>.&#9;<span class="Semnatura">T.R.</span></p>
			<p class="Heuristica_PRIMUL_Semnat"><span class="titlu-12">CINEMA</span>, revistă apărută la Bucureşti de la 15 octombrie 1924 până la 31 mai 1948, cu periodicitate variabilă (bilunar, săptămânal). Subtitlul inițial, „Revistă cinematografică bilunară”, suportă numeroase modificări: „Revistă independentă și imparțială a producțiilor cinegrafice, apărând la fiecare 1 și 15 ale lunii”, „Cea mai veche revistă cinematografică românească”, „Magazin cinematografic ilustrat”, „Singura revistă cinematografică din țară”. Director: Nestor Cazvan (1924–1937) și Tudor Teodorescu-Braniște (1938–1939), prim-redactor: M. Blossoms (1926–1931), succedat de G. Ionescu și Șt. Ionescu în calitate de redactori-responsabili, administrator: Vasile Filipescu, redactori: George Theodorescu, Horia Robeanu (1925), Adrian Schatz (1926), Paul Constantin (1927). Ca „revistă consacrată exclusiv mişcării cinematografice”, are rubrici specializate: „American Section Cinema”, „Curierul cititorilor”, „Ecouri şi informaţiuni”, „Ancheta noastră”, „Cronica filmelor”, „Curierul cinefililor”, „Culisele ecranului”, „Reflectoare”, „Măști. Iluzii” ş.a. Aici colaborează şi unii scriitori, precum E. Lovinescu, Cezar Petrescu, Al. Bilciurescu, Corneliu Moldovanu, Lucrezzia Karnabatt, Sarina Cassvan-Pas, N. Davidescu, Ioan Timuş, Eugen Relgis. La rubrica „Intelectualul şi cinematograful” răspund Liviu Rebreanu, Jean Bart, D. Gusti. Se comentează producţiile cinematografice româneşti <span class="CharOverride-1">Venea o moară pe Siret</span> şi <span class="CharOverride-1">Haiducii</span> şi se consemnează bătălia pentru filmul sonor. Se publică în foileton o piesă de Joseph Ermolieff și Helmuth Ortmann (<span class="CharOverride-1">Ce nu știu părinții</span>, 1926–1927) și un roman de William Henry Irwin (<span class="CharOverride-1">Casa clădită de umbre</span>, 1930). Pagini întregi sunt consacrate programului săptămânal de filme, prezentării sălilor de cinema, tehnicii din domeniu etc. Se fac şi prezentări de cărţi (de exemplu, Emil Isac, <span class="CharOverride-1">Cartea unui om</span> şi <span class="CharOverride-1">Notiţele mele</span>). &#9;<span class="Semnatura">M.Pp.</span></p>
			<p class="Heuristica_PRIMUL_Semnat"><span class="titlu-12">CINEMA</span>, revistă lunară de cultură cinematografică înfiinţată la Bucureşti în ianuarie 1963. Primul redactor-şef: Victor Iliu; din martie 1963 Ioan Grigorescu; din ianuarie 1964 Eugen Mandric; din mai 1965 Ecaterina Oproiu; din ianuarie 1990 revista devine „Noul Cinema” cu apariţie până la finele anului 1998; redactor-şef: Adina Darian. Dublul editorial al primului număr aparţine lui Mihnea Gheorghiu, preşedintele Consiliului Cinematografiei din acea epocă, şi regizorului Victor Iliu. În articolul <span class="CharOverride-1">O artă nouă, populară</span> Mihnea Gheorghiu precizează faptul că „revista <span class="CharOverride-1">Cinema</span> apare într-o nouă etapă de progres a cinematografiei româneşti”, când „ucenicia tinerei noastre cinematografii s-a terminat”. Articolul-program al primului redactor-şef, intitulat <span class="CharOverride-1">Planurile noastre</span>, detaliază intenţiile începutului de drum, Victor Iliu trecând în revistă câteva dintre principalele obiective ale publicaţiei. De-a lungul anilor, aceste deziderate au fost în cea mai mare parte atinse, revista dobândind un cerc stabil (şi important) de cititori. În primul număr au mai semnat Liviu Ciulei (care se pregătea să înceapă filmările la <span class="CharOverride-1">Pădurea spânzuraţilor</span>), Eugen Simion (cronica filmului <span class="CharOverride-1">Omul de lângă tine</span>), Iulian Mihu (cronica filmului <span class="CharOverride-1">Povestea anilor înflăcăraţi</span>), Antoaneta Tănăsescu (consideraţii despre câteva documentare româneşti), Ov. S. Crohmălniceanu (un portret Andrei Tarkovski), Ion Popescu-Gopo (pe marginea festivalului cinematografic din Leipzig), Ana Maria Narti (o evocare a începuturilor cinematografului), Marius Teodorescu (50 de ani de la realizarea primului film românesc), Valerian Sava (un reportaj la Buftea), Atanasie Toma (un portret Silvia Popovici), Al. Racoviceanu (retrospectiva filmului <span class="CharOverride-1">Tudor</span>), Dorian Costin (un argument pentru comedia cinematografică). Acumulând an de an experienţă, profitând şi de consolidarea producţiei cinematografice româneşti, <span class="CharOverride-2">C.</span> a atins recorduri de popularitate spre sfârşitul deceniului al şaptelea (când tirajul a ajuns la 200 000 de exemplare), pentru ca – şi din punct de vedere calitativ – sfârşitul anilor ’60 şi începutul anilor ’70 (până în 1974) să reprezinte cea mai fastă perioadă din istoria revistei, condusă până în decembrie 1989 de Ecaterina Oproiu. S-au impus câteva rubrici cu caracter de permanenţă – „În dezbatere: filmul românesc”, „Panoramic românesc”, „Opinii”, „Epoca noastră”, „Cinemateca”, „Televiziune”, „Pe ecrane”, „Actorii”–, precum şi portretele de cineaşti (regizori, scenarişti, operatori) realizate cu consecvenţă în cadrul analizelor consacrate creaţiei originale. Îndeosebi „rubricile de autor” au consolidat, în perioada de referinţă, prestigiul revistei. Printre ele: „Cronica cineideilor” de Ov. S. Crohmălniceanu, „Un spectator temperat” de Teodor Mazilu, „Film şi literatură” de Gelu Ionescu, „Dezacord” de Valentin Silvestru, „Travelling-avant” de Radu Georgescu, „Epoca noastră” de Mircea Alexandrescu şi Radu Cosaşu, „Sondaj în cineunivers” de H. Dona, „Teleeveniment” de Belphegor (Radu Cosaşu), „Telesfârşit de săptămână” de Călin Căliman, „Telereporter” de N.C. Munteanu. Dintre colaboratorii permanenţi sunt de amintit D.I. Suchianu, Eva Sârbu, Valerian Sava, Alice Mănoiu, Adina Darian, Felicia Antip, Al. Ivasiuc, Alexandru Mirodan, Petre Rado, Dan Comşa, Dinu Kivu, Constantin Pivniceru, Cristian Ţopescu, Alexandru Stark, Andrei Bacalu, Ioana Creangă, Aurel Bădescu, Julieta Ţintea, Dumitru Solomon, Magda Mihăilescu, Eva Havaş, Sergiu Selian, precum şi numeroşi regizori, operatori, scenarişti, actori, prezenţi număr de număr în anchetele revistei. Spre sfârşitul anilor ’70 şi în deceniul al nouălea revista s-a înscris pe panta descendentă a întregii prese româneşti, servituţile ideologice devenind din ce în ce mai presante. Renunţând la subtitlul care a consacrat-o („Revistă lunară de cultură cinematografică”) şi devenind – încă de pe frontispiciu – „revistă a Consiliului Culturii şi Educaţiei Socialiste”, <span class="CharOverride-2">C.</span> şi-a limitat demersurile culturale, făcând tot mai multe concesii spiritului paralizant al „epocii de aur”. Chiar şi în aceste condiţii revista (în al cărei colectiv de conducere au intrat Mircea Alexandrescu – redactor-şef adjunct şi Rodica Lipatti – secretar general de redacţie) a apelat la colaboratori şi redactori din toate generaţiile (Bedros Horasangian, George Littera, Tudor Caranfil, Dana Duma, Eugenia Vodă, Cristina Corciovescu, Aura Puran, Marina Roman-Juc, Ileana Peneş-Dănălache, Ludmila Patlanjoglu, Luminiţa Vartolomei, Mădălina Stănescu) şi a continuat să publice textele unor regizori, operatori, scenarişti şi actori, angrenaţi în discutarea unei producţii cinematografice încă apreciabile (cel puţin din punct de vedere cantitativ, dar şi cu vârfuri artistice, în fiecare an). Din ianuarie 1990 revista se înnoieşte, devine „Noul Cinema”<span class="CharOverride-1">,</span> „revistă a cinefililor de toate vârstele”, ieşind – în iulie 1992 – de sub jurisdicţia Ministerului Culturii şi devenind societate comercială SRL. Din echipa redacţională fac parte Adina Darian (director, redactor-şef), Dana Duma (redactor-şef adjunct), Ioana Statie (secretar general de redacţie), Irina Coroiu, Rolland Man, Doina Stănescu (redactori), colaboratori permanenţi fiind Mircea Alexandrescu, Călin Căliman, Mircea Diaconu, Ioana Eliad, Andrei Gorzo, George Littera, David Melville, Dinu-Ioan Nicula, Iaromira Popovici, Dan Predescu, Eva Sârbu, Dumitru Solomon. Printre rubricile revistei: „Dosare tematice”, „Festivaluri”, „Profiluri”, „Fan Club”, „Portretul lunii”, „Europa Cinema”, „Ecranul de acasă”, „Călătorii sentimentale”, „Redescoperind cinematograful”, „Sport”. &#9;<span class="Semnatura">C.Cl.</span></p>
			<p class="Heuristica-PRIMUL"><span class="titlu-12">CIOBANU, Constantin Th.</span> (19.II.1939, Tisa, j. Bacău), poet. Este fiul Mariei (n. Dumitru) şi al lui Toader Ciobanu, ţărani. Absolvent în 1957 al Şcolii Normale din Bacău şi în 1962 al Universităţii din Iaşi, este profesor la liceele „Grigore C. Moisil” şi „Dimitrie Cantemir” din Oneşti. Poet prodigios, <span class="CharOverride-2">C.</span> are în acelaşi timp satisfacţia unor realizări legate de numele lui G. Călinescu: cenaclurile literare „G. Călinescu” (1965) şi Junimea nouă (1972), precum şi manifestarea anuală Zilele culturii călinesciene (Oneşti, începând din 1969), devenită important loc de dezbateri de idei între creatori din diferite domenii din întreaga ţară. Este preşedinte-fondator al Fundaţiei Naţionale „G. Călinescu”, redactor al revistei „Jurnalul literar” (Oneşti) şi director al Editurii Aristarc (Oneşti), în cadrul căreia a iniţiat, printre alte apariţii, ediţia anastatică a <span class="CharOverride-1">Istoriei literaturii române de la origini până în prezent</span> de G. Călinescu. Debutează în 1956, în suplimentul literar al ziarului băcăuan „Steagul roşu”. Mai colaborează la „Iaşul literar”, „Ateneu”, „Steaua”, „Cronica”, „Convorbiri literare”, „Luceafărul”, „Contemporanul”, „România literară”, „Argeş”, „Tribuna”, „Manuscriptum”, „Ramuri”, „Revue roumaine” ș.a. Editorial, îşi face apariţia într-o antologie a debutanţilor, <span class="CharOverride-1">O sută de poeţi </span>(1967), editată de Casa Centrală a Creaţiei Populare din Bucureşti.</p>
			<p class="Heuristica-BASE">Prima carte personală a lui <span class="CharOverride-2">C.</span>, <span class="CharOverride-1">Cetatea de inimă</span> (1972), exprimă o vocaţie lirică solară, autocenzurată, de vreme ce poetul, adept al austerităţii în exteriorizare, îşi vrea impulsul erotic sublimat în meditaţie. Volumul <span class="CharOverride-1">Porţile lui Septembrie</span> (1979) pare să vireze spre o poezie de imagine şi metaforă, pastel colorat al trecerii de la vară la toamnă, în care totul se interiorizează, devenind peisaj sufletesc. <span class="CharOverride-1">Plopii de cronică,</span> componentă independentă în ansamblul volumului, este o evocare a Teţcanilor lui George Enescu. Descripţia transpune acum o geografie imaginară cu ecou de letopiseţ, iar legenda capătă înţelesuri noi în grupajul închinat Meşterului Manole. Formal, poezia continuă să evolueze spre o severitate geometrică în <span class="CharOverride-1">Infranord</span> (1981). Ciclul <span class="CharOverride-1">Înveşmântarea cu ţărmul</span> este un ecran, ce se vrea neutru, al zbuciumului sufletesc întru recuperarea purităţii mereu visate. Motivul, abia enunţat, devine temei pentru desluşirea propriei durate în <span class="CharOverride-1">Inscripţii pe drumul rotund</span> (1989). Aici, autobiografiei reale i se substituie una spiritualizată, în care se împletesc legenda, istoria, cultura modelatoare de stări sufleteşti. Toate acestea apar ca etape ale unei existenţe ce poate fi narată prin prisma unui sentiment; dar chiar şi în această ipostază poetul îşi controlează efuziunile confesive. Lirica lui <span class="CharOverride-2">C.</span> este o lirică de reflecţie, precis organizată. Acelaşi simţ al construcţiei guvernează jocurile de limbaj şi aşezare în pagină din întinsul poem <span class="CharOverride-1">Ion Creangă, craiul semnelor</span> (1995). Alcătuire voit severă, structurată pe consecuţia alfabetică a literelor, poemul se animă în portretele concepute în tonul şi cu hazul povestirilor lui Creangă. Adeziunea la acest tip de limbaj poetic ajunge la o realizare integrală în <span class="CharOverride-1">Înger în gerunziu</span> (1998), carte subintitulată <span class="CharOverride-1">Jurnal itinerant</span> (<span class="CharOverride-1">19 mai–19 noiembrie 1997</span>). Se apelează aici frecvent la o imprevizibilă mişcare a lexicului, la dispunerea fantezistă a literelor, pentru a exprima o vibraţie emoţională în versuri de complicată virtuozitate formală. Încrederea în puterea de sugestie a cuvintelor, în eficienţa epitetului, a comparaţiei, a alegoriei, îndrăzneaţa inventivitate în materie de ritm şi rimă fac din <span class="CharOverride-1">Înger în gerunziu</span> şi din <span class="CharOverride-1">Pasul pe nu</span> (2000), cu subtitlul<span class="CharOverride-1"> Jurnal itinerant</span> <span class="CharOverride-1">(1 ianuarie–31 decembrie 1996)</span>, reale laboratoare de tehnică a poeziei. Reordonându-şi ultimele cărţi într-un proiectat ciclu de unsprezece volume (în desfăşurare), sub titlul generic <span class="CharOverride-1">Jurnal itinerant </span>(volumele I–III: <span class="CharOverride-1">Pasul pe nu</span>,<span class="CharOverride-1"> Înger în gerunziu</span>,<span class="CharOverride-1"> La vama virgulei</span>, apărute împreună în 2006, volumul IV:<span class="CharOverride-1"> Mergându-mă</span>, 2007), cu intenţia declarată de a scrie un poem pe zi, <span class="CharOverride-2">C. </span>îşi concentrează efortul îndeosebi asupra „producerii” textului. Discursul ludic postmodern integrează o viziune melancolico-elegiacă tinzând spre abstracţiuni ermetice şi manierism. Contemplaţia autoanalitică, aparent detaşată, din „jurnalul” biografic cotidian se intersectează cu întrebări metafizice grave, sentenţioase, laconice în formulare. (Ion Pop vorbea de „bacovianismul notaţiei «sărace», precare, sugerând un soi de vulnerabilitate a eului şi a scrisului”.) Jocul de cuvinte manierist se complică, se accentuează bufonescul şi ludicul, vizibile chiar în titluri (spre pildă, <span class="CharOverride-1">Înger în gerunziu</span>,<span class="CharOverride-1"> De-un ger cu Heidegger</span>), unele texte (ermetizante) uzând din plin de gratuităţi şi calambur, ca epuizare a posibilităţilor de exprimare: „În pripa ca de pripas/ gând cu prispă nescris/ riscă de-ascuţit şi de-asta,/ panta cu piscul glumind,/ se ceartă pasta cu pixul/ ori foamea cu fiscul privindu-mă fix,/ basmu-i basma curată să nu-l scriu,/ iar din fereastră timp lax, faximilat,/invocă hârtia de lux din cuiul/ nu ştiu cui, care de unde nu-i,/precum pofta din oftat” (<span class="CharOverride-1">Cu ochiul</span>).</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Cetatea de inimă</span>, Bucureşti, 1972; <span class="CharOverride-1">Porţile lui Septembrie</span>, Bucureşti, 1979; <span class="CharOverride-1">Infranord</span>, Iaşi, 1981; <span class="CharOverride-1">Inscripţii pe drumul rotund</span>, Bucureşti, 1989; <span class="CharOverride-1">Ion Creangă, craiul semnelor</span>, Iaşi, 1995; <span class="CharOverride-1">Înger în gerunziu. Jurnal itinerant</span> <span class="CharOverride-1">(19 mai–19 noiembrie 1997)</span>, Bucureşti, 1998; <span class="CharOverride-1">Pasul pe nu. Jurnal itinerant</span> <span class="CharOverride-1">(1 ianuarie–31 decembrie 1996)</span>, Oneşti, 2000; ed. 2 <span class="CharOverride-1">(Jurnal itinerant)</span>, I–IV, Oneşti, 2006–2007.</p>
			<p class="Heuristica___m_RPR"><span class="CharOverride-2">Repere bibliografice:</span> Ion Caraion, <span class="CharOverride-1">Cântec în coloană</span>, ATN, 1967, 2; Piru, <span class="CharOverride-1">Poezia</span>, II, <span class="CharOverride-1">349–350; </span>Al. Piru,<span class="CharOverride-1"> </span>[<span class="CharOverride-1">Constantin Th. Ciobanu</span>], CRC, 1980, 33, SLAST, 1989, 41; Laurenţiu Ulici, <span class="CharOverride-1">„Infranord”</span>, CNT, 1982, 21; Valentin Taşcu, <span class="CharOverride-1">„Infranord”</span>, ST, 1982, 6; Nicolae Manolescu, <span class="CharOverride-1">Zilele culturii călinesciene</span>, RL, 1995, 42; Vlad Sorianu, [<span class="CharOverride-1">Constantin Th. Ciobanu</span>], ATN, 1999, 5, 2002, 3; Geo Vasile, <span class="CharOverride-1">Un crepuscular</span>, RL, 1999, 38; Adrian Alui Gheorghe,<span class="CharOverride-1"> Starea poeziei</span>, CL, 2001, 3; Constantin Ciopraga, <span class="CharOverride-1">Un „jurnal” în versuri</span>, CL, 2007, 12; Viorica Mereuţă-Sorta, <span class="CharOverride-1">Despre virtuozitate şi dificultate în poezie</span>, ATN, 2010, 11–12; Ion Pop, <span class="CharOverride-1">Un „jurnal poetic itinerant”</span>, TR, 2011, 2006; Alex. Ştefănescu, <span class="CharOverride-1">Constantin Th. Ciobanu a învins încă o dată</span>, RL, 2012, 39. &#9;<span class="Semnatura">C.Ş. </span></p>
			<p class="Heuristica-PRIMUL"><span class="titlu-12">CIOBANU, Ion C.</span><span class="CharOverride-2"> </span>(27.X.1924, Budăi–Orhei – 19.I.2001, Chişinău), prozator. Este fiul Ecaterinei şi al lui Constantin Ciobanu. După ce a absolvit Şcoala Pedagogică din Orhei, urmează cursurile literare superioare la Institutul de Literatură Universală „Maxim Gorki” din Moscova (1959). A activat în domeniile pedagogic, politic şi obştesc, fiind, între altele, preşedinte (1961–1965) şi secretar al comitetului de conducere al Uniunii Scriitorilor (1971–1990), preşedinte al Sovietului Suprem din RSS Moldovenească (1961–1965, 1986–1990). I s-au acordat Premiul de Stat (1970) şi titlul Scriitor al Poporului (1984).</p>
			<p class="Heuristica-BASE"><span class="CharOverride-2">C.</span> debutează editorial cu romanul <span class="CharOverride-1">Codrii</span> (I–II, 1954–1957), pânză epică largă, policromă a evenimentelor prin care a trecut Basarabia în anii ’30–’50 ai secolului trecut. Personaje ca Ilie Geamănă, Ion Moraru, moş Toma Veşcă certifică aptitudinea scriitorului de a plăsmui tipuri sociale şi psihologice variate şi în mare parte veridice. „În mare parte” pentru că, din altă perspectivă, se resimte puternic tributul plătit ideologiei comuniste şi preceptelor realist-socialiste. Totuşi, spontaneitatea şi naturaleţea expunerii faptelor şi evenimentelor, atenţia pentru amănuntul pitoresc şi detaliul semnificativ, dialogul antrenant şi vorba populară de duh sunt caracteristice în romanele lui <span class="CharOverride-2">C.</span>, mai cu seamă în cel intitulat <span class="CharOverride-1">Podurile</span> (1966), unde proza de analiză este concurată de un lirism cuceritor, de natură folclorică sau mai curând cu sursa în scrisul lui Ion Creangă. Un realism dur, sprijinit şi pe descrierea veridică a deportărilor operate în Basarabia de regimul stalinist, domină naraţiunea în romanele <span class="CharOverride-1">Cucoara </span>(1975) şi <span class="CharOverride-1">Podgorenii</span> (1982). În culegerea de nuvele <span class="CharOverride-1">Voci pe oglinda apei</span> (1981) se întâlnesc personaje demne de reţinut, scriitorul efectuând sondaje psihologice profunde şi apelând la fixarea firească a expresiei, gesturilor şi în genere a comportamentului moral al oamenilor (<span class="CharOverride-1">Străinul, Pădure verde, pădure..., În seara de revelion</span> ş.a.). <span class="CharOverride-2">C.</span> a tipărit şi cărţi de publicistică pe teme preponderent literare: <span class="CharOverride-1">Evocări</span> (1964), <span class="CharOverride-1">Tăria slovei măiestrite</span> (1971), <span class="CharOverride-1">Modelări artistice</span> (1986), a reunit amintiri despre scriitori şi viaţa literară în <span class="CharOverride-1">Mărturisiri nespovedite</span> – <span class="CharOverride-1">ultimele scrieri</span> (2002), unde atmosfera anilor ’50–’60 din secolul trecut, lupta cu sistemul, dar şi concesiile, compromisurile sunt aduse în pagină bonom, fără patimă.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Codrii</span>, I–II, Chişinău, 1954–1957; <span class="CharOverride-1">Întâlnire cu eroul</span>,<span class="CharOverride-1"> </span>Chişinău, 1962; <span class="CharOverride-1">Evocări</span>, Chişinău, 1964; <span class="CharOverride-1">Podurile</span>, Chişinău, 1966; <span class="CharOverride-1">O pătăranie vânătorească</span>, Chişinău, 1970; <span class="CharOverride-1">Tăria slovei măiestrite</span>, Chişinău, 1971; <span class="CharOverride-1">Cucoara</span>, Chişinău, 1975; <span class="CharOverride-1">Scrieri</span>, I–III, Chişinău, 1977–1978; <span class="CharOverride-1">Voci pe oglinda apei</span>, Chişinău, 1981; <span class="CharOverride-1">Podgorenii</span>, Chişinău, 1982; <span class="CharOverride-1">Modelări artistice</span>, Chişinău, 1986; <span class="CharOverride-1">Mărturisiri nespovedite – ultimele scrieri</span>, pref. Mihai Cimpoi, Chişinău, 2002.</p>
			<p class="Heuristica___m_RPR"><span class="CharOverride-2">Repere bibliografice:</span> Nicolae Bileţchi, <span class="CharOverride-1">Ion C. Ciobanu</span>, în <span class="CharOverride-1">Profiluri</span>, <span class="CharOverride-1">580–591</span>; Vasile Coroban, <span class="CharOverride-1">„Cucoara”</span> – <span class="CharOverride-1">universul satului contemporan</span>, LA, 1978, 15 iunie; Ion Ciocanu, <span class="CharOverride-1">Podurile vieţii şi ale creaţiei</span>. <span class="CharOverride-1">Studiu asupra creaţiei lui I.C. Ciobanu</span>, Chişinău, 1978; Vladimir Beşleagă, <span class="CharOverride-1">Suflul vremii</span>, Chişinău, 1981, <span class="CharOverride-1">129–144</span>; Nicolae Bileţchi,<span class="CharOverride-1"> Romanul şi contemporaneitatea</span>, Chişinău, 1984, <span class="CharOverride-1">passim</span>; Haralambie Corbu, <span class="CharOverride-1">Creaţia lui I.C. Ciobanu în şcoală</span>, Chişinău, 1986; Cimpoi, <span class="CharOverride-1">Ist. lit. Basarabia</span>,<span class="CharOverride-1"> 186–187</span>; Ciocanu, <span class="CharOverride-1">Lit. rom.</span>, <span class="CharOverride-1">309–316</span>; Ciocanu, <span class="CharOverride-1">Vase comunicante</span>, <span class="CharOverride-1">356–360</span>; Nicolae Bileţchi,<span class="CharOverride-1"> Analize și sinteze critice</span>, Chişinău, 2007, <span class="CharOverride-1">236–260. &#9;</span><span class="Semnatura">I.C.</span></p>
			<p class="Heuristica-PRIMUL"><span class="CharOverride-2">CIOBANU, Ion D.</span> (25.IV.1910, Culnaia Veche–Odessa – 8.I.2000, Chişinău), propagandist, prozator, folclorist. A absolvit Institutul Pedagogic din Tiraspol (1932), fiind apoi şef al Secţiei de limbă şi literatură a Institutului Moldovenesc de Cercetări Ştiinţifice (Tiraspol, 1939, Chişinău, 1940–1941), director al Institutului de Istorie, Limbă şi Lite&#173;ra&#173;tură al Academiei de Ştiinţe de la Chişinău (1946–1952), director al Institutului Pedagogic „Ion Creangă” din Chişinău (1952–1956), şef al sectorului de folcloristică al Institutului de Limbă şi Literatură al Academiei de Ştiinţe de la Chişinău (1960–1979). </p>
			<p class="Heuristica-BASE">În 1940 <span class="CharOverride-2">C. </span>a participat la procesul de înlocuire a alfabetului latin cu alfabetul rus. Sub masca „neaoşismului moldovenesc”, a promovat ideea antiromânismului, impunând teoria falsă a celor „două limbi, două noroade, două culturi”. A sprijinit analiza sociologizant-vulgară a scrierilor literare şi a folclorului, a negat importanţa literaturii clasice. A elaborat manuale de gramatica „limbii moldoveneşti”, este autorul lucrării monografice <span class="CharOverride-1">Poezia lirică populară moldovenească</span> (1973, în limba rusă), a îngrijit volumele <span class="CharOverride-1">Poezia lirică</span> (1975), <span class="CharOverride-1">Cântece revoluţionare sovietice</span> (1982, în colaborare) din seria <span class="CharOverride-1">Creaţia populară moldovenească</span> (16 volume, 1975–1983). Ca prozator, a semnat câteva culegeri de povestiri: <span class="CharOverride-1">Fata frumoasă</span> (1939), <span class="CharOverride-1">Nănaşul şi finul</span> (1941), <span class="CharOverride-1">La aprinsul zorilor</span> (1947), pe tema satului „nou” colectivizat, a „patriotismului” sovietic. În ultimii ani <span class="CharOverride-2">C.</span> a continuat să susţină „moldovenismul” din cultură în două lucrări apărute la Universitatea din Tiraspol, în cadrul laboratorului de cercetări ale istoriei regiunii Transnistria: <span class="CharOverride-1">Cuvânt despre destinul limbii materne</span> (1992), <span class="CharOverride-1">Limba maternă în destinul meu</span> (1993), ambele în limba rusă.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Fata frumoasă</span>, Tiraspol, 1939; <span class="CharOverride-1">Nănaşul şi finul</span>, Chişinău–Tiraspol, 1941; <span class="CharOverride-1">Pagini din trecutul Moldovei,</span> Chişinău, 1946; <span class="CharOverride-1">La aprinsul zorilor</span>, Chişinău, 1947; <span class="CharOverride-1">Cum Paraschiţa a învăţat carte</span>, Chişinău, 1948; <span class="CharOverride-1">Creaţia populară (Curs teoretic de folclor românesc din Basarabia, Transnistria şi Bucovina</span>) (în colaborare), Chişinău, 1991. <span class="CharOverride-2">Antologii: </span><span class="CharOverride-1">Folclor moldovenesc</span>, Chișinău, 1956 (în colaborare); <span class="CharOverride-1">Moldavskaia narodnaia liriceskaia poezia. Neobreadnaia pesnea</span>, Chişinău, 1973; <span class="CharOverride-1">Poezia lirică</span>, Chişinău, 1975; <span class="CharOverride-1">Cântece revoluţionare sovietice</span>, Chişinău, 1982 (în colaborare). </p>
			<p class="Heuristica___m_RPR"><span class="CharOverride-2">Repere bibliografice: </span>Andrei Hâncu, <span class="CharOverride-1">Ştiinţă sau „ejovşcină” „enkavedevşcină”</span>, LA, 1989, 23 martie; Cimpoi, <span class="CharOverride-1">Ist. lit. Basarabia</span>, <span class="CharOverride-1">290. &#9;</span><span class="Semnatura">G.B.</span></p>
			<div class="_idGenObjectLayout-1">
				<div id="_idContainer015">
					<div id="_idContainer013" class="Basic-Text-Frame">
						<p class="Titlu-Nume-H">CIOBANU, Mircea </p>
						<p class="Titlu-mic-DATE">(13.V.1940, Bucureşti – 22.IV.1996, Bucureşti), poet, prozator, eseist.</p>
					</div>
					<div id="_idContainer014" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="04_DGLR_C_314-433_chiper_cititi-web-resources/image/1.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Mariei (născută Răportaru) şi al lui Gheorghe Sandu, constructor, pseudonimul fiind legat de numele unei bunici. A urmat cursurile serale ale Liceului „Dimitrie Cantemir“ din Bucureşti, lucrând în paralel fie pe un şantier, fie în agricultură. După ce ratează admiterea la Facultatea de Arhitectură, în 1958 se înscrie la Facultatea de Filologie–Istorie din Iaşi (secţia de rusă), trei ani mai târziu transferându-se la Filologia bucureşteană, absolvită în 1964. Fiind repartizat la o şcoală sătească din Teleorman, refuză postul şi se angajează pe un şantier de construcţii. Între 1965 și 1966 este redactor la Agerpres, apoi, la recomandarea lui A.E. Baconsky, la Editura pentru Literatură (1967–1969), după care trece la Editura Eminescu şi la Cartea Românească (de la înfiinţarea ei, în 1970). După 1989 revine ca redactor-şef la Editura Eminescu, apoi fondează o editură proprie, Vitruviu (1996). Devine, în această perioadă, purtător de cuvânt în România al regelui Mihai I, pe care îl cunoaşte întâmplător cu ocazia primei ieşiri în Occident, într-o vizită la rudele din Elveţia. La începutul anilor ’90 a realizat de altfel două volume intitulate <span class="CharOverride-1">Convorbiri cu regele Mihai I al României</span>, prima biografie în dialog a fostului suveran. A publicat, în numeroase reviste culturale, poezii, eseuri, articole de critică literară şi plastică. I s-au decernat Premiul Uniunii Scriitorilor (1977, 1981, 1991, 1993, 1994) Premiul „Ion Creangă” al Academiei RSR (1983).</p>
			<p class="Heuristica-BASE">Debutul absolut al lui <span class="CharOverride-2">C.</span> se produce în 1959, în revista „Tribuna“, cu poezia <span class="CharOverride-1">La porţile luminii</span>. În 1966 debutează editorial cu volumul de poeme <span class="CharOverride-1">Imnuri pentru nesomnul cuvintelor</span>, situat în proximitatea hermetismului abstract al lui Ion Barbu din <span class="CharOverride-1">Ritmuri pentru nunţile necesare</span>, trecut prin medievalismul lui Eugen Jebeleanu din <span class="CharOverride-1">Inimi sub săbii</span>. Critica a invocat şi alte posibile vecinătăţi, de la baladismul cult al lui Ştefan Aug. Doinaş şi Radu Stanca până la teatralitatea lui Emil Botta şi lirismul oracular al lui Lucian Blaga, dintre congeneri cel mai apropiat fiind Cezar Baltag. Caracterul imnic, meditativ, centrat pe transfigurarea alchimică a logosului, conferă nota specifică a acestor poeme alcătuite din trei-patru strofe de câte zece-unsprezece silabe, cu rimă încrucişată; poemul <span class="CharOverride-1">Armură</span> a fost considerat de comentatori o <span class="CharOverride-1">ars poetica</span>, metonimie a limbajului opac, protector al fiinţei fragile: „Îmi voi lăsa sudoarea pe un mal/ şi-i voi privi statura călătoare/ rămasă-n urmă cu un gest final/ de-a mă primi în steiul ei de sare”. Patentate încă din volumul de debut, retorica deliberat vetustă şi atemporală, tonul oracular şi ceremonios, figuraţia emblematică, parabolele biblice sau mitologice ambigue sau enigmatice, trimiţând la situaţii existenţiale general-umane sau la modele arhetipale, definesc şi cărţile de versuri ulterioare, începând cu <span class="CharOverride-1">Patimile </span>(1968), continuând cu <span class="CharOverride-1">Etica</span> (1971) şi <span class="CharOverride-1">Cele ce sunt</span> (1974). Formula se schimbă totuşi, de la aspectul prozodic (abundă acum deca- şi endacasilabii fără rimă) la arhitectura de ansamblu. Dominant devine tonul enunţiativ, iar tema recurentă a damnării se asociază cu viziuni translucide aflate sub semnul umbrei şi al visului: „A fi trezit şi-ntors a fi din somnul/ nehotărât; dar a fi miez de ziuă/ în visul meu şi celălalt s-aştepte./ Privească la cadran şi limba umbrei/ s-arate că la timp e numai ceara/ bufnind din lucruri, sărurile-ncinse/ din zori asupra apelor şi stâlpii/cu pulbere de sus…” (<span class="CharOverride-1">Celălalt</span>). În <span class="CharOverride-1">Cele ce sunt</span> textele sunt puse în pagină cu rigoare formală sub forma unor pătrate, cele paisprezece silabe ale versurilor corespunzând numărului de versuri ale poemelor. Supratema lor ar putea fi „eliberarea de mişcare” din filosofia eleată, suprapusă imperativului gnostic al eliberării din „carcera” trupului supus descompunerii şi morţii. Poet dificil până la ermetism, care-şi încifrează semnificaţiile sau le ambiguizează prin elipse (o posibilă strategie împotriva cenzurii), <span class="CharOverride-2">C.</span> compune scenarii lirice cu substrat biblic ale degradării cosmice. Figura predilectă este, după cum s-a observat, metonimia. Cu <span class="CharOverride-1">Versuri</span> (1982) şi <span class="CharOverride-1">Vântul Ahab </span>(1984), poezia lui <span class="CharOverride-2">C.</span> intră într-o nouă fază, a lirismului meditativ cu suflu profetic, modulat grav de ritmuri antice, dar eliberat din chingile prozodiei. Deşi există mai multe tangenţe cu realul contingent (s-a vorbit despre o „umanizare a lirismului”), spaţiile predilecte, predominant citadine, sunt transfigurate, atemporale sau ţinând de un timp al vechimii. Nostalgia tradiţiei, adâncirea compensatorie în „cărţile vechi” trădează o modernitate antimodernă, în sensul lui Jacques Maritain și Antoine Compagnon. Revelatoare sunt, cu deosebire, marile poeme – <span class="CharOverride-1">De profundis</span>, <span class="CharOverride-1">Praznicul mare</span>, <span class="CharOverride-1">Vântul Ahab</span> –, culminând cu <span class="CharOverride-1">Melissos</span>, trimiţând la ultimul reprezentant al şcolii eleate, Melissos din Samos, care gândea fiinţa dincolo de orice reprezentare antropomorfică. O figură tutelară este cea a construcţiei, a edificării: „Eu, prin urmare,/ ce să-mi închipui Melissos?/ Parte lucraseră ei, însă-n dreptul/ brâului zis armenesc i-a răzbit adierea –/ ce spun eu adierea? Bolnavă/ somnului pală de vânt// Seară era şi lumina-ntomnase pesemne –/ Melissos! Or, casa/ de când începuse să crească!.../ Astfel încât mă întreb: la ce bun să n-adoarmă zidarii!/ Casa-nvăţase oricum să lucreze de sine”. Mitul reformulat modern al constructorului poate fi legat de o obsesie biografică (tatăl scriitorului a avut o astfel de ocupaţie). În ansamblu, poemele din anii ’80 au un caracter sumbru; predomină viziunile apocaliptice, iar lirismul e mai narativ. Narativizarea se amplifică în <span class="CharOverride-1">Viaţa lumii</span> (1989), unde titlul preluat de la Miron Costin (dimpreună cu tema ecleziastică a lui <span class="CharOverride-1">vanitas vanitatum</span>) acoperă o sumă de „vedenii” ale vieţii lăuntrice, grupate în cicluri şi prezentate sub forma unor pilde cu semnificaţii metafizice neliniştitoare sau a unor meditaţii asupra sfârşitului corespunzând unei realităţi istorice aflate în pragul catastrofei, cum sugerează, de pildă, metafora ţinutului „părăsit de zei şi de oameni”. Alcătuit din cinci poeme de mari dimensiuni: <span class="CharOverride-1">Noaptea (fragmente mici)</span>, <span class="CharOverride-1">Îngerul abatoarelor</span>, <span class="CharOverride-1">Oaspete în viscolul mare</span>, <span class="CharOverride-1">Noaptea (fragmente mari)</span> şi <span class="CharOverride-1">Addenda – O cântare a Logofetesei</span>, volumul<span class="CharOverride-1"> Poeme </span>(1994) reprezintă o explorare radicală a întunericului existenţial, o prefigurare a morţii şi a lipsei de speranţă, pe care doar pitorescul balcanic, aglutinant şi ecumenic din <span class="CharOverride-1">Addenda</span> o relativizează înţelept. Aceleaşi viziuni negre ale sfârşitului apropiat, expuse în formă psaltică sau sub forma unor rugăciuni, definesc şi postumele din <span class="CharOverride-1">Anul tăcerii</span> (1997), reunind texte rămase în manuscris sau în presă. Diseminată în reviste, în paratexte sau în materia primă a cărţilor sale, eseistica lui <span class="CharOverride-2">C.</span> vădeşte un umanist reflexiv cu o cultură vastă, intim asimilată. Bun cunoscător al tradiţiei neo- şi veterotestamentare, al cărţilor religioase vechi, al filosofilor antici greci şi latini, dar şi al celor moderni, comentator avizat al folclorului, dar şi al poeziei moderne, autorul a scris studii valoroase despre variantele poeziilor eminesciene, despre Ion Barbu, despre scriitori maghiari şi germani. În <span class="CharOverride-1">Isarlâk</span> (publicat în „Secolul 20” în 1997) întreprinde o analiză a literaturii şi civilizaţiei româneşti prin prisma unui „stil balcanic” identificat ca matrice stilistică a mentalităţii autohtone, în <span class="CharOverride-1">Noaptea limbajului </span>(„Vatra”, 1986) dezvoltă o teorie a poeziei noastre din perspectiva evoluţiei şi a condiţionărilor limbajului poetic, iar într-un studiu despre cărţile populare în cultura română dezvoltă ipoteza unei continuităţi a evoluţiei conştiinţei lingvistice şi artistice premoderne la nivelul oralităţii „analfabete”. Scrii&#173;torul este, în optica lui Eugen Negrici, unul „funciarmente patristic”, rafinamentul meditaţiilor etico-religioase din volumul postum <span class="CharOverride-1">La capătul puterilor. Însemnări pe Cartea lui Iov</span> (1997), eseu poematic trimiţând la gogoliana <span class="CharOverride-1">Meditaţie la dumnezeiasca liturghie</span>, „îl recomandă drept un redutabil exeget al <span class="CharOverride-1">Bibliei</span> […] şi poate cel mai important scriitor român religios”. Judecata e valabilă, deopotrivă, pentru opera sa poetică şi prozastică, în condiţiile în care sistemul comunist, oficial ateu, nu permitea apariţia unui asemenea tip de literatură decât prin camuflaj parabolic şi alibiuri culturale. Alţi comentatori au accentuat, dimpotrivă, caracterul estetic al operei în defavoarea celui moral şi spiritual. Literatura lui <span class="CharOverride-2">C.</span> e simultan structurată de arhitextul biblic, adaptat existenţial, şi de sentimentul captivităţii în istoria profană, scenariul apocaliptic evocând, indirect, datele concrete ale epocii. Combinaţia de hermeneutică teologică şi reflecţie subiectivă din <span class="CharOverride-1">La capătul puterilor</span> se înrădăcinează într-o obsesie veche pentru Iov, vinovatul fără vină atins de aripa deznădejdii care-l determină să i se adreseze lui Dumnezeu. Suferinţa lui Iov e analogă patimilor lui Iisus, ce asigură structura de adâncime a romanului <span class="CharOverride-1">Cartea fiilor</span> (1970). Parabolă cristică grefată pe un fond arhetipal şi străbătută de un lirism intens, naraţiunea urmăreşte, în cele trei capitole ale sale (cifră simbolică, indicând, desigur, trinitatea), tribulaţiile unui bătrân cerşetor şi ale fiului său pe care-l caută; tânărul moare pe un drum epuizant, iar cadavrul trece succesiv prin mâinile mai multor locuitori (preotul Musun, profesorul Cazilu, spălătoreasa Marta) ai unui oraş administrat de un personaj versatil, cu atribute demonice (Canta). Toată lumea caută să se descotorosească de cadavru, iar când bătrânul descoperă mortul în casa lui Cazilu, puţin înaintea înhumării trupului este alungat de administrator, pe motiv că nu-şi poate proba identitatea. În mod simbolic, mormântul fiului nu va putea fi găsit în cimitir, sugerându-se astfel o posibilă înviere (numele tânărului – Melhisedec – trimite de asemenea la Cristos). Un „nucleu hermeneutic” (Ion Bogdan Lefter) al prozelor viitoare îl reprezintă <span class="CharOverride-1">Martorii</span> (1968). Nicolae Manolescu a văzut aici<span class="CharOverride-1"> </span>„întâiul nostru metaroman deplin” prin separaţia totală dintre jocul vieţii şi cel al literaturii, şi unul din primele romane româneşti neinfestate ideologic, scris după ieşirea de sub zodia realismului socialist şi apărut într-un an de maximă liberalizare a regimului. Subiectul, labirintic, dificil de urmărit prin amestecul derutant al planurilor, are ca punct de plecare investigarea vieţii unui personaj defunct numit, misterios, Domnul – trimitere profană la un Dumnezeu absent – şi a fiului acestuia, autor al unei cărţi intitulate <span class="CharOverride-1">Lupta cu lucrurile</span>, în care e relatată chiar moartea tatălui. Atmosfera e spectrală, preapocaliptică, caracteristică, de altfel, pentru întreaga creaţie a lui <span class="CharOverride-2">C.</span>, în care existenţa însăşi apare ca o <span class="CharOverride-1">ars moriendi</span>. Critica momentului a făcut apropieri – superficiale – de Noul Roman francez şi de gândirea structuralistă. Ele au fost, pe drept cuvânt, respinse de autor. Romanul conţine, într-adevăr, o parabolă a creaţiei „dezlegate de lume” (corespunzând spiritului dezlegat de trup) şi a cărţii imposibile, suficiente sieşi. Numai că miza e alta, (meta)ficţiunea vizând condiţia metafizică a omului şi a familiei în lumea modernă. Semnificaţia ultimă are, aşadar, un caracter apofatic, <span class="CharOverride-1">Martorii</span> ilustrând imposibilitatea aflării adevărului (sensului) într-o istorie dominată de mistificare, manipulare şi teamă, reflex al pierderii legăturii cu divinitatea. Tipologic, romanul ţine de datele modernismului târziu şi poate fi aşezat în serie cu istoria ocultă a enigmelor familiale din <span class="CharOverride-1">Iarna fimbul</span> de Alice Botez, apărut în acelaşi an. Din materia reflexivă a <span class="CharOverride-1">Martorilor</span> se vor nutri şi următoarele cărți de proză ale lui <span class="CharOverride-2">C.</span>, şi în mod special acele texte denumite generic „epistole“ şi aparţinând unei formule de graniţă, melanj de eseu, poem narativ, fabulă sapienţială şi poveste cu substrat mitic, biblic ori filosofic. <span class="CharOverride-1">Epistole</span> (1969) şi <span class="CharOverride-1">Armura lui Thomas şi alte epistole</span> (1971) reunesc în jurul unor nuclee epice minimale, cu rezonanţe vetero- şi neotestamentare şi încărcate de aluzii culturale – Antichitatea şi Evul Mediu fiind referințe privilegiate –, o serie de spovedanii cvasidostoievskiene, reflecţii de natură etică pe teme precum vinovăţia, păcatul, ispăşirea, căutarea lui Dumnezeu, asceza, purificarea, moartea sau dihotomia suflet/trup. Câteva „epistole“ tratează despre inefabilul artei, precum naraţiunea ce-l are protagonist pe Secun&#173;dus, actor-sclav la Roma, care se stinge pe scenă când îl interpreta, cu maxima autenticitate posibilă, pe Agamemnon murind. În bună măsură, aceste naraţiuni-eseu conţin naraţiuni utopice, pilde, alegorii, parabole, în care Potopul, Sodoma şi Gomora ori Țara Făgăduinţei sunt topoi recurenți, camuflați, împreună cu o întreagă reţea de simboluri biblice, într-un text cu cadenţă de poem ce descrie, cu lux de detalii, lumi de fantasme. Epicul se înscrie într-un timp mitic, în care răzbat, cu intermitenţă, ecouri dintr-o lume modernă şi dintr-un prezent înceţoşat, iar personajele sunt arhetipale. Ultima piesă din ciclul epistolar, <span class="CharOverride-1">Tăietorul de lemne</span> (1974), e alcătuită aproape în exclusivitate dintr-o reţea de ipoteze şi deducţii, în care eseul se îmbină cu pilda şi predica (trimiteri la mitul lui Cain). Mai mult decât <span class="CharOverride-1">Martorii</span>, epistolele suferă de un abuz de reflexivitate eseistică alambicată şi de o prolixitate care opacizează discursul. Este ceea ce a impietat, în fond, asupra receptării postcomuniste a prozei şi poeziei autorului, intrate într-un con de umbră. Opera de vârf a lui <span class="CharOverride-2">C.</span> o constituie însă romanul din cele şase volume numite <span class="CharOverride-1">Istorii</span> (I–VI, 1977–1993), unul dintre cele mai ambiţioase şi mai complexe proiecte romaneşti ale modernităţii postbelice autohtone. Spre deosebire de <span class="CharOverride-1">Martorii</span>, protagonistul din <span class="CharOverride-1">Istorii</span>, inginerul constructor şi vigurosul <span class="CharOverride-1">pater familias</span> Gheorghe Palada, „Marele” Palada, are o prezenţă masivă şi o identitate autoritară, de erou civilizator. Discursul narativ oferă iluzia omniscienţei, dar e orchestrat din <span class="CharOverride-1">off</span> de o metaconştiinţă care imprimă romanului un caracter hermeneutic; în ultimul volum, <span class="CharOverride-1">Tânărul bogat</span>, el îi aparţine lui Marcu, unul dintre fiii Marelui Palada şi alter ego al lui <span class="CharOverride-2">C.</span> Spre deosebire de joyceanul <span class="CharOverride-1">Lumea în două zile</span> al lui George Bălăiţă, cu care prezintă unele înrudiri, cinci volume ale <span class="CharOverride-1">Istoriilor</span> cuprind evenimente derulate pe parcursul primelor trei zile ale anului 1959, totul deschizându-se printr-o imagine a sărbătorii – petrecerea Anului Nou 1959 – în casa amfitrionului Palada. Structurate, simetric, în câte trei părţi – prima şi ultima redând scene din viaţa personajului principal, a doua împletind reminiscenţe ale istoriei familiei Palada şi ale familiei soţiei sale Maria –, patru volume sunt complinite de al cincilea, ce cuprinde exclusiv evenimentele celei de-a treia zile, ultima din viaţa lui Palada. Cartea a doua a volumului al patrulea fusese dedicată profesorului Leon Pascal, singurul personaj cu o astfel de pondere din afara celor două familii şi, structural, opus dominatorului constructor prin retractilitatea sa contemplativă, livrescă. Ultimul volum are o structură diferită, sub forma unei culegeri de nuvele dedicate, fiecare, câte unui personaj important: Adam, Logofeteasa, Leon Pascal, Marcu, Maria şi Gheorghe Palada. Caracterul lor independent, dar interdependent corespunde caracterului autonom al volumelor. Un al şaptelea volum, urmărind ge&#173;ne&#173;alogia paternă a protagonistului de pe la 1700, nu a mai apucat să fie scris, iar <span class="CharOverride-1">Cronică dictată</span> şi <span class="CharOverride-1">Codex Diabolicus</span> au rămas abia schiţate. De <span class="CharOverride-1">Istorii</span> urma să fie legat şi jurnalul de atelier al lui <span class="CharOverride-2">C.</span> din anii 1980–1989; câteva fragmente intitulate <span class="CharOverride-1">Addenda (jurnal pe zece ani)</span> au apărut în presă. În aceeaşi <span class="CharOverride-1">Addenda</span> a <span class="CharOverride-1">Istoriilor </span>urmau să fie încorporate şi câteva poeme (<span class="CharOverride-1">Melissos</span>, <span class="CharOverride-1">Scara</span>, <span class="CharOverride-1">Hoitarii</span>), incluse în cărțile de versuri; invers, poemul <span class="CharOverride-1">O cântare a Logofetesei</span> din <span class="CharOverride-1">Tânărul bogat</span> va fi transferat ca ultimă piesă în <span class="CharOverride-1">Addenda</span>  volumului <span class="CharOverride-1">Poeme</span> din 1994. Astfel de permutări confirmă ideea unei arhitecturi modulare a ansamblului operei lui <span class="CharOverride-2">C.</span> şi al unei coerenţe profunde a acesteia, în interiorul căreia poemele pot fi citite ca ilustrări lirice ale imaginarului prozei. Totul – subsumat unei enorme încrederi în puterea edificatoare a cuvântului. Proiectat, prin saga familiei Dudescu, în lumea balcanică, fojgăitoare, a negustorimii bucureştene din perioada 1900–1950, dar cu ancore aruncate mult mai adânc în timp, extins apoi spre lumea intelectuală a epocii interbelice, ciclul <span class="CharOverride-1">Istorii</span> oferă, la un prim nivel, o reformulare a romanului de periferie burgheză în ascensiune (Hortensia Papadat-Bengescu ş.a.) sau a celui de moravuri, dar şi a „cronicilor de familie”, a (bildungs)romanelor de tip frescă şi a epopeilor „de şantier” ale anilor ’50. Acest roman total e conceput, de fapt, ca un puzzle de istorii familiale subordonate unei vaste, multistratificate fabulaţii genealogice, cu certe resorturi autobiografice. Întâmplările actualizează, de fiecare dată, un substrat biblic, pe un traseu cu sugestii iniţiatice; tradiţional la un prim nivel, de o masivitate epică şi o pregnanţă realistă absente în cărţile precedente, romanul e construit în reţea pe o infrastructură simbolică şi ezoterică (adevărat cosmos pitagoreic) extrem de sofisticată, însufleţită de o meditaţie practic nerezumabilă asupra resorturilor nevăzute ale existenţei şi ale logosului întemeietor. Acest mare roman al „istoriilor de familie” (şi al Familiei) este, în primă şi ultimă instanţă, un (meta)roman al fiinţei, în care existenţialul e guvernat, din umbră, de metafizic. </p>
			<p class="Heuristica_CITAT">Mircea Ciobanu e, poate, <span class="CharOverride-7">[…]</span> scriitorul contemporan cel mai contradictoriu: nu e carte a lui care să nu ridice o problemă morală, rezolvată de fiecare dată într-un sens estetic. Nu e un moralist dublat de un estet, ci un estet cu veleităţi de moralist. Înrudirea cu poezia este evidentă. Ochiul lui e mai viu atras de spectacolul abjectei măreţii a Logofetesei decât de tulburarea conştiinţei lui Palada. În ciuda marii deosebiri de manieră (mai firească şi mai tradiţională în Istorii decât în cărţile precedente, mai epică, mai puţin teoretizantă), Mircea Ciobanu rămâne acelaşi artist care contemplă lumea cu un hulpav ochi estetic.</p>
			<p class="Heuristica_CITAT_semnat">NICOLAE MANOLESCU </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Imnuri pentru nesomnul cuvintelor</span>,<span class="CharOverride-1"> </span>pref. Nicolae Manolescu, Bucureşti, 1966; <span class="CharOverride-1">Martorii</span>,<span class="CharOverride-1"> </span>Bucureşti, 1968; ed. București, 1973; <span class="CharOverride-1">Patimile</span>,<span class="CharOverride-1"> </span>Bucureşti, 1968; <span class="CharOverride-1">Epistole</span>,<span class="CharOverride-1"> </span>Bucureşti, 1969; <span class="CharOverride-1">Cartea fiilor</span>,<span class="CharOverride-1"> </span>Bucureşti, 1970; <span class="CharOverride-1">Armura lui Thomas şi alte epistole</span>,<span class="CharOverride-1"> </span>Bucureşti, 1971; <span class="CharOverride-1">Etica</span>,<span class="CharOverride-1"> </span>Bucureşti, 1971; <span class="CharOverride-1">Cele ce sunt</span>,<span class="CharOverride-1"> </span>Bucureşti, 1974; <span class="CharOverride-1">Tăietorul de lemne</span>,<span class="CharOverride-1"> </span>Bucureşti, 1974; <span class="CharOverride-1">Istorii</span>,<span class="CharOverride-1"> </span>I–VI, Bucureşti, 1977–1993; <span class="CharOverride-1">Versuri</span>,<span class="CharOverride-1"> </span>Bucureşti, 1982; <span class="CharOverride-1">Vântul Ahab</span>,<span class="CharOverride-1"> </span>Bucureşti, 1984; <span class="CharOverride-1">Marele scrib</span>,<span class="CharOverride-1"> </span>pref. Magdalena Popescu, Bucureşti, 1985; <span class="CharOverride-1">Martorii. Epistole. Tăietorii de lemne</span>,<span class="CharOverride-1"> </span>pref. Cornel Ungureanu, Bucureşti, 1988; <span class="CharOverride-1">Viaţa lumii</span>,<span class="CharOverride-1"> </span>Bucureşti, 1989; <span class="CharOverride-1">Convorbiri cu Mihai I al României</span>,<span class="CharOverride-1"> </span>I–II, Bucureşti, 1991–1993; <span class="CharOverride-1">Poeme</span>,<span class="CharOverride-1"> </span>pref. Ioanid Romanescu, Iaşi, 1994; <span class="CharOverride-1">Anul tăcerii</span>, București, 1997;<span class="CharOverride-1"> La capătul puterilor. Însemnări pe Cartea lui Iov</span>,<span class="CharOverride-1"> </span>Bucureşti, 1997. <span class="CharOverride-2">Antologii</span>: <span class="CharOverride-1">Poeziile creştinilor români</span>,<span class="CharOverride-1"> </span>pref. edit., Bucureşti, 1995. <span class="CharOverride-2">Traduceri</span>: N.G. Cernâşevski, <span class="CharOverride-1">Prologul</span>,<span class="CharOverride-1"> </span>Bucureşti, 1957 (în colaborare cu Andrei Ivanovschi); Victor Sivetidis, <span class="CharOverride-1">Oracolul lui Oreste</span>,<span class="CharOverride-1"> </span>Bucureşti, 1969. </p>
			<p class="Heuristica___m_RPR"><span class="CharOverride-2">Repere bibliografice: </span>Damian, <span class="CharOverride-1">Intrarea</span>, <span class="CharOverride-1">76–80</span>; Popa, <span class="CharOverride-1">Modele</span>, <span class="CharOverride-1">114–120</span>; Negoiţescu, <span class="CharOverride-1">Lampa</span>, <span class="CharOverride-1">225–229</span>; Protopopescu, <span class="CharOverride-1">Volumul</span>, <span class="CharOverride-1">201–206</span>; Piru, <span class="CharOverride-1">Poezia</span>, II,<span class="CharOverride-1"> 242–253</span>; Raicu, <span class="CharOverride-1">Critica</span>,<span class="CharOverride-1"> 313–316</span>; Iorgulescu, <span class="CharOverride-1">Scriitori</span>, <span class="CharOverride-1">184–188</span>; Dorcescu, <span class="CharOverride-1">Embleme</span>, <span class="CharOverride-1">99–106</span>; Georgescu, <span class="CharOverride-1">Volume</span>, <span class="CharOverride-1">73–77</span>; Grigurcu, <span class="CharOverride-1">Poeţi</span>, <span class="CharOverride-1">257–260</span>; Doinaş, <span class="CharOverride-1">Lectura</span>, <span class="CharOverride-1">208–213</span>; Moraru, <span class="CharOverride-1">Semnele</span>, <span class="CharOverride-1">195–199</span>; Crohmălniceanu, <span class="CharOverride-1">Pâinea noastră</span>, <span class="CharOverride-1">275–280</span>; Culcer, <span class="CharOverride-1">Serii</span>, <span class="CharOverride-1">194–204</span>; Simuţ, <span class="CharOverride-1">Diferenţa</span>, <span class="CharOverride-1">149–152</span>; Tuchilă, <span class="CharOverride-1">Cetăţile</span>, <span class="CharOverride-1">167–189</span>; Vlad, <span class="CharOverride-1">Lectura rom.</span>, <span class="CharOverride-1">140–148</span>; Dobrescu, <span class="CharOverride-1">Foiletoane</span>, III,<span class="CharOverride-1"> 88–95</span>; Simion, <span class="CharOverride-1">Scriitori</span>, III, <span class="CharOverride-1">334–345</span>; Negrici, <span class="CharOverride-1">Introducere</span>, <span class="CharOverride-1">153–173</span>; Grigurcu, <span class="CharOverride-1">Existenţa</span>, <span class="CharOverride-1">218–226</span>; Holban, <span class="CharOverride-1">Profiluri</span>, <span class="CharOverride-1">219–231</span>; Cistelecan, <span class="CharOverride-1">Poezie</span>, <span class="CharOverride-1">83–86</span>; Lovinescu, <span class="CharOverride-1">Unde scurte</span>, I,<span class="CharOverride-1"> 492–498</span>; Al. Paleologu, <span class="CharOverride-1">Inima regelui</span>, RL, 1991, 51; Negoiţescu, <span class="CharOverride-1">Scriitori contemporani</span>, <span class="CharOverride-1">99–103</span>; Simuţ, <span class="CharOverride-1">Incursiuni</span>, <span class="CharOverride-1">168–171</span>; Ulici, <span class="CharOverride-1">Lit. rom</span>, I, <span class="CharOverride-1">73–79</span>; Pop, <span class="CharOverride-1">Pagini</span>, <span class="CharOverride-1">120–125</span>; Manolescu, <span class="CharOverride-1">Litere</span>, <span class="CharOverride-1">326–331</span>; <span class="CharOverride-1">Dicţ. analitic</span>, II, <span class="CharOverride-1">195–199</span>, III, <span class="CharOverride-1">284–287</span>; <span class="CharOverride-1">Dicţ. esenţial</span>, <span class="CharOverride-1">169–171</span>; Grigurcu, <span class="CharOverride-1">Poezie</span>, I, <span class="CharOverride-1">256–260</span>; Manolescu, <span class="CharOverride-1">Lista</span>,<span class="CharOverride-1"> </span>II,<span class="CharOverride-1"> 204–214</span>, III, <span class="CharOverride-1">251–262</span>; Lefter, <span class="CharOverride-1">Scurtă istorie a romanului românesc</span>, Piteşti, 2001, <span class="CharOverride-1">133–146</span>;<span class="CharOverride-1"> </span>Soviany, <span class="CharOverride-1">Textualism</span>, II, <span class="CharOverride-1">214–218</span>; Negrici, <span class="CharOverride-1">Comunism, Proza</span>, <span class="CharOverride-1">197–201</span>, <span class="CharOverride-1">326–328</span>; Holban, <span class="CharOverride-1">Ist. lit.</span>, II, <span class="CharOverride-1">108–119</span>; Manolescu, <span class="CharOverride-1">Istoria</span>, <span class="CharOverride-1">1154–1162</span>; Culianu, <span class="CharOverride-1">Studii</span>, II, <span class="CharOverride-1">194–196</span>; Popa, <span class="CharOverride-1">Ist. lit.</span>, II, <span class="CharOverride-1">445–450</span>; Cristina Cioabă, <span class="CharOverride-1">Identitate şi disoluţie. Introducere în opera lui Mircea Ciobanu</span>, pref. Paul Cornea, Bucureşti, 2010. &#9;<span class="Semnatura">P.C.</span></p>
			<div class="_idGenObjectLayout-1">
				<div id="_idContainer018">
					<div id="_idContainer016" class="Basic-Text-Frame">
						<p class="Titlu-Nume-H">CIOBANU, Nicolae </p>
						<p class="Titlu-mic-DATE">(4.VIII.1931, <br />Băluşeşti-Girov, j. Neamţ – 27.XI.1987, Bucureşti), critic şi <br />istoric literar, editor. </p>
					</div>
					<div id="_idContainer017" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="04_DGLR_C_314-433_chiper_cititi-web-resources/image/Ciobanu_Nicolae.jpg" alt="" />
					</div>
				</div>
			</div>
			<p class="Heuristica-PRIMUL">Părinţii, Ana (n. Sava) şi Constantin Ciobanu, ţărani, îl îndrumă spre o activitate practică. Drept urmare, fiul lor va urma Şcoala Medie Silvică din Pucioasa, devenind tehnician silvic. Totuşi, în 1952 intră la Facultatea de Filologie din Bucureşti. După absolvire, în 1957, lucrează în redacţia revistei „Scrisul bănăţean” din Timişoara. Tânărul redactor își arăta îngrijorarea, într-o scrisoare din 1958 către Tudor Vianu, față de brutalitatea cenzurii, care interzisese publicarea articolului <span class="CharOverride-1">Orient şi Occident într-o discuţie filosofică </span>al profesorului său din Bucureşti. Peste doi ani părăseşte Timişoara, dezamăgit că nu putuse ocupa un post în învăţământul universitar pe motive de „dosar”: în 1956, în ultimul an de facultate, fusese exclus din UTM pentru atitudinea sa din timpul mişcărilor studenţeşti legate de evenimentele din Ungaria. Între 1960 şi 1962 este profesor într-un sat din judeţul Dâmboviţa, iar la începutul lui 1963 se reîntoarce la Timişoara ca redactor la „Scrisul bănăţean” („Orizont”) şi asistent, după un timp lector la Universitate. La sfârşitul anului 1968 este nevoit să plece definitiv din oraş şi se stabileşte în Bucureşti, angajându-se mai întâi la Televiziunea Română, apoi, din 1971, ca redactor, mai târziu şef al secţiei de critică literară la revista „Luceafărul”. Din 1985 până la sfârşitul vieţii este director al Muzeului Literaturii Române. În 1971 obţinuse titlul de doctor în filologie al Universităţii din Bucureşti. Debutează încă din vremea studenţiei în „Gazeta literară” (1956). Scrie la mai toate revistele Uniunii Scriitorilor, îndeosebi la cele unde a funcţionat ca redactor, susţinând rubricile „Cronica literară”, „Retrospective”, „Cartea de debut”. Publică şi foiletoane în serial, ultimul fiind despre proza fantastică. A semnat şi cu pseudonimele Nic. C. Sava, Valentin Ganea.</p>
			<p class="Heuristica-BASE">Criticul <span class="CharOverride-2">C.</span> este dublat, mai ales în prima parte a activităţii sale, de istoricul literar. Volumul de debut este un studiu sistematic intitulat <span class="CharOverride-1">Nuvela şi povestirea contemporană</span> (1967), urmat, peste ani, de o antologie cu aceeaşi temă, <span class="CharOverride-1">De la Constantin Negruzzi la Pavel Dan</span> (1979). În 1970 îi va apărea monografia <span class="CharOverride-1">Ionel Teodoreanu. Viaţa şi opera</span>. Complementar, va tipări, cu acribie documentară, o ediţie a scrierilor lui Ionel Teodoreanu<span class="CharOverride-1"> </span>în şapte volume (<span class="CharOverride-1">Opere alese</span>, 1968–1981). În contribuţiile de cronicar literar – <span class="CharOverride-1">Panoramic</span> (1972), <span class="CharOverride-1">Critica în primă instanţă</span> (1974) – abordează cu preponderenţă domeniul prozei literare. Chiar şi volumul <span class="CharOverride-1">Eminescu</span> (1984) este dedicat prozei poetului, investigând „structurile fantasticului narativ”. Este evidentă o specializare a lui <span class="CharOverride-2">C.</span> pe problemele prozei scurte româneşti. O carte postumă, <span class="CharOverride-1">Între imaginar şi fantastic în proza românească</span> (1987), vine să întărească această afirmaţie. E de apreciat efortul comentatorului de a-şi moderniza mijloacele de abordare a fenomenului literar în alte câteva apariţii: <span class="CharOverride-1">Însemne ale modernităţii</span> (I–II, 1977–1979) şi <span class="CharOverride-1">Întâlnire cu opera</span> (1982). Istoria literară – cu referinţă specială la Ionel Teodoreanu – <span class="CharOverride-2">C.</span> o concepe mai mult ca un demers de „demistificare şi demitizare”. Totuşi, monografia despre autorul <span class="CharOverride-1">Uliţei copilăriei</span> şi <span class="CharOverride-1">La Medeleni</span> este clasică, investigând metodic viaţa şi opera prozatorului. Încercând să explice unicitatea stilului lui Ionel Teodoreanu, de factură lirică, încărcat de metafore preţioase, cu un imens succes de public încă de la debut, exegetul disjunge – în linia lui G. Ibrăileanu – între scriitorii moderni munteni, care-şi reprimă nostalgiile după vremurile apuse, şi scriitorii moldoveni, care se lasă fermecaţi de „glasul amintirilor”. Abordând aşa-zisul subiectivism auctorial, criticul pledează pentru unicitatea şi independenţa celor mai îndrăgite personaje ale operei faţă de biografia celui care le-a creat. Cu acest prilej el nu ezită să opereze disocieri între opere valoroase, cum ar fi ciclul <span class="CharOverride-1">Medelenilor</span>, şi neîmpliniri sau chiar eşecuri, invalidate de gustul publicului de azi. <span class="CharOverride-2">C.</span> a dovedit prin monografia sa, dar şi prin ediţia critică la care a lucrat cu profesionalism peste un deceniu, că are calităţi remarcabile de critic, istoric literar şi editor. Polemic şi obstinat disociativ, îndeosebi în <span class="CharOverride-1">Incursiuni critice</span> (1975), cronicarul literar încearcă, într-o suită de articole, o definire a condiţiei debutului. El glosează asupra actului critic, pe care îl înţelege ca pe o formă de meditaţie asupra existenţei umane. Termenul de referinţă pentru o <span class="CharOverride-1">ars critica</span> bazată pe conceptul moral al „bunului-simţ” ar fi umanismul activ. Poziţia sa tranşantă poate crea impresia inaderenţei la conceptele teoretice moderne. Chiar dacă nu şi-a structurat programatic liniile orizontului critic, este evidentă în demersul său tendinţa de a-şi defini clar termenii. Moartea prematură l-a împiedicat să sistematizeze într-o sinteză integratoare punctele de vedere risipite în cronicile ce ambiţionează să consemneze la zi performanţele literaturii contemporane. Argumentele lui sunt mai ales extrinseci actului creator, explicabile prin formaţia sa de istoric literar. Dar însumate cu probitate şi uneori convingător, ele dau criticului posibilitatea să se delimiteze, adesea în campanii de presă prelungite, de alte opinii şi să-şi contureze propriul mesaj.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Nuvela şi povestirea contemporană</span>, Bucureşti, 1967; <span class="CharOverride-1">Ionel Teodoreanu. Viaţa şi opera</span>, Bucureşti, 1970; <span class="CharOverride-1">Panoramic</span>, Bucureşti, 1972; <span class="CharOverride-1">Critica în primă instanţă</span>, Bucureşti, 1974; <span class="CharOverride-1">Incursiuni critice</span>, Timişoara, 1975; <span class="CharOverride-1">Însemne ale modernităţii</span>, I–II, Bucureşti, 1977–1979; <span class="CharOverride-1">Întâlnire cu opera</span>,<span class="CharOverride-1"> </span>Bucureşti, 1982; <span class="CharOverride-1">Eminescu. Structurile fantasticului narativ</span>, Iaşi, 1984; <span class="CharOverride-1">Între imaginar şi fantastic în proza românească</span>, Bucureşti, 1987. <span class="CharOverride-2">Ediţii, antologii:</span><span class="CharOverride-6"> </span>Ionel Teodoreanu, <span class="CharOverride-1">Opere alese</span>, vol. I–III, introd. edit., Bucureşti, 1968, vol. IV–V, introd. edit., Bucureşti, 1970–1971 (în colaborare cu Aurelia Rusu), vol. VI–VII, introd. edit., Bucureşti, 1977–1981; <span class="CharOverride-1">De la Constantin Negruzzi la Pavel Dan</span>, introd. edit., Bucureşti, 1979.</p>
			<p class="Heuristica___m_RPR"><span class="CharOverride-2">Repere bibliografice:</span> Cornel Ungureanu, <span class="CharOverride-1">„Nuvela şi povestirea contemporană”</span>, O, 1967, 6; Dumitru Micu, <span class="CharOverride-1">„Ionel Teodoreanu”</span>, TR, 1970, 29; Eugen Simion, <span class="CharOverride-1">„Ionel Teodoreanu”</span>, <span class="CharOverride-4">lcf</span>, 1970, 49; Liviu Leonte, <span class="CharOverride-1">„Panoramic”</span>, CRC, 1974, 1; Doina Uricariu, <span class="CharOverride-1">„Incursiuni critice”</span>, CNT, 1976, 35; Lucian Raicu, <span class="CharOverride-1">Critica de recuperare</span>, RL, 1977, 26; Dimisianu, <span class="CharOverride-1">Opinii</span>, <span class="CharOverride-1">304–308</span>; Mihai Ungheanu, <span class="CharOverride-1">„Însemne ale modernităţii”</span>, LCF, 1979, 51; Ion Buduca, <span class="CharOverride-1">Alte însemne ale modernităţii</span>, AFT, 1980, 1; Cristea, <span class="CharOverride-1">Faptul</span>, <span class="CharOverride-1">334–337</span>;<span class="CharOverride-1"> </span>Stan Velea, <span class="CharOverride-1">„Întâlnire cu opera”</span>, RITL, 1983, 4; Valentin F. Mihăescu, <span class="CharOverride-1">„Eminescu. Structurile fantasticului narativ”</span>, CNT, 1984, 43; Ioana Em. Petrescu, <span class="CharOverride-1">Studii eminesciene</span>, ST, 1985, 1; Piru,<span class="CharOverride-1"> Critici</span>,<span class="CharOverride-1"> 73–76</span>;<span class="CharOverride-1"> Dicţ. scriit. rom.</span>,<span class="CharOverride-1"> </span>I, <span class="CharOverride-1">568–569. &#9;</span><span class="Semnatura">S.I.</span></p>
			<p class="Heuristica-PRIMUL"><span class="titlu-12">CIOBANU, Nicu </span>(26.VIII.1960, Sân Miai-Locve, Serbia), poet, prozator, jurnalist, traducător. Este fiul Mariei (n. Mohan) și al lui Ion Cioban, ţărani. A urmat liceul în Alibunar şi la Vârşeţ (1973–1979), Facultatea de Drept şi Facultatea de Filosofie la Novi Sad, fiind licenţiat numai al celei din urmă (1984). Va fi redactor la postul de radio Novi Sad, secţia română (1984–2001; i se difuzează în acest interval un număr mare de scenarii radiofonice), redactor-şef al Editurii Libertatea din Pančevo (1993–2000), redactor cultural la Televiziunea din Novi Sad, secţia română (1997–1999), director al Casei de Presă şi Editură Libertatea din Pančevo. Debutează cu versuri în revista „Tribuna tineretului” (1977), iar editorial cu volumul <span class="CharOverride-1">Păsări neînşeuate </span>(1981). Mai este prezent în<span class="CharOverride-1"> </span>„Bucuria copiilor”, „Libertatea”, „Lumina”, „Piramida”, „Tinereţea” ș.a. Versurile i-au fost incluse în mai multe antologii și au fost traduse frecvent. A primit numeroase distincții, printre care Premiul Festivalului de Poezie al Tinerilor Poeţi, Premiul Academiei Internaţionale „Mihai Eminescu”, Premiul Editurii Libertatea (1997), Diploma de Onoare a Ligii Culturale pentru Unitatea Românilor de Pretutindeni (1997), Premiul Omul Anului, decernat de Fundaţia Română de Etnografie şi Folclor din Voivodina (2002), Premiul Special pentru traduceri acordat de<span class="CharOverride-2"> </span>Filiala Timişoara a Uniunii Scriitorilor şi de revista „<span class="CharOverride-1">Orizont” </span>(2010)<span class="CharOverride-1">. </span></p>
			<p class="Heuristica-BASE">Poeziile de debut ale lui <span class="CharOverride-2">C.</span> sunt un amestec de prozaism şi de imagini suprarealiste („Era vineri/ La prânz s-a servit fasole/ Atunci ai venit şi tu/ călare pe barză”), fără a fi ocolite unele reflexe metapoetice. Atmosfera este vag rustică, adesea cu sarcastice dezavuări ale oraşului. Plachetele următoare adâncesc aceste tendinţe, adăugându-le o anume violenţă atât de limbaj, cât şi de imagini („Să-i tăiem ochiului/ ochiul. Din el vor ieşi viermi umflaţi/ de-atâta ploaie şi sâmburele putrezit/ încolţi-va”). <span class="CharOverride-1">Împrejurări inexplicabile </span>(1990) conţine texte mai dezinvolte, care mizează pe umor şi pe tehnica intertextualităţii. <span class="CharOverride-2">C.</span>, reprezentant de seamă al generaţiei optzeciste din Voivodina, format la cenaclul literar Tinerele Condeie din Vârşeţ, își axează poezia pe de o parte pe problematica existenţială, iar pe de altă parte pe căutarea unui adevăr al omului într-o lume periclitată de realul mărunt. Această viziune e întemeiată pe o observaţie exactă, minuţioasă, aproape fiziologică. Totodată, fuga dinspre „periferie” spre „centru” spulberă multe iluzii, punând la încercare curajul de a rosti adevărul. În cel de-al doilea volum al lui <span class="CharOverride-2">C.</span>, <span class="CharOverride-1">Om singur visând </span>(1984), versurile sunt într-un anume fel diferite, cuprinse parcă de un mister ascuns dincolo de cotidianul existenţial. <span lang="pt-BR">Poetul construieşte sintagme inedite în Voivodina, întors fie spre expresionism, fie spre postmodernism şi neonaturalism. Recele ochiului este un laitmotiv în lirica lui (</span>„<span lang="pt-BR">ochiul se deşiră arzând/ şi durerosul zvon e precum un fier foşnind/ în pleoapa copilului plăpând” – </span><span class="CharOverride-1" lang="pt-BR">Când nu mai poţi trăi o altă iarnă...</span><span lang="pt-BR">). Altcândva în pragul uşii se întrezăresc „imagini ce se perindă în întuneric”, în piaţă se simte „miros de lumină pârlită”, grădina cu „ierburile străvezii” pulsează în aer, în sat „caii nu mai miroseau a toamnă uscată/ şi a fum” (</span><span class="CharOverride-1" lang="pt-BR">Imagini din viaţa unui ochi</span><span lang="pt-BR">). Bizare sunt figurile proiectate pe acest fundal: demenţi care se spânzură în altar, birjari care ruginesc, cronicari miopi, indivizi care urinează în vase chinezeşti, un ţăran turbat, copii din flori care înnebunesc de atâta carte, un om cu limba vânată în joc, dar și poetul înşuşi şi </span>„<span lang="pt-BR">ea”, văzută ca sens al existenţei. Pentru</span><span class="CharOverride-2" lang="pt-BR"> C.</span><span lang="pt-BR"> toamna e anotimpul crimelor, cu ploi palide, bolnave de insomnie. În general, poezia lui are drept ax obsesia distanței care separă propria identitate și realul, un real trivial, lipsit de orice sacralitate. </span></p>
			<p class="Heuristica___mici"><span class="CharOverride-2">SCRIERI:</span><span class="CharOverride-1"> Păsări neînşăuate</span>, Pančevo, 1981;<span class="CharOverride-1"> Om singur visând</span>, Pančevo, 1984; <span class="CharOverride-1">Împrejurǎri inexplicabile</span>, Pančevo, 1990; <span class="CharOverride-1">Depoetizare</span>, Pančevo, 2002; <span class="CharOverride-1">Poeme</span>,<span class="CharOverride-1"> </span>Iași, 2005; <span class="CharOverride-1">Pe aripile inspiraţiei</span> (în colaborare cu Vasa Barbu și Costa Roșu) Pančevo, 2008. <span class="CharOverride-2">Traduceri: </span><span class="CharOverride-1">Nadomak Vitlejema: rumunska kpatka proza XX beka </span>[<span class="CharOverride-1">În preajma Betleemului: proză scurtă românească din secolul XX</span>], Pančevo, 2010. </p>
			<p class="Heuristica___m_RPR"><span class="CharOverride-2">Repere bibliografice:</span> Ion Deaconescu, <span class="CharOverride-1">Poezie şi epocă</span>,<span class="CharOverride-1"> </span>Novi Sad, 1989, <span class="CharOverride-1">73–77</span>; Mariana Dan, <span class="CharOverride-1">Sufletul universal nu are patrie</span>, Belgrad, 1997, <span class="CharOverride-1">85–90</span>; Baba, <span class="CharOverride-1">Compendiu</span>,<span class="CharOverride-1"> 22–23</span>; Popa, <span class="CharOverride-1">Lit. rom. Voivodina</span>, 1997, <span class="CharOverride-1">231–237</span>; Agache, <span class="CharOverride-1">Lit. rom. ţările vecine</span>,<span class="CharOverride-1"> 375–378</span>; Simeon Lăzăreanu, <span class="CharOverride-1">O cǎlǎtorie epicǎ între douǎ limbi</span>, „Libertatea”, 2011, 13; Carmen Dărăbuş, Virginia Popovici, <span class="CharOverride-1">Literatura de limba română din Serbia şi antropologia culturală</span>,<span class="CharOverride-1"> </span>Cluj-Napoca – Novi Sad, 2012, <span class="CharOverride-1">189–194</span>; Marina Ancaiţan, <span class="CharOverride-1">Rostirea continuă</span>,<span class="CharOverride-1"> </span>Pančevo, 2012, <span class="CharOverride-1">14–22</span>. &#9;<span class="Semnatura">D.B.-D., V.P.</span></p>
			<div class="_idGenObjectLayout-1">
				<div id="_idContainer021">
					<div id="_idContainer019" class="Basic-Text-Frame">
						<p class="Titlu-Nume-H">CIOBANU, Radu </p>
						<p class="Titlu-mic-DATE">(8.III.1935, Timişoara), prozator. </p>
					</div>
					<div id="_idContainer020" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="04_DGLR_C_314-433_chiper_cititi-web-resources/image/Ciobanu_Radu.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Dorinei (n. Demian) şi al lui Silviu Ciobanu, avocat; prenumele la naștere: Radu Pompiliu Ioan. Frecventează cursurile liceale la Timişoara, finalizându-le în 1953; printre colegi se numără Livius Ciocârlie, dar și viitorul fizician Peter Freund, cu care mai târziu va realiza cartea de convorbiri <span class="CharOverride-1">Dialog peste Atlantic</span> (2006). După bacalaureat devine student al Facultăţii de Agronomie din Timişoara (1954–1958), abandonată în anul al IV-lea, apoi al Facultăţii de Filologie a Universităţii „Babeş–Bolyai” din Cluj (1959–1964). După licență este mai întâi profesor la Dobra (1964–1965), Hunedoara (1965–1972) şi ulterior la Deva, unde va fi metodist cultural. Debutează în 1958, în revista „Scrisul bănăţean”, cu schiţa <span class="CharOverride-1">Băiatu</span>. Editorial, debutează în 1970 cu volumul <span class="CharOverride-1">După-amiaza bătrânului domn</span>. Colaborează, îndeosebi cu proză, la „Steaua”, „Tribuna”, „Orizont”, „Vatra”, „Transilvania”, „Luceafărul”, „Viaţa românească”, „Dilema”, „Dilemateca”, „Dis&#173;co&#173;bolul”, „Secolul 21”, „Caiete critice”, „Arca” ș.a. Din 1998 este director al revistei „Arhipelag”. Printre alte distincții, i s-a acordat Premiul de Excelenţă al Uniunii Scriitorilor, Filiala Timişoara (2002). În preajma lui 2000 s-a stabilit în Germania.</p>
			<p class="Heuristica-BASE">Proza scurtă (nuvele, povestiri, schiţe) inclusă de <span class="CharOverride-2">C.</span> în volumul <span class="CharOverride-1">După-amiaza bătrânului domn </span>are, ca tematică şi procedee, caracterul unor exerciţii pregătitoare pentru câteva dintre romanele ulterioare. Nuvela care dă titlul culegerii devine primul capitol al romanului <span class="CharOverride-1">Crepuscul</span> (1971; Premiul Uniunii Scriitorilor), carte densă, bine articulată, ilustrând formula romanului social. Biografia unui bătrân magistrat, descendent pe linie maternă din oştenii lui Avram Iancu, constituie un prilej de meditaţie asupra lumii transilvănene, făcând trimitere la amurgul unei familii, la disoluţia unei clase. Totodată, <span class="CharOverride-1">Crepuscul</span> este un roman al universului familial, vădind capacitatea scriitorului de a „recupera” epic atmosfera unei epoci revolute (aici, aceea interbelică, în special), cu mijloacele consacrate ale realismului. Romanul etalează în pagini descriptive remarcabile imaginea unui oraş de altădată (în filigran se descifrează Timişoara), scene de gen (talciocul, evenimente de familie cu ecou comunitar etc.), portrete şi momente de rememorare implicând impactul cu istoria. <span class="CharOverride-1">Zilele</span> (1972) continuă tendinţa spre fresca socială, anexând în formula romanului de familie problematica faptului de actualitate, a banalului cotidian. Tot pe structura unor „biografii” configurate în interesante proiecţii epice se bazează <span class="CharOverride-2">C.</span> în romanele cu temă istorică: <span class="CharOverride-1">Nemuritorul albastru</span> (1976), <span class="CharOverride-1">Vămile nopţii</span> (1980), <span class="CharOverride-1">Linia şi sfera</span> (1982), <span class="CharOverride-1">Călăreţul de fum </span>(1984), <span class="CharOverride-1">Roata lumii</span> (1988). În aceste „imagini” având ca protagonişti personaje atestate istoric – Petru Rareş, Miron Costin, Constantin Brâncoveanu, Horea –, deşi recurge la o riguroasă documentare, scriitorul nu urmăreşte atât reconstituirea în sensul consacrat, cât problematizarea. Mai degrabă ipoteze epice, romanele vizează teme generice: sensul creaţiei şi al existenţei, relaţia individ–putere ş.a. Autorul caută un decupaj de scene simbolice, evită ordonarea riguros cronologică a tramei epice, alternând perspectivele narative. Pentru modul său de a concepe romanul istoric sunt edificatoare îndeosebi <span class="CharOverride-1">Nemuritorul albastru </span>şi <span class="CharOverride-1">Vămile nopţii</span>, care pun în ecuaţie tema puterii; cele două volume, concepute în serie, vor fi publicate împreună în 2012. <span class="CharOverride-1">Arhipelagul</span> (1987), subintitulat „roman”, este în aceeaşi măsură un „jurnal de scriitor”. De fapt, romanul autobiografic este interferat de un jurnal, planul evocării fiind dublat de un plan al confesiunii şi reflecţiei. Pe o formulă asemănătoare mizează romanul <span class="CharOverride-1">Steaua fiecăruia</span> (2004). Jurnale propriu-zise – <span class="CharOverride-1">Scara interioară. Jurnal 1980–1984</span> și <span class="CharOverride-1">Ţărmul târziu. Jurnal 1985–1990</span> – vor fi publicate în 1999 și în 2004, consemnând atât activitatea scriitorului, cât și precaritățile ultimului deceniu comunist.<span class="CharOverride-1"> Recurs la raţiune</span> (2011) conține interviuri luate autorului, cu numeroase pasaje autobiografice, dar și recenzii sau eseuri despre elite, consumism și, în general, despre starea culturală postcomunistă. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">După-amiaza bătrânului domn</span>, Bucureşti, 1970; <span class="CharOverride-1">Crepuscul</span>, Bucureşti, 1971; Z<span class="CharOverride-1">ilele</span>, Bucureşti, 1972; <span class="CharOverride-1">Treptele Diotimei</span>, Bucureşti, 1973; <span class="CharOverride-1">Dreptul de a începe</span>, Bucureşti, 1974; <span class="CharOverride-1">Poveşti pentru trei seri</span>, Timişoara, 1975; <span class="CharOverride-1">Nemuritorul albastru</span>, Bucureşti, 1976; ed. 2 [<span class="CharOverride-1">Nemuritotul albastru. Vămile nopţii</span>], Timișoara, 2012; <span class="CharOverride-1">Ultima vacanţă</span>, Bucureşti, 1977; <span class="CharOverride-1">Vămile nopţii</span>, Bucureşti, 1980; <span class="CharOverride-1">Linia şi sfera</span>, Bucureşti, 1982; <span class="CharOverride-1">Heralzii</span>, Bucureşti, 1983; <span class="CharOverride-1">Călăreţul de fum</span>, Bucureşti, 1984; <span class="CharOverride-1">Casa fericiţilor</span>, Bucureşti, 1986; <span class="CharOverride-1">Arhipelagul</span>, Timişoara, 1987; <span class="CharOverride-1">Roata lumii</span>, Bucureşti, 1988; <span class="CharOverride-1">Mic dicţionar de cultură religioasă</span>, Timişoara, 1994; <span class="CharOverride-1">Dicţionarul rostirilor biblice</span>, Timişoara, 1996; <span class="CharOverride-1">Scara interioară. Jurnal 1980–1984</span>, Timişoara, 1999; <span class="CharOverride-1">Steaua fiecăruia</span>, Timişoara, 2004; <span class="CharOverride-1">Ţărmul târziu. Jurnal 1985–1990</span>, Deva, 2004; Radu Ciobanu–Peter Freund, <span class="CharOverride-1">Dialog peste Atlantic</span>, Deva, 2006; <span class="CharOverride-1">Europa din noi</span>, Timişoara, 2008; <span class="CharOverride-1">Recurs la raţiune</span>, Timişoara, 2011.</p>
			<p class="Heuristica___m_RPR"><span class="CharOverride-2">Repere bibliografice: </span>Nicolae Balotă, [<span class="CharOverride-1">Radu Ciobanu</span>], RL, 1971, 36, LCF, 1977, 45; Dana Dumitriu, <span class="CharOverride-1">„Crepuscul”</span>, ARG, 1972, 6; Mircea Vaida, [<span class="CharOverride-1">Radu Ciobanu</span>], LCF, 1973, 2, TR, 1976, 11; Val Condurache, <span class="CharOverride-1">Romanul politic</span>, CL, 1974, 3; Nicolae Baltag<span class="CharOverride-1">, Cu ajutorul dicţionarului de simboluri</span>, LCF, 1974, 44; Ungureanu, <span class="CharOverride-1">Proză</span>, <span class="CharOverride-1">226–234</span>; Doina Uricariu, <span class="CharOverride-1">„Vămile nopţii”</span>, T, 1981, 2; Cornel Ungureanu, [<span class="CharOverride-1">Radu Ciobanu</span>], O, 1987, 2, 2008, 12, LCF, 2010, 51–52; George Pruteanu, <span class="CharOverride-1">Jurnale şi retorica jurnalului</span>, CL, 1988, 6; Ruja, <span class="CharOverride-1">Parte</span>, I, <span class="CharOverride-1">111–114</span>; <span class="CharOverride-1">Dicţ. scriit. rom.</span>,<span class="CharOverride-1"> </span>I, <span class="CharOverride-1">569–571;</span> Ulici, <span class="CharOverride-1">Lit. rom.</span>,<span class="CharOverride-1"> </span>I,<span class="CharOverride-1"> 386–388</span>; <span class="CharOverride-1">Dicţ. analitic</span>, IV, <span class="CharOverride-1">43–46</span>; Simuț, <span class="CharOverride-1">Reabilitarea</span>, <span class="CharOverride-1">69</span>; <span class="CharOverride-1">Dicţ. Banat</span>, <span class="CharOverride-1">166–169</span>;<span class="CharOverride-1"> </span>Gabriel Dimisianu, <span class="CharOverride-1">Un jurnal din „Epoca de Aur”</span>, RL, 2008, 29; Popa, <span class="CharOverride-1">Ist. lit.</span>,<span class="CharOverride-1"> </span>II, <span class="CharOverride-1">854–855</span>; Smaranda Vultur, <span class="CharOverride-1">Aproximând un portret: Radu Ciobanu</span>, O, 2010, 3; Viorel Marineasa, <span class="CharOverride-1">Tandem trans&#173;atlantic, I–III</span>, O, 2010, 10, 11, 12. &#9;<span class="Semnatura">C.H.</span></p>
			<div class="_idGenObjectLayout-1">
				<div id="_idContainer024">
					<div id="_idContainer022" class="Basic-Text-Frame">
						<p class="Titlu-Nume-H">CIOBANU, Ştefan </p>
						<p class="Titlu-mic-DATE">(11.XI.1883, <br />Talmaz–Tighina – 28.II.1950, Bucureşti), istoric literar.</p>
					</div>
					<div id="_idContainer023" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="04_DGLR_C_314-433_chiper_cititi-web-resources/image/Ciobanu_Stefan.png" alt="" />
					</div>
				</div>
			</div>
			<p class="Heuristica-PRIMUL">Este fiul Nataliei şi al lui Nicolae Ciobanu, descendenţi dintr-o familie de răzeşi basarabeni. După absolvirea, în 1905, a Seminarului Pedagogic din Bairamcea şi, în paralel, a Liceului nr. 1 din Chişinău (urmat în particular), obţine, în 1907, o bursă şi frecventează cursurile Facultăţii de Litere, secţia de slavistică, a Universităţii „Sfântul Volodimir” din Kiev, unde îşi ia licenţa <span class="CharOverride-1">magna cum laude</span> în 1911. Urmează în anii 1911–1912 cursul superior academic, o specializare cu profil pedagogic. Cercetarea arhivelor şi a bibliotecilor din Kiev, Moscova şi Sankt Petersburg, sub îndrumarea profesorului Vladimir Peretz, îi deschide noi perspective în studierea scrisului vechi românesc, prin prisma raporturilor culturale româno–ruse şi româno–ucrainene din epoca medievală. Una dintre primele sale contribuţii, un studiu în limba rusă privind legendele româneşti despre Maica Domnului, apare în revista moscovită „Etnogra&#173;ficeskoe obozrenie” din 1911, pentru ca în anul următor să publice în „Zapiski neofilologiceskogo obşcestva” din Sankt Petersburg un studiu despre mitul lui Arachne în <span class="CharOverride-1">Legenda Maicii Domnului</span>. Un alt studiu aprofundat referitor la <span class="CharOverride-1">Dicţionarul slavo–român</span> din Biblioteca Societăţii de Istorie şi Antichităţi Ruseşti din Moscova, apărut în „Russkii filologiceskii vestnik” din Varşovia în 1914, contribuie la o anumită recunoaştere în breasla filologică din vremea sa. Consacrarea lui <span class="CharOverride-2">C.</span> survine publicării unei monografii consacrate activităţii literare a lui Dosoftei, mitropolitul Sucevei, apărută la Kiev, în 1915, sub egida Academiei Imperiale de Ştiinţe a Rusiei, tradusă în 1918 şi în română. <span class="CharOverride-2">C.</span> a fost, în acelaşi timp, un spirit dinamic, angajat, care s-a implicat în acţiunile politice şi sociale de renaştere naţională. La Kiev, în 1908, pusese bazele societăţii culturale Deşteptarea, înfiinţată în filiaţia „pământeniilor” basarabene, asociaţii studenţeşti democratice. A militat pentru introducerea limbii române şi a alfabetului latin în şcolile din stânga Prutului şi a fost un partizan fervent al unirii Basarabiei şi Bucovinei cu România. În 1917 este desemnat director al Învăţământului Public din Basarabia, iar în 1918 este ales în Sfatul Ţării. A funcţionat ca profesor la liceul din Bolgrad, iar din 1918 la Liceul „Alecu Russo” din Chişinău (unde a fost şi director din 1921). A editat, totodată, revista „Şcoala Basarabiei”, precum şi „Anuarul Comisiei Monumentelor Istorice din Basarabia”. Este ales, în octombrie 1918, membru al Academiei Române, în locul bucovineanului I.G. Sbiera, rostind, în anul următor, discursul de recepţie intitulat <span class="CharOverride-1">Contri&#173;buţiuni privitoare la originea şi moartea mitropolitului Moldovei Dosoftei</span>. Devine, din 1926, profesor la Facultatea de Teologie a Universităţii din Iaşi (cu sediul în Chişinău), iar începând din toamna anului 1938 ocupă Catedra de istoria literaturii române vechi de la Facultatea de Litere şi Filosofie a Universităţii din Bucureşti, ca al doilea titular al ei, pe lângă N. Cartojan. În 1940 a deţinut temporar portofoliul de ministru al Cultelor şi Artelor în guvernul Gheorghe Tătărăscu, funcţie din care a demisionat în semn de protest faţă de acceptarea în Consiliul de Coroană a ultimatumului sovietic privind cedarea Basarabiei şi a Bucovinei de Nord. În perioada 1942–1948 a fost vicepreşedinte al Academiei Române. Este tatăl istoricului literar Valeriu Ciobanu.</p>
			<p class="Heuristica-BASE">Sub aspect metodologic, <span class="CharOverride-2">C.</span> se revendică de la sistemul lui Gustav Lanson, citând un eseu din 1910 al acestuia, <span class="CharOverride-1">La Méthode de l’histoire littéraire</span>, pentru definirea viziunii istorice asupra literaturii. Istoricul literar român admite prioritatea aplicării unor metode riguroase, prin care să se stabilească anumite „legi în naşterea şi dezvoltarea operelor îmbrăcate în forma cuvântului şi care ar pune istoria literaturii în rândul ştiinţelor”. Orientările metodologice pe care le schiţează în introducerea la cursul său de istorie a literaturii române vechi, ţinut la Facultatea de Litere şi Filosofie bucureşteană între anii 1938 şi 1943, pornesc de la ideea că literatura este asemenea unui organism viu, având propriile legi de dezvoltare. Menirea istoricului literar ar fi aceea de a descoperi cauzele fenomenelor şi de a face legătura evolutivă între acestea, de a intui „legile de cauzalitate cărora se supun faptele literare”. Pentru aceasta, el are la îndemână două categorii de metode ce pot fi utilizate: metodele subiective, care implică un anumit relativism şi chiar dogmatism, şi cele obiective, numite şi metode critice. Din prima categorie sunt analizate metoda estetică, etică şi cea sociologică, iar din cea de-a doua – metoda istorică, cea istorico-psihologică (biografică), cea istorico-culturală, promovată de Hippolyte Taine, cea istorico-comparativă, practicată la noi de D. Caracostea, apoi metoda evoluţionistă, cu accentul pus de Ferdinand Brunetière pe dinamica genurilor literare, şi metoda filologică (exegetică). <span class="CharOverride-2">C.</span> înclină fără ezitare în favoarea celei din urmă metode, pe care o consideră cea mai adecvată, deoarece permite o cercetare complexă pentru „a stabili şi verifica textul, a supune opera unui examen genetic, a determina influenţele”. Prin metoda filologică se recurge, totodată, la o serie de discipline auxiliare de investigaţie deosebit de utile: bibliografia, paleografia, cronologia, istoria limbii, istoria, istoria artei (miniatură, ornamentică, iconografie). De asemenea, critica textelor, pe linia contribuţiilor lui D. Russo, i se pare o modalitate indispensabilă pentru studierea vechilor monumente literare. În final, el realizează o schiţă istoriografică cvasicompletă, de la Mihail Kogălniceanu la G. Călinescu, sub titlul <span class="CharOverride-1">Cunoştinţele istorico-literare la români</span>, urmărind modul în care disciplina îşi conturează obiectul şi îşi delimitează criteriile. Referindu-se doar la sfera preocupărilor sale constante, concluzia exegezei metodologice, apărută ca volum în 1944, este exprimată lapidar de <span class="CharOverride-2">C.</span>: „Iată de ce un cercetător al literaturii noastre vechi are nevoie să se adreseze direct izvoarelor”. Această raportare nemijlocită la text, la document este un principiu de lucru pe care l-a urmat în mod consecvent în toate cercetările. Unele elemente ale concepţiei sale istoriografice sunt reluate succint şi în paragrafele introductive din <span class="CharOverride-1">Istoria literaturii române vechi</span> (I, 1947). <span class="CharOverride-2">C.</span> afirmă de la început că este dificil să realizezi o periodizare a istoriei noastre literare, întrucât există anumite legături de continuitate din cauza cărora disocierile nu sunt întotdeauna posibile. Nu împărtăşeşte încercările de împărţire a literaturii după genuri (Aron Densuşianu) sau cronologic, pe secole (Giorge Pascu), arătându-se mai receptiv faţă de criteriul de periodizare potrivit curentelor care se manifestă într-o anumită epocă, adoptat de N. Iorga. Se referă, totodată, la demarcaţia curentă între literatura veche şi cea nouă, cea dintâi distingându-se nu numai ca formă şi stil, ci şi ca „spirit”, fiind infuzată de idealuri religioase şi influenţată puternic de cultura Orientului, de sorginte bizantină. Preluând aici o butadă a lui D. Russo („Cine zice slavism zice bizantinism”), autorul conchide că literatura slavonă care s-a răspândit la noi între secolele al XIII-lea şi al XVII-lea a fost, în fond, o literatură bizantină, iar exemplele pe care le selectează din diferite scrieri hagiografice, dogmatice sau morale, din imnografie, apocrife sau istoriografie oferă argumente în sprijinul acestei aserţiuni. El devine însă subiectiv atunci când minimalizează circulaţia textelor slavo-române de redacţie mediobulgară la noi. Începuturile scrisului în limba română sunt studiate îndeaproape de <span class="CharOverride-2">C.</span>, care e convins că germenii literaturii naţionale se regăsesc în cele două veacuri de cultură traversate. Istoricul literar subliniază faptul că actele cu caracter privat, textele propriu-zis neliterare, scrise în română, le precedă pe cele literare. În privinţa curentului cultural-religios care a generat primele traduceri, sunt trecute în revistă teoriile care susţin influenţa exercitată de bogomilism, catolicism, luteranism şi husitism. Toate opiniile formulate sunt supuse unei critici amănunţite, socotindu-se ca nefondată motivarea traducerilor printr-un act rezultat dintr-o propagandă asiduă, susţinută, în cele mai multe cazuri, din afară, sau dintr-o „izbucnire neaşteptată” a conştiinţei naţionale. Se acceptă, în principiu, explicarea mobilului traducerilor dintr-o necesitate reală a vieţii interne, dar corelat cu cerinţe de ordin didactic şi religios, scopul acestora fiind de a facilita învăţarea limbii slavone de către clerul românesc. Destinaţia didactică a scrierilor slavone cu traducere românească intercalată va fi reiterată de Ştefan Paşca şi Ion Gheţie, cu amendamentul adus de acesta din urmă că primele texte nu au fost neapărat în întregime bilingve, din care s-ar fi desprins ulterior versiunile româneşti ale cărţilor religioase din secolul al XVI-lea, cum credea <span class="CharOverride-2">C.</span> De asemenea, nici teza sa, de inspiraţie iorghistă, privind localizarea traducerilor în Maramureş nu s-a dovedit viabilă. În schimb, cercetătorul îşi va nuanţa opinia despre rolul jucat de Reformă în spaţiul cultural autohton, susţinând în <span class="CharOverride-1">Istoria literaturii române vechi</span> că acesta s-a manifestat totuşi în direcţia răspândirii scrierilor în limba română prin intermediul tiparului. Cheia de boltă a expozeului său istorico-literar are în vedere, după propria mărturisire, situarea literaturii noas&#173;tre vechi într-un cadru mai apropiat de literaturile popoarelor din jur, autorul urmărind cu precădere relaţiile culturale româno–est-slave, conexiunile şi interferenţele între aceste literaturi, cu relevarea filonului original al scrisului românesc. Un exemplu îl constituie comentariul privind <span class="CharOverride-1">Învă&#173;ţăturile lui Neagoe Basarab către fiul său Theodosie</span>, în care se pronunţă categoric în favoarea autenticităţii şi a paternităţii domnitorului mun&#173;tean, această operă excepţională fiind văzută ca o „en&#173;ciclopedie moral-religioasă şi filosofică a trecutului”, unde este concentrată întreaga înţelepciune din bătrâni, „toată erudiţia religioasă şi politică a vremurilor vechi”. Asemănările cu <span class="CharOverride-1">Învăţăturile lui Vladimir Monomah către copiii săi</span>, o scriere rusească de la începutul secolului al XI-lea, presupun existenţa unui izvor comun. Aceeaşi perspectivă comparatistă, bazată pe o documentare de o mare amplitudine, este prezentă şi în alte lucrări ale lui <span class="CharOverride-2">C.</span>, între care <span class="CharOverride-1">Dimitrie Cantemir în Rusia</span> (1925), o evocare doctă, în acelaşi timp cu alura unui roman istoric, precum şi <span class="CharOverride-1">Din legăturile culturale româno–ucrainiene. Ioanichie Galeatovschi şi literatura românească veche</span> (1938), o reconstituire a unui destin cărturăresc cu reverberaţii asupra unor scrieri de la noi din ultimele decenii ale secolului al XVII-lea şi din secolul următor. Uneori istoricul literar pare aproape copleşit de informaţia pe care o deţine. Nu e însă arid, ci interpretează datele cu supleţe şi simţ plastic, împrumutând parcă o parte din elocinţa lui Iorga. Nu rămâne închistat într-o anumită teorie, fiind dispus să-şi revizuiască punctele de vedere, aşa cum procedează, de pildă, în legătură cu originea lui Dosoftei. Dacă în micromonografia apărută în limba română în 1918 înclina pentru originea „malorusă” a mitropolitului, în discursul de recepţie în Academia Română, i se alătură lui N. Iorga în susţinerea descendenţei greceşti, deşi sugerează şi o posibilă filiaţie aromână, pentru ca în 1947, în cursul de istoria literaturii, să opteze definitiv pentru ultima variantă. Acest profil al lui <span class="CharOverride-2">C. </span>ar fi incomplet dacă s-ar ignora edificiul construit şi dedicat de el spaţiului de obârşie, culturii basarabene, care a rezistat „în lunga noapte de înstrăinare” şi a renăscut peste timp, cum demonstrează în lucrarea <span class="CharOverride-1">Cultura românească în Basarabia sub stăpânirea rusă </span>(1923), dar şi în alte studii. Chiar dacă literatura de aici nu s-a ridicat la nivelul atins în celelalte provincii româneşti, ea s-a caracterizat printr-o notă specifică, menită să o individualizeze, aşa cum conchide <span class="CharOverride-2">C.</span> La fel ca N. Cartojan, el ilustrează elocvent condiţia istoricului literar aplecat în exclusivitate asupra epocii vechi, pentru a cărei recitire apelează în permanenţă la erudiţie şi spirit critic.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Dosithei, mitropolit Soceavskii i ego knijnaia deiatelinosti</span>, Kiev, 1915; ed.<span class="CharOverride-1"> </span>(<span class="CharOverride-1">Dosoftei, mitropolitul Moldovei, şi activitatea lui literară</span>), tr. Ştefan Berechet, Iaşi, 1918; <span class="CharOverride-1">Contribuţiuni privitoare la originea şi moartea mitropolitului Moldovei Dosoftei</span>, Bucureşti, 1920; <span class="CharOverride-1">Cultura românească în Basarabia sub stăpânirea rusă</span>, Chişinău, 1923; ed. Chişinău, 1992; <span class="CharOverride-1">Dimitrie Cantemir în Rusia</span>, Bucureşti, 1925; ed. îngr. şi pref. Dan Horia Mazilu, Bucureşti, 2000; <span class="CharOverride-1">Chişinăul</span>,<span class="CharOverride-1"> </span>Chişinău, 1925; <span class="CharOverride-1">Unirea Basarabiei. Studiu şi documente cu privire la mişcarea naţională din Basarabia în anii 1917–1918</span>, pref. C.C. Giurescu, Bucureşti, 1929; ed. Chişinău, 1993; ed. Iaşi, 2001; <span class="CharOverride-1">Odată, pe malul Nistrului…</span>, Chişinău, 1933;<span class="CharOverride-1"> Din legăturile culturale româno–ucrainiene. Ioanichie Galeatovschi şi literatura românească veche</span>, Bucureşti, 1938; <span class="CharOverride-1">Începuturile scrisului în limba românească</span>, Bucureşti, 1941; <span class="CharOverride-1">La Bessarabie, sa population, son passé, sa culture</span>, Bucureşti, 1941; ed. (<span class="CharOverride-1">Basarabia. Populaţia, istoria, cultura</span>), tr. Alexandrina Grigorescu, îngr. Cornel Scafeş, Bucureşti – Chişinău, 1992; <span class="CharOverride-1">Introducere în istoria literaturii române. Orientări metodologice</span>, Bucureşti, 1944; <span class="CharOverride-1">Istoria literaturii române vechi</span>, I, Bucureşti, 1947; ed. îngr. şi pref. Dan Horia Mazilu, Bucureşti, 1989; ed. Chişinău, 1992. <span class="CharOverride-2">Antologii: </span><span class="CharOverride-1">Basarabia</span>, pref. Valeriu Popovschi, Chişinău, 1993.</p>
			<p class="Heuristica___m_RPR"><span class="CharOverride-2">Repere bibliografice:</span> Simion Mehedinţi, <span class="CharOverride-1">„Contribuţiuni privitoare la originea şi moartea mitropolitului Moldovei Dosoftei”</span>, CL, 1922, 1; Camil Petrescu, <span class="CharOverride-1">„Cultura românească în Basarabia sub stăpânirea rusă”</span>, „Revista vremii”, 1923, 9; Vasile Bogrea, <span class="CharOverride-1">„Dimitrie Cantemir în Rusia”</span>, AIN, 1924–1925; P.P. Panaitescu, <span class="CharOverride-1">„Dimitrie Cantemir în Rusia”</span>, DR, 1924–1926, partea 2; P.P. Panaitescu, <span class="CharOverride-1">„Din legăturile culturale româno–ucrainiene. Ioanichie Galeatovschi şi literatura românească veche”</span>, RIR, 1938; D. Găzdaru, <span class="CharOverride-1">„Dimitrie Cantemir în Rusia”</span>, „Revista critică”, 1927, 2; Gh. Bezviconi, <span class="CharOverride-1">„Din legăturile culturale româno–ucrainiene. Ioanichie Galeatovschi şi literatura românească veche”</span>, VBA, 1938, 10; Petre V. Haneş, <span class="CharOverride-1">„Din legăturile culturale româno–ucrainiene. Ioanichie Galeatovschi şi literatura românească veche”</span>, PL, 1939, 3; Alexe Procopovici, <span class="CharOverride-1">„Începuturile scrisului în limba românească”</span>, DR, 1943, partea 2; Bucur, <span class="CharOverride-1">Istoriografia</span>, <span class="CharOverride-1">196–198</span>; Ion Gheţie, <span class="CharOverride-1">Începuturile scrisului în limba română</span>,<span class="CharOverride-1"> </span>Bucureşti, 1974, <span class="CharOverride-1">196</span>–<span class="CharOverride-1">201</span>; Nicolae Manolescu, <span class="CharOverride-1">O (re)editare necesară</span>, RL, 1989, 10; I.C. Chiţimia, <span class="CharOverride-1">Remember: Ştefan Ciobanu</span>, JL, 1993, 45–48; Iordan Datcu, <span class="CharOverride-1">Un fiu al Basarabiei: acad. prof. Ştefan Ciobanu</span>, REF, 1994, 5–6; <span class="CharOverride-1">Dicţ. scriit. rom</span>., I, <span class="CharOverride-1">571</span>–<span class="CharOverride-1">572</span>; Valeriu Popovschi, <span class="CharOverride-1">Însemnări despre viaţa şi activitatea lui Ştefan Ciobanu</span>, „Destin românesc” (Chişinău), 1995, 3; Nicolae Florescu, <span class="CharOverride-1">Istoriografia literaturii române vechi</span>, I, Bucureşti, 1996, <span class="CharOverride-1">42</span>–<span class="CharOverride-1">43</span>; Cimpoi, <span class="CharOverride-1">Ist. lit. Basarabia</span>,<span class="CharOverride-1"> 268–269</span>; Vasile Grosu, <span class="CharOverride-1">Academicianul Ştefan Ciobanu</span>, Chişinău, 2010; Pavel, <span class="CharOverride-1">Arheologia</span>,<span class="CharOverride-1"> 176–181</span>. &#9;<span class="Semnatura">E.P.</span></p>
			<p class="Heuristica-PRIMUL"><span class="titlu-12">CIOBANU, Valeriu</span> (4.IV.1917, Nemirov–Chişinău – 21.XII.1966, Bucureşti), istoric literar, folclorist, poet. Este fiul Annei (n. Schmidt) şi al lui Ştefan Ciobanu, istoric literar. Urmează Liceul „Alecu Russo” la Chişinău şi Facultatea de Litere şi Filosofie a Universităţii din Bucureşti (1936–1940), concomitent cu Şcoala Normală Superioară (transformată în Academia Pedagogică), studiul prelungindu-se cu încă un an. Beneficiază şi de studii de specializare în Franţa, la Universitatea Aix-Marseille (1939). Îşi susţine doctoratul în 1945 cu teza <span class="CharOverride-1">Poporanismul. Geneză. Evoluţie. Ideologie</span>. După absolvire suplineşte o scurtă perioadă o catedră de franceză în Bucureşti. Până să devină cercetător ştiinţific la Institutul de Istorie Literară şi Folclor al Academiei Române (1949–1966), este asistent (1942–1949) la Catedra de istoria literaturii române moderne a Universităţii din Bucureşti, avându-i ca şefi pe D. Caracostea, Tudor Vianu şi G. Călinescu. Debutează cu poezie în revista liceală „Unirea” (1933); alte versuri îi apar sporadic în „Gândirea”, „Naţiunea”, „Viaţa românească”. Debutul în publicistică şi-l face la revista „Cadran” (1939) cu un medalion despre A.I. Herzen. A mai colaborat la „Fapta”, „Gazeta literară”, „Jurnalul literar”, „Veac nou”, „Viaţa Basarabiei”, „Limbă şi literatură”, „Litere şi arte”, „Luceafărul”, „Revista de folclor”, „Revista Fundaţiilor Regale”, „Studii şi cercetări de istorie literară şi folclor”, „Revista de istorie şi teorie literară”. O serie de articole şi traduceri din „Naţiunea” (1947–1948) au în vedere operele câtorva scriitori ruşi şi francezi.</p>
			<p class="Heuristica-BASE">Autentic erudit, <span class="CharOverride-2">C.</span> se angajează în lucrări de folclor comparat, cu teme mai puţin abordate până la data când el începe să le aprofundeze, cum ar fi, de exemplu, <span class="CharOverride-1">Jertfa zidirii la ucrainieni şi ruşi</span> (1938) sau <span class="CharOverride-1">Lumea bâlinelor</span> (1955). Literatura rusă reprezintă, de altfel, domeniul cercetat cu insistenţă, de asemenea influenţa rusă asupra unor scriitori români, de unde rezultă mai multe studii de literatură comparată. A elaborat şi studii despre scriitori români precum Tudor Pamfile, Gh. Asachi, Al. Vlahuţă, Al. Depărăţeanu, C. Stamati-Ciurea, unde cercetarea se concentrează atent asupra informaţiei, încât, pentru momentul în care aceste studii au fost publicate în reviste, toate sursele par epuizate. <span class="CharOverride-1">Poporanismul. Geneză. Evoluţie. Ideologie</span> (1946) este monografia unui curent sociocultural, în care sunt urmărite aria de răspândire, elementele premergătoare (fondul umanitar, revoluţionar, reacţionar şi estetica socială). Poporanismul rus şi cel românesc sunt analizate din perspectiva evoluţiei criticii ruse şi a gândirii româneşti, concentrându-se mai ales asupra manifestărilor ideologice ale poporanismului românesc pe momente: 1893–1894, 1901–1903, 1906–1910. <span class="CharOverride-1">Hortensia Papadat-Bengescu</span> (1965), prima interpretare monografică a operei marii romanciere, e o lucrare având ca temei aceeaşi informaţie exhaustivă. Totuşi, „opiniile noastre critice nu sunt ultimul cuvânt”, scrie <span class="CharOverride-2">C.</span>, conştient că este prea mult supus constrângerilor epocii în care şi-a redactat şi publicat cartea. De aici, pedalarea pe o interpretare sociologizantă a lumii romanelor Hortensiei Papadat-Bengescu. Volumele de versuri publicate postum, <span class="CharOverride-1">Fiul lunii</span> (1969) şi <span class="CharOverride-1">Haina de brumă</span> (1984), sunt alcătuite din cicluri legate între ele, astfel încât întregul să se articuleze unitar. Lirica lui <span class="CharOverride-2">C.</span> l-a entuziasmat pe Tudor Arghezi, care în 1947 se oferise să-i scrie prefaţa la un posibil volum antologic, iar Nicolae Manolescu îi socoteşte poezia drept vocaţia „probabil cea mai temeinică”.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Poporanismul. Geneză. Evoluţie. Ideologie</span>, Bucureşti, 1946; <span class="CharOverride-1">Hortensia Papadat-Bengescu</span>, Bucureşti, 1965; <span class="CharOverride-1">Fiul lunii</span>, pref. Dinu Pillat, Bucureşti, 1969; <span class="CharOverride-1">Haina de brumă. </span>îngr. Ion Lazu, pref. Cornelia Ştefănescu, Bucureşti, 1984.</p>
			<p class="Heuristica___m_RPR"><span class="CharOverride-2">Repere bibliografice:</span> V.I. Cataramă, <span class="CharOverride-1">„Jertfa zidirii la ucrainieni şi ruşi”</span>, A, 1938, 3–4; Gala Galaction<span class="CharOverride-1">, O carte despre „poporanism”</span>, „Jurnalul de dimineaţă”, 1946, 488; Teodor Vârgolici, <span class="CharOverride-1">„Hortensia Papadat-Bengescu”</span>, CNT, 1965, 1; George Muntean, <span class="CharOverride-1">„Hortensia</span> <span class="CharOverride-1">Papadat-Bengescu”</span>, CNT, 1965, 1; Gabriela Drăgoi, <span class="CharOverride-1">„Hortensia Papadat-Bengescu”</span>, RITL, 1966, 1; Stancu Ilin, <span class="CharOverride-1">Valeriu Ciobanu</span>, LCF, 1967, 2; Nicolae Manolescu, <span class="CharOverride-1">Poeţii se descoperă: Valeriu Ciobanu, „Fiul lunii”</span>, CNT, 1969, 18; Pillat, <span class="CharOverride-1">Itinerarii</span>, <span class="CharOverride-1">344–347</span>; <span class="CharOverride-1">Dicţ. scriit. rom.</span>, I, <span class="CharOverride-1">572–573</span>; Datcu, <span class="CharOverride-1">Dicţ. etnolog.</span>, <span class="CharOverride-1">230–231</span>; Ion Lazu, Ion Murgeanu, <span class="CharOverride-1">Himera literaturii – dialog epistolar</span>, Bucureşti, 2007, <span class="CharOverride-1">336–337. &#9;</span> <span class="Semnatura">C.Ş.</span></p>
			<p class="Heuristica-PRIMUL"><span class="titlu-12">CIOBANU, Vitalie</span> (4.V.1964, Florești–Soroca), prozator, eseist. Este fiul Galinei Agafia Ciobanu (n. Odobescu) şi al lui Ion Ciobanu, profesori. Este licențiat în jurnalism la Universitatea de Stat din Chișinău (1986). Până în 1994 a lucrat ca redactor, apoi ca redactor-șef la Editura Hyperion din Chișinău. Din octombrie 1994 este redactor-șef la revista „Contrafort”, între ai cărei fondatori se numără. Este prezent în presă din 1981, în ziarul „Tinerimea Moldovei” și în revistele „Nistru” și „Moldova” din Chișinău, cu fragmente dintr-un roman de aventuri picarești, rămas în manuscris, <span class="CharOverride-1">Sfârșitul Rechinului Negru</span>. A mai colaborat la „Orizontul”, „Literatura și arta”, „Sud-Est cultural”, „Semn”, ca și la „România literară”, „Dilema”, „22”, „Observator cultural”, „Lettre internationale”, „Secolul 21”, „Cultura”, „Interval”, „Apostrof”, „Steaua”, „Timpul”, „Convorbiri literare”, „Viața românească”, „Orizont”, „România liberă”, „Curentul”, „Averea” ș.a. Este comentator la postul de radio Europa Liberă și editorialist la ziarul „Adevărul” (Chișinău), președinte PEN-Centru Moldova – Filiala Asociației Mondiale a Scriitorilor (International PEN). I s-au acordat Premiul Uniunii Scriitorilor din Republica Moldova (1991, 1999, 2001, 2005), Premiul Uniunii Scriitorilor din România (1999), Premiul Filialei din Chişinău a Uniunii Scriitorilor (2007) ș.a. În 1999–2001 a beneficiat de câteva burse la Praga. </p>
			<p class="Heuristica-BASE">Prima carte a lui <span class="CharOverride-2">C.</span>, <span class="CharOverride-1">Schimbarea din strajă</span> (1991), este o tipică metaficțiune istoriografică, proiectând asupra unui decor de secol XVIII fanariot o reflexivitate problematică și o intruziune naratorială tipic postmoderne. Rămâne totuși un roman de tinerețe, interesant mai curând pentru importurile teoretice din epocă și pentru voința de a se disocia de tradiționalismul predecesorilor, dar mai puţin prin calități intrinseci. Autorul a abandonat de altfel proza ficțională, devenind în schimb unul dintre eseiștii marcanți ai postcomunismului româno-basarabean. Acțiunea sa culturală, de scriitor și de manager, se evidențiază prin civilitate, eleganță, disponibilitate pentru a găsi justa cale de mijloc. Între generația lui Grigore Vieru și generația revizionistă, prooccidentală a anilor ’80–’90 din secolul trecut, <span class="CharOverride-2">C.</span>, deși face parte <span class="CharOverride-1">de facto</span> din ultima, se impune ca un factor de echilibru. <span class="CharOverride-1">Frica de diferenţă</span> (1999), culegere de eseuri și de cronici literare publicate în România și în Republica Moldova, oferă mostre de discurs mediator aparținând unui intelectual care, încercând să (re)activeze spiritul critic în limitele unei raționalități elocvente, nu refuză nici accentele polemice. Pozițiile sale sunt colorate de un eticism de nuanță conservatoare, de susținerea unui unionism moderat și de un anticomunism ferm, coroborat cu antirusismul politic și cu pledoaria pentru valorile Europei liberale. Fie că scrie împotriva turnurii filoruse a lui Ion Druță ori despre „gălăgioasa caravană a comemorărilor lui Eminescu”, despre nevoia de reformă a Bisericii Ortodoxe ori despre lipsa societății civile din Basarabia, despre criza morală în postcomunism sau despre intelectualii tineri basarabeni, <span class="CharOverride-2">C.</span> pune diagnostice nu atât exacte, cât utile și constructive. Cronicile sale literare – având ca obiect cărți de Augustin Buzura, Mircea Cărtărescu, H.-R. Patapievici, Gabriel Liiceanu, Octavian Paler, Adam Michnik ş.a. –, deși conțin observații de finețe, sunt predominat exerciții de admirație, sugerând asumarea unor modele existențiale care depășesc volumul tipografic al titlurilor recenzate. Există totuși un risc în datele activității lui <span class="CharOverride-2">C.</span>, și acesta s-ar putea numi excesul de bun-simț, de oportunism canonic care, monopolizând <span class="CharOverride-1">persona</span>, inhibă creativitatea scriitorului. Astfel, paginile de jurnal incluse în <span class="CharOverride-1">Valsul pe eşafod. 30 de pretexte literare şi un jurnal la Praga</span> (2001) sunt plate și conformiste. Un jurnal mai viu – de această dată „pe două voci” – este <span class="CharOverride-1">Literatur Express. Europa de la fereastra vagonului </span>(2007), scris împreună cu comilitonul afin Vasile Gârneț.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Schimbarea din strajă</span>,<span class="CharOverride-1"> </span>Chişinău, 1991; <span class="CharOverride-1">Frica de diferenţă</span>, Bucureşti, 1999; <span class="CharOverride-1">Valsul pe eşafod. 30 de pretexte literare şi un jurnal la Praga</span>, Chişinău, 2001; <span class="CharOverride-1">Anatomia unui faliment geopolitic: Republica Moldova</span>, Iaşi, 2005; <span class="CharOverride-1">Literatur Express. Europa de la fereastra vagonului. Jurnal pe două voci</span> (în colaborare cu Vasile Gârneţ), Bucureşti, 2007. <span class="CharOverride-2">Antologii:</span> <span class="CharOverride-1">„Arhipelag” – antologie de literatură română din Republica Moldova</span>, Chişinău, 2010.</p>
			<p class="Heuristica___m_RPR"><span class="CharOverride-2">Repere bibliografice: </span>Vasile Gârneț, <span class="CharOverride-1">Un debut remarcabil</span>, LA, 1992, 14; Carmen Muşat, <span class="CharOverride-1">Criza identităţii şi frica de diferenţă</span>, OC, 2000, 5; Doru Pop, <span class="CharOverride-1">Apostolatul intra-cultural</span>, ST, 2000, 5–6; Gheorghe Grigurcu, <span class="CharOverride-1">Revolta împotriva maselor</span>, RL, 2000, 38; Paul Cernat, <span class="CharOverride-1">Integrarea diferenţei</span>,OC, 2002, 105; Eugen Lungu, <span class="CharOverride-1">Pas de deux</span>, „Semn”, 2002, 9–10;<span class="CharOverride-1"> </span>Marius Miheţ, <span class="CharOverride-1">Criticul basarabean faţă cu valsul literaturii</span>, F, 2002, 10; Mircea A. Diaconu, <span class="CharOverride-1">Vitalie Ciobanu şi etica purgatoriului</span>,<span class="CharOverride-1"> </span>APF, 2003, 10; Ciocan, <span class="CharOverride-1">Incursiuni, 24–26</span>;<span class="CharOverride-1"> </span>Mircea Morariu, <span class="CharOverride-1">„Anatomia unui faliment geopolitic: Republica Moldova”</span>, F, 2005, 6; Ștefănescu, <span class="CharOverride-1">Istoria</span>, <span class="CharOverride-1">1132–1133</span>; Alexandru Budac, <span class="CharOverride-1">Zona</span>, O, 2006, 1; Sorin Alexandrescu, <span class="CharOverride-1">Un român</span>, SXX, 2006, 10–12; Șleahtițchi, <span class="CharOverride-1">Cerc</span>, <span class="CharOverride-1">83–100</span>, <span class="CharOverride-1">107–112</span>;<span class="CharOverride-1"> </span>Șerban Axinte, <span class="CharOverride-1">Vasile Gârneţ şi Vitalie Ciobanu î</span><span class="CharOverride-1">n trenul literaturii</span>, CU, 2008, 2. &#9;<span class="Semnatura">M.I.</span></p>
			<p class="Heuristica-PRIMUL"><span class="titlu-12">CIOCAN, Iulian</span> (6.IV.1968, Chişinău), prozator, critic literar, traducător. Este fiul Olgăi Cujba, educatoare, și al lui Vladimir Ciocan, muncitor. A studiat la Universitatea de Stat din Chișinău, Facultatea de Filologie, secţia limba şi literatura română (1986–1987, 1988–1990), și la Universitatea Transilvania din Braşov, Facultatea de Filologie, secţia română–engleză (1990–1995). A fost lector la Universitatea Pedagogică „Ion Creangă” din Chișinău (1995–2000) și cercetător la Institutul de Istorie și Teorie Literară al Academiei de Științe din Republica Moldova. Din 1998 este comentator al postului de radio Europa Liberă. A debutat în 1994 la „Basarabia” cu un articol despre literatura SF. A publicat proză scurtă, articole și în „Contrafort”, „Sud-Est”, „Familia”, „Observator cultural”, „Secolul 21”, „Labyrint” (Cehia), „Sprache im technischen Zeitalter” (Germania). Este prezent în antologia lui Aleksandar Hemon <span class="CharOverride-1">Best European Fiction 2011</span> (Illinois, Champaign, SUA).</p>
			<p class="Heuristica-BASE">Combinație de comedie neagră, microrealism și autoficțiune plasată de <span class="CharOverride-2">C. </span>în Chișinău la crepusculul sistemului sovietic – începutul anilor ’80 din secolul trecut, <span class="CharOverride-1">Înainte să moară Brejnev</span> (2007) este un roman-puzzle, compus din povestiri care interferează periferic, sau un volum de povestiri cu unele personaje comune. În cadru intră o mână de personaje (un elev, un veteran de război, un politruc, un țăran, un țăran urbanizat, un văduv ș.a.), urmărindu-se și comparându-se, prin intermediul interacțiunilor mai mult sau mai puțin vagi, gradele diferite de participare la mizeria socială și la comedia politică. Rețeta este aceeași în <span class="CharOverride-1">Tărâmul lui Saşa Kozak</span> (2011), evaluând de această dată avatarurile în postcomunism ale umanității mărunte în care s-a specializat autorul: un pensionar, un scriitor, un cuceritor de profesie, un afacerist etc. Înainte de a se lansa ca prozator, <span class="CharOverride-2">C.</span> publicase două volume de critică literară, <span class="CharOverride-1">Metamorfoze narative</span> (1996) și <span class="CharOverride-1">Incursiuni în proza basarabeană</span> (2004). <span class="CharOverride-1">Incursiuni…</span> trece în revistă mișcarea prozei basarabene de la neosămănătorismul postbelic la postmodernismul generației lui Vasile Gârneț și Vitalie Ciobanu, ia act de apariția, prin Ștefan Baștovoi și Alexandru Vakulovski, a unei noi generații după aceea a optzeciștilor basarabeni, desființează proza lui Ion Druță, în care vede duplicitatea față de sistemul comunist și personajele incolore care se lasă purtate de istorie. În linii mari, este o publicistică alertă, făcută cu spirit disociativ, dar care nu face masă critică într-un volum. Autorul și-a valorificat activitatea de comentator la Europa Liberă în șase volume din seria <span class="CharOverride-1">Realitatea cu amănuntul la Europa Liberă</span> (2008–2012). A tradus din Viktor Erofeev <span class="CharOverride-1">Enciclopedia sufletului rus</span> (2003).</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Metamorfoze narative</span>, Chișinău, 1996; <span class="CharOverride-1">Incursiuni în proza basarabeană</span>, Chișinău, 2004; <span class="CharOverride-1">Înainte să moară Brejnev</span>, pref. Andrei Bodiu, Iași, 2007; <span class="CharOverride-1">Realitatea cu amănuntul la Europa Liberă</span>, I–VI, Chișinău, 2008-2012; <span class="CharOverride-1">Tărâmul lui Saşa Kozak</span>, București, 2011. </p>
			<p class="Heuristica___m_RPR"><span class="CharOverride-2">Repere bibliografice: </span>Al. Burlacu, <span class="CharOverride-1">Un critic în ofensivă</span>, „Basarabia”, 1996, 11–12; Vitalie Ciobanu, [<span class="CharOverride-1">Iulian Ciocan</span>], CF, 2005, 1–2, VR, 2009, 10; Mihail Vakulovski, <span class="CharOverride-1">Metamorfozele critice ale lui Iulian Ciocan</span>, ARG, 2006, 6; Paul Cernat, [<span class="CharOverride-1">Iulian Ciocan</span>], OC, 2007, 392, „22”, 2011, 34; Rita Chirian, [<span class="CharOverride-1">Iulian Ciocan</span>], CLT, 2007, 41, 2008, 11; Burlacu, <span class="CharOverride-1">Texistenţe</span>, I, <span class="CharOverride-1">235–242</span>; <span class="CharOverride-1">Dicț. Chișinău</span>, <span class="CharOverride-1">139–140</span>;<span class="CharOverride-1"> </span>Bianca Burţa-Cernat, <span class="CharOverride-1">Stare de urgenţă</span>, OC, 2011, 603. &#9;<span class="Semnatura">M.I.</span></p>
			<p class="Heuristica-PRIMUL"><span class="titlu-12">CIOCAN-IVĂNESCU, Rodica</span> (28.IX.1916, Bucu&#173;reşti – 8.IX.1998, Bucureşti) istoric literar, traducătoare. Este fiica Mariei (n. Bălănescu) şi a lui Atanasie Ciocan, profesor. A urmat Facultatea de Istorie la Universitatea din Bucureşti (1934–1938), fiind studenta lui N. Iorga (căruia i-a fost și secretară științifică), P. P. Panaitescu, D. Russo. Din 1935 a frecventat și cursurile Facultății de Litere, secția limba franceză, avându-l între profesori pe Charles Drouhet. Își ia doctoratul în 1942 cu o lucrare despre Ștefan Bathory. Bibliotecară la diverse instituţii în Bucureşti, din 1946 lucrează la Iaşi, mai întâi în cercetare, iar din 1949 la Facultatea de Filologie şi Istorie, alături de soțul său, lingvistul G. Ivănescu; amândoi sunt însă epurați în 1952. Grație sprijinului dat de Iorgu Iordan, după o vreme sunt angajați cercetători la Institutul de Istorie şi Filologie din Iași. În 1965 <span class="CharOverride-2">C.</span>-<span class="CharOverride-2">I.</span> este reintegrată în învățământul universitar, ca lector, la Universitatea din Timișoara, unde va funcționa până în 1970. </p>
			<p class="Heuristica-BASE"><span class="CharOverride-2">C.</span>-<span class="CharOverride-2">I. </span>a învățat singură limba polonă, devenind o reputată traducătoare din această limbă, printre autorii ale căror scrieri le transpune, singură sau în colaborare, aflându-se Jan Kochanowski, Stefan Żeromski, Jarosław Iwaszkiewicz, Wladysław Tatarkiewicz, dar şi Danuta Bieńkowska. A semnat şi Rodica Ciocan, iar în intervalul 1955–1957 a folosit pseudonimul Aldona Bielska. A colaborat la „Neamul românesc”, „Analele Universității din Timișoara”, „Archiva Valachica”, „Balcania”, „Secolul 20”, „Romanoslavica”, „Studia et Acta Orientalia” (din a cărei redacţie a făcut parte), „Byzantinoslavica” (Praga), „Byzantion” (Bruxelles) ș.a. A participat la numeroase sesiuni şi congrese naţionale şi internaţionale, fiind autoarea a numeroase studii care urmăresc interferenţele culturale sud-est europene şi orientale, remarcându-se îndeosebi prin cercetări de bizantinologie și tracologie – <span class="CharOverride-1">Les Débuts des recherches byzantines en France à l’époque du Grand Dessein (1598–1609)</span> (1965),<span class="CharOverride-1"> Notes sur le théâtre byzantin dans ses rapports avec la tragédie grecque et l’humanisme occidental</span> (1970),<span class="CharOverride-1"> Sur la Quête d’Orpheé (à propos d’un passage d’Énée de Gaza)</span> (1973), <span class="CharOverride-1">Géopolitique et culturologie dans l’espace de la thalassocratie byzantine</span> (1993), dar și de istorie literară – <span class="CharOverride-1">Un Épisode de l’histoire des Arméniens de Moldavie au XVI siècle</span> (1968),<span lang="fr-FR"> </span><span class="CharOverride-1">L’Écho européen de la création de Stanisław Wyspia</span><span class="CharOverride-1">ń</span><span class="CharOverride-1">ski, en tant que représentant de l’expressionnisme polonais (Sur les traces de la Młoda Polska)</span> (1980), <span class="CharOverride-1">La Fortune de quelques personnages des romans de George Sand </span>(1981) etc. și în mod deosebit despre geneza și trăsăturile barocului în contextul culturii europene din secolele al XVII-lea și al XVIII-lea.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Étienne Bathory, prince de Transylvanie, roi de Pologne, et les Roumains</span>, București, 1939 ; <span class="CharOverride-1">Noi contribuţii la studiul genezei barocului</span>, Timișoara, 1968. <span class="CharOverride-2">Traduceri:</span><span class="CharOverride-6"> </span>Jan Kochanowski, <span class="CharOverride-1">Trenii</span>, Bucureşti, 1941 (în colaborare cu T. Gostyński); Stefan Żeromski, <span class="CharOverride-1">Doctor Judym</span>, pref. Olga Zaicik, Bucureşti, 1958 (în colaborare cu Iulia Soare); Danuta Bieńkowska, <span class="CharOverride-1">Pe urmele cuiburilor de vulturi</span>, Bucureşti, 1958 (în colaborare cu Constantin Ţoiu)¸ <span class="CharOverride-1">De m-ai iubi</span>, Bucureşti, 1974, <span class="CharOverride-1">Salt în neant</span>, postfaţa trad., București, 1991; František Běhounek, <span class="CharOverride-1">Acţiunea L. Aventuri într-un secol atomic</span>, Bucureşti, 1962 (în colaborare cu Corvin Gruia); Waclaw Kubacki, <span class="CharOverride-1">Trista Veneţie</span>, Bucureşti, 1974; Jarosław Iwaszkiewicz, <span class="CharOverride-1">Povestiri muzicale</span>,<span class="CharOverride-1"> </span>București, 1979 (în colaborare cu Beatrice Burlacu şi Olga Zaicik); Mariusz Karpowicz, <span class="CharOverride-1">Arta poloneză în secolul al XVII-lea</span>, pref. trad., Bucureşti, 1979; Wladysław Tatarkiewicz, <span class="CharOverride-1">Istoria celor şase noţiuni</span>, pref. Dan Grigorescu, Bucureşti, 1981; Helena Mniszek, <span class="CharOverride-1">Stigmatizata</span>, postfața trad., București, 1991.</p>
			<p class="Heuristica___m_RPR"><span class="CharOverride-2">Repere bibliografice: </span>N. Bănescu,<span class="CharOverride-1"> „Étienne Bathory, prince de Transylvanie, roi de Pologne, et les Roumains”</span>, „Revista istorică”, 1943, 7–12; ; Mazilu, <span class="CharOverride-1">Recitind</span>, I, <span class="CharOverride-1">277</span>, <span class="CharOverride-1">280</span>, <span class="CharOverride-1">462</span>; Stan Velea, <span class="CharOverride-1">Literatura polonă în România</span>, Bucureşti, 2001, <span class="CharOverride-1">11</span>, <span class="CharOverride-1">28</span>,<span class="CharOverride-1"> 298</span>,<span class="CharOverride-1"> 310–315</span>, <span class="CharOverride-1">passim.</span> &#9;<span class="Semnatura">A.M., Il.M.</span></p>
			<p class="Heuristica-PRIMUL"><span class="titlu-12">CIOCANU, Anatol</span> (3.VI.1940, Mălăieşti–Bălţi – 19.VI.2012, Chişinău), poet, prozator, publicist. Este fiul Catincăi şi al lui Haralamb Ciocanu, ţărani. A absolvit, la Chişinău, Facultatea de Filologie şi Istorie a Universităţii de Stat (1962). A fost redactor la ziarul „Moldova socialistă”, la revistele „Moldova” şi „Glasul naţiunii”, la care din 1992 până în 2000 e corespondent special la Bucureşti. E prezent şi în „Convorbiri literare”, „Literatorul”, „Contemporanul – Ideea europeană”, „Viaţa românească” ş.a. I s-au decernat Premiul Uniunii Scriitorilor din Republica Moldova (1998, 2000, 2001), Premiul Naţional al Republicii Moldova (2002), Ordinul Gloria Muncii (2009) ş.a. </p>
			<p class="Heuristica-BASE"><span class="CharOverride-2">C.</span> a debutat cu versuri fiind încă elev, iar editorial cu placheta <span class="CharOverride-1">Sărutul soarelui</span> (1965), anunţându-se ca un romantic ce scrie o poezie a stărilor sufletului cutreierat de fiorii adolescentini ai dragostei, a setei de viaţă şi de afirmare. El vine dintr-un sat cu multă culoare şi plin de taine, transpus în imagini de mare acuitate plastică, cu un desen ce reverberează în profunzime. Dorul şi nostalgia, visarea şi resemnarea sunt motive predilecte şi în cărţile de mai târziu: <span class="CharOverride-1">An neobişnuit</span> (1967), <span class="CharOverride-1">Firul Ariadnei</span> (1970), <span class="CharOverride-1">Vârsta teiului</span> (1984), <span class="CharOverride-1">Spicul şi steaua</span> (1990), <span class="CharOverride-1">Rugă de ostatec </span>(1998), <span class="CharOverride-1">Poemele durerii </span>(2000) ş.a. Poet solar şi optimist, <span class="CharOverride-2">C.</span> are conştiinţa vicisitudinilor existenţei. Cântăreţ al frăgezimilor şi candorilor, se inspiră, declarându-şi identitatea de esenţă, din obiceiurile şi tradiţiile autohtone, ale satului de care nu se desparte nicicând: <span class="CharOverride-1">Cântece de-acasă</span> (1971) şi <span class="CharOverride-1">Alte cântece de-acasă</span> (1978). Lirica lui <span class="CharOverride-2">C.</span> este cantabilă, multe versuri devenind texte pentru cântece uşor de memorat, promovate de câţiva interpreţi de notorietate. A scris şi literatură pentru copii: <span class="CharOverride-1">Vine, vine primăvara...</span> (1981), <span class="CharOverride-1">Strugur dulce, lan de aur…</span> (1983), <span class="CharOverride-1">Despre-o viţă şi-o bobiţă...</span> (1986) ş.a. Ca traducător, optează pentru cartea de poezie, selectând îndeosebi din paginile unor mari scriitori ruşi (A.S. Puşkin, M.I. Lermontov, Taras Şevcenko ş.a.), dar şi din versurile lui Giuseppe Ungaretti.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Sărutul soarelui</span>, pref. Victor Teleucă, Chişinău, 1965; <span class="CharOverride-1">An neobişnuit</span>, Chişinău, 1967; <span class="CharOverride-1">Întoarcerea lui Călin</span>, Chişinău, 1968; <span class="CharOverride-1">Struguri în amiază. Oameni şi locuri din Moldova</span>, Chişinău, 1968; <span class="CharOverride-1">Firul Ariadnei</span>, Chişinău, 1970; <span class="CharOverride-1">Cântece de-acasă</span>, Chişinău, 1971; <span class="CharOverride-1">La izvoare</span>, Chişinău, 1973; <span class="CharOverride-1">Semnele iubirii</span>, Chişinău, 1973; <span class="CharOverride-1">Orele vegherii</span>, Chişinău, 1974; <span class="CharOverride-1">Sonetele câmpiei</span>, Chişinău, 1975; <span class="CharOverride-1">Dimineţile Patriei. Oameni şi locuri din Extremul Orient</span>, Chişinău, 1976;<span class="CharOverride-1"> Foişorul</span>, Chişinău, 1977; <span class="CharOverride-1">Unde-i câmpul înflorit</span>, Chişinău, 1977;<span class="CharOverride-1"> Alte cântece de-acasă</span>, Chişinău, 1978; <span class="CharOverride-1">Departe de Soare-răsare</span>, Chişinău, 1978; <span class="CharOverride-1">Veşnic renaşte</span>, Chişinău, 1981; <span class="CharOverride-1">Vine, vine primăvara...</span>, Chişinău, 1982; <span class="CharOverride-1">Strugur dulce, lan de aur…</span>,<span class="CharOverride-1"> </span>Chişinău, 1983; <span class="CharOverride-1">Vârsta teiului</span>, Chişinău, 1984; <span class="CharOverride-1">Cântecul viorii</span>, Chişinău, 1986; <span class="CharOverride-1">Despre-o viţă şi-o bobiţă</span>..., Chişinău, 1986; <span class="CharOverride-1">Turnul de pază</span>, Chişinău, 1988; <span class="CharOverride-1">Spicul şi steaua</span>, Chişinău, 1990; <span class="CharOverride-1">Flori de tei deasupra noastră</span>..., pref. Liliana Ursu, Bucureşti, 1995; <span class="CharOverride-1">Rugă de ostatec</span>, Bucureşti, 1998; <span class="CharOverride-1">Poemele durerii</span>, pref. Mihai Cimpoi, Bucureşti, 2000;<span class="CharOverride-1"> Cântecele mântuirii</span>, pref. Tudor Palladi, Bucureşti, 2001; <span class="CharOverride-1">Blestemele nobleţei</span>, pref. Arcadie Suceveanu, Timişoara, 2002; <span class="CharOverride-1">Hai, ploiţă</span>, Chişinău, 2003; <span class="CharOverride-1">Toga iluziei</span>,<span class="CharOverride-1"> </span>Bucureşti–Chişinău, 2003; <span class="CharOverride-1">Pasărea speranţei</span>, Chişinău, 2007; <span class="CharOverride-1">101 poeme</span>, Bucureşti, 2009; <span class="CharOverride-1">Apropierea de ţărm</span>, pref. Tudor Palladi, Chişinău, 2010; <span class="CharOverride-1">Ora sărutului</span>, pref. Ioan Mânăscurtă, postfaţă Vitalie Răileanu, Chişinău, 2010; <span class="CharOverride-1">Poemele iubirii</span>, pref. Viorel Dinescu, Chişinău, 2011; <span class="CharOverride-1">Povara crucii</span>, Iaşi, 2012.</p>
			<p class="Heuristica___m_RPR"><span class="CharOverride-2">Repere bibliografice:</span> Eliza Botezatu, <span class="CharOverride-1">Substanţa unei deveniri</span>, „Nistru”, 1971, 10; Cimpoi, <span class="CharOverride-1">Alte disocieri</span>,<span class="CharOverride-1"> 131–137</span>; Ciocanu, <span class="CharOverride-1">Itinerar</span>, <span class="CharOverride-1">passim</span>; Andrei Ţurcanu, <span class="CharOverride-1">Dintre sute de catarge ’77</span>, Chişinău, 1977, <span class="CharOverride-1">150–162</span>;<span class="CharOverride-1"> </span>Alexandru Burlacu, <span class="CharOverride-1">Poezii inspirate şi versuri nedesăvârşite</span>, „Nistru”, 1981, 9; Cimpoi, <span class="CharOverride-1">Ist. lit. Basarabia</span>, <span class="CharOverride-1">204</span>, <span class="CharOverride-1">392</span>; <span class="CharOverride-1">Mică encicl.</span>, <span class="CharOverride-1">121–134</span>; Suceveanu, <span class="CharOverride-1">Emisferele</span>, <span class="CharOverride-1">124–125</span>; Vitalie Răileanu, <span class="CharOverride-1">Anatol Ciocanu şi zaua grea a poeziei</span>, LA, 2010, 27 mai; <span class="CharOverride-1">Dicţ. Chişinău</span>,<span class="CharOverride-1"> 140–142</span>; Rachieru, <span class="CharOverride-1">Poeţi Basarabia</span>, <span class="CharOverride-1">300–307</span>. &#9; <span class="Semnatura">I.C.</span></p>
			<p class="Heuristica-PRIMUL"><span class="titlu-12">CIOCANU, Aurel</span> (27.III.1943, Mălăieşti–Bălţi), poet, prozator. Este fiul Sofiei şi al lui Ion Ciocanu. A absolvit cursul mediu în localitatea Şaptebani, apoi, la Chişinău, Facultatea de Filologie a Universităţii de Stat (1965). Ulterior a activat în redacţia unor publicaţii precum „Scânteia leninistă”, „Tânărul leninist”. Din anul 2000 a plecat peste ocean, stabilindu-se în Statele Unite ale Americii.</p>
			<p class="Heuristica-BASE"><span class="CharOverride-2">C.</span> a debutat editorial cu volumul de proză pentru copii <span class="CharOverride-1">Băieţelul din geamul albastru</span> (1970), în care se prefigurează trăsătura distinctivă a literaturii sale pentru cei mici: spontaneitatea discursului, simplu în aparenţă, dar sugestiv şi antrenant. Şi celelalte cărţi destinate acelorași cititori – <span class="CharOverride-1">Corăbioare </span>(1972)<span class="CharOverride-1">, Pălăria lui Cipolino</span> (1981), <span class="CharOverride-1">Unchiul meu Păcală</span> (1982) şi, în chip deosebit, <span class="CharOverride-1">La târgul din Prostănaci</span> (1987) – denotă capacitatea lui <span class="CharOverride-2">C.</span> de a se copilări frumos, de a capta atenţia prin istorisiri ingenioase şi sugestive, depăşind graniţa realului şi explorând zona fantasticului, unele texte fiind scrise în manieră folclorică. Motivele legate de locurile natale sunt exprimate într-o tonalitate uşor elegiacă mai ales în <span class="CharOverride-1">Iarna dragostei</span> (1984) şi în <span class="CharOverride-1">Iubind</span> (1991).</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Băieţelul din geamul albastru</span>, Chişinău, 1970; <span class="CharOverride-1">Corăbioare</span>, Chişinău, 1972; <span class="CharOverride-1">Glob matern</span>, Chişinău, 1973; <span class="CharOverride-1">De vorbă c-un ghiduş</span>, Chişinău, 1974; <span class="CharOverride-1">Trenul 61–B</span>, Chişinău, 1975; <span class="CharOverride-1">Arme în iarbă</span>, Chişinău, 1976; <span class="CharOverride-1">Sus la codru</span>, Chişinău, 1978; <span class="CharOverride-1">Umbrela cosmonautului</span>, Chişinău, 1979; <span class="CharOverride-1">Luni, marţi, miercuri...</span>, Chişinău, 1981; <span class="CharOverride-1">Pălăria lui Cipolino</span>, Chişinău, 1981; <span class="CharOverride-1">Unchiul meu Păcală</span>, Chişinău, 1982; <span class="CharOverride-1">Iarna dragostei</span>, pref. Nicolae Vieru, Chişinău, 1984; <span class="CharOverride-1">Vânt cu ochelari</span>, Chişinău, 1984; <span class="CharOverride-1">La târgul din Prostănaci</span>, Chişinău, 1987; <span class="CharOverride-1">Înflorite ramuri</span>, Chişinău, 1988; <span class="CharOverride-1">Ploaie desculţă</span>, Chişinău, 1990; <span class="CharOverride-1">Iubind</span>,<span class="CharOverride-1"> </span>Chişinău, 1991; <span class="CharOverride-1">Carte pentru bunici şi nepoţi</span>, Chişinău, 2000.</p>
			<p class="Heuristica___m_RPR"><span class="CharOverride-2">Repere bibliografice: </span>Arhip Cibotaru, <span class="CharOverride-1">Poetul şi timpul</span>, „Nistru”, 1974, 8; Ion Ciocanu, <span class="CharOverride-1">Argumentul de rigoare</span>, Chişinău, 1985, <span class="CharOverride-1">43–68</span>;<span class="CharOverride-1"> </span>[<span class="CharOverride-1">Aurel Ciocanu</span>], LA, 1993, 18 martie (grupaj special); Cimpoi,<span class="CharOverride-1"> Ist. Basarabia</span>,<span class="CharOverride-1"> 203</span>; <span class="CharOverride-1">Dicţ. Chişinău</span>, <span class="CharOverride-1">142–143.</span> &#9;<span class="Semnatura">I.C.</span></p>
			<div class="_idGenObjectLayout-1">
				<div id="_idContainer027">
					<div id="_idContainer025" class="Basic-Text-Frame">
						<p class="Titlu-Nume-H">CIOCANU, Ion </p>
						<p class="Titlu-mic-DATE">(18.I.1940, Tabani–Hotin), critic literar, prozator, poet. </p>
					</div>
					<div id="_idContainer026" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="04_DGLR_C_314-433_chiper_cititi-web-resources/image/CIOCANUS_Ion.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Catincăi (n. Porciulean) şi al lui Mihalache Ciocan, ţărani; istoricul literar Vasile Ciocanu e fratele său. Învaţă mai întâi în comuna natală şi la Colicăuţi (1946–1956), urmează Facultatea de Filologie a Universităţii de Stat din Chişinău (1957–1962), obţinând ulterior titlurile de doctor (1965) şi doctor habilitat în filologie (2000). A fost lector (din 1965), conferenţiar universitar (până în 1971), redactor la editurile Cartea Moldovenească, Literatura Artistică şi Hyperion (unde un timp a exercitat funcţia de director), redactor-coordonator la Grupul Editorial Litera (din 1996), director general al Departamentului de Stat pentru Limbi (1993–1994), şef de direcţie la Departamentul Relaţii Naţionale şi Funcţionarea Limbilor (1998–2001), în continuare fiind cercetător la Institutul de Literatură şi Folclor al Academiei de Ştiinţe din Republica Moldova. Din 1987 este ales în mai multe rânduri în conducerea Uniunii Scriitorilor din stânga Prutului. Debutează în 1959 la almanahul „Glasuri tinere”, iar editorial în 1965 cu volumul de proză scurtă <span class="CharOverride-1">Fereastră deschisă.</span> Redactor la revista „Limba română” (1990), la „Glasul naţiunii” (1994–1997) ş.a., susţine rubrici permanente, în special de cultivare a limbii, în „Ţarina”, „Făclia”, „Viaţa satului”, „Luceafărul”, „Ţara”, „Vocea poporului” precum şi în cadrul unor emisiuni radiofonice. I s-au acordat numeroase distincţii, printre care Premiul revistei „Literatura şi arta” (1997, 2000, 2001, 2003 ş.a.), Premiul Uniunii Scriitorilor din Republica Moldova (1999) şi Medalia „Mihai Eminescu” (2000), Ordinul Republicii (2010). </p>
			<p class="Heuristica-BASE"><span class="CharOverride-2">C.</span> cultivă ca prozator un realism care polarizează îndeosebi aspecte comune ale vieţii, obişnuitul, măruntul, sentimentalul. Nuvelele din <span class="CharOverride-1">Fereastră deschisă</span>, <span class="CharOverride-1">Floare rară</span> (1972), <span class="CharOverride-1">Mijlocul verii</span> (1975) ş.a., dar şi versurile care alcătuiesc volumele <span class="CharOverride-1">Poeme de dragoste </span>(1993) şi <span class="CharOverride-1">Alte poeme de dragoste</span> (1995) sunt intimiste, în stilul neopetrarchist al lui Emanoil Bucuţa. Ponderea scrisului lui <span class="CharOverride-2">C.</span> o dă însă critica literară – cronica, studiul monografic, articolul publicistic sau cel cu caracter teoretic. Afectată doar parţial, şi numai într-o anumită perioadă, de spiritul conjunctural, investigaţia este minuţioasă şi corectă, cu o diagnosticare precisă şi analize pertinente ale operelor şi individualităţii autorilor. <span class="CharOverride-1">Caractere şi conflicte</span> (1968), <span class="CharOverride-1">Unele probleme de estetică </span>(1973)<span class="CharOverride-1">, Dialog</span> <span class="CharOverride-1">continuu</span> (1977), <span class="CharOverride-1">Permanenţe </span>(1983), <span class="CharOverride-1">Argumentul de rigoare</span> (1985), <span class="CharOverride-1">Dreptul la critică</span> (1990), <span class="CharOverride-1">Literatura română contemporană din Republica Moldova</span> (1998), <span class="CharOverride-1">Rigorile şi splendorile prozei „rurale” </span>(2000), <span class="CharOverride-1">Salahorind</span>… (2008), <span class="CharOverride-1">Cărţile din noi</span> (2011) au deschidere către orizontul generalizărilor teoretice, aplicate la literatura clasică şi contemporană. Autorul lor e un eseist de bună condiţie, care propune, dincolo de comentariile la obiect, un „manual” de estetică practică, un dicţionar sui-generis al laboratorului de creaţie, cu toate fazele genezei unei scrieri. Personalitatea lui <span class="CharOverride-2">C. </span>se<span class="CharOverride-2"> </span>conturează pregnant şi în critica de întâmpinare, unde,<span class="CharOverride-2"> </span>aplecat cu migală şi exigenţă asupra unor orientări şi autori, disecă atent, refuză accidentalul şi falsele valori, vădeşte siguranţă şi fineţe în evaluarea esteticului, gustă farmecul textual sau subtextual, concomitent fiind mereu sensibil la noutate. Aceleaşi caracteristici le denotă cartea <span class="CharOverride-1">Din frământul necunten al vremilor</span> (1988), o sinteză asupra publicisticii scriitoriceşti din stânga Prutului. Şi „microeseurile de dragoste pentru cuvânt” din volumul <span class="CharOverride-1">Atât de drag… </span>(1995) ori paginile din <span class="CharOverride-1">Darul lui Dumnezeu </span>(2009) sau din <span class="CharOverride-1">Noi şi cuvintele noastre </span>(2011) ş.a., axate pe chestiuni de cultivare a limbii şi de sociolingvistică, participă esenţial la definirea prestaţiei culturale a lui <span class="CharOverride-2">C.</span></p>
			<p class="Heuristica_CITAT">Puţini sunt criticii cu evoluţie continuă şi evidentă. Ion Ciocanu a evoluat odată cu literatura basarabeană; chiar dacă rămâne refractar la unele orientări şi curente literare, el şi-a revizuit fără cruţare opiniile despre mastodonţii literari, lucru pe care mulţi colegi de breaslă şi de generaţie întârzie să-l facă.</p>
			<p class="Heuristica_CITAT_semnat">ALEXANDRU BURLACU</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Fereastră deschisă</span>, Chişinău, 1965; <span class="CharOverride-1">Caractere şi conflicte</span>,<span class="CharOverride-1"> </span>Chişinău, 1968; <span class="CharOverride-1">Articole şi cronici literare</span>, Chişinău, 1969; <span class="CharOverride-1">Floare rară</span>,<span class="CharOverride-1"> </span>Chişinău, 1972; <span class="CharOverride-1">Itinerar critic</span>, Chişinău, 1973; <span class="CharOverride-1">Unele probleme de estetică</span>, Chişinău, 1973; <span class="CharOverride-1">Mijlocul verii</span>, Chişinău, 1975; <span class="CharOverride-1">Dialog continuu</span>,<span class="CharOverride-1"> </span>Chişinău, 1977; <span class="CharOverride-1">Podurile vieţii şi ale creaţiei. Studiu asupra creaţiei lui I.C. Ciobanu</span>, Chişinău, 1978; <span class="CharOverride-1">Clipa de graţie</span>,<span class="CharOverride-1"> </span>Chişinău, 1980; <span class="CharOverride-1">Paşii lui Vladimir Curbet</span>, Chişinău, 1982; <span class="CharOverride-1">Permanenţe,</span> Chişinău, 1983; <span class="CharOverride-1">Argumentul de rigoare</span>, Chişinău, 1985; <span class="CharOverride-1">Măsura adevărului</span>, Chişinău, 1986; <span class="CharOverride-1">Creaţia scriitorilor moldoveni în şcoală</span> (în colaborare), Chişinău, 1987; <span class="CharOverride-1">Din frământul necunten al vremilor</span>,<span class="CharOverride-1"> </span>Chişinău, 1988; <span class="CharOverride-1">Cu faţa spre carte</span>, Chişinău, 1989; <span class="CharOverride-1">Dreptul la critică</span>,<span class="CharOverride-1"> </span>Chişinău, 1990; <span class="CharOverride-1">Reflecţii şi atitudini</span>, Chişinău, 1992; <span class="CharOverride-1">Poeme de dragoste</span>,<span class="CharOverride-1"> </span>Chişinău, 1993; <span class="CharOverride-1">Alte poeme de dragoste</span>,<span class="CharOverride-1"> </span>pref. Iulia Mihăileanu, Bucureşti, 1995; <span class="CharOverride-1">Atât de drag…</span>, Chişinău, 1995; <span class="CharOverride-1">Literatura română contemporană din Republica Moldova</span>, Chişinău, 1998; <span class="CharOverride-1">Zborul frânt al limbii române</span>, Chişinău, 1999; <span class="CharOverride-1">Rigorile şi splendorile prozei „rurale”. Studiu asupra creaţiei literare a lui Vasile Vasilache</span>, Chişinău, 2000; <span class="CharOverride-1">Dincolo de literă</span>,<span class="CharOverride-1"> </span>Timişoara, 2002; <span class="CharOverride-1">Realitatea în cuvânt şi cuvântul în realitate</span>, Chişinău, 2002; <span class="CharOverride-1">Conştientizarea greşelii</span>, Bucureşti – Chişinău, 2003; <span class="CharOverride-1">Scriitori de ieri şi de azi</span>, Bucureşti – Chişinău, 2004; <span class="CharOverride-1">Temelia nemuririi noastre</span>, Chişinău, 2005; <span class="CharOverride-1">Efortul salvator</span>, Chişinău, 2006; <span class="CharOverride-1">Nevoia de vase comunicante sau Cartea între scriitor şi cititor</span>, Chişinău, 2006; <span class="CharOverride-1">Efim Tarlapan – protagonist al scrisului satirico</span>-<span class="CharOverride-1">umoristic</span>, Zalău, 2007;<span class="CharOverride-1"> Salahorind</span>…, Chişinău, 2008; <span class="CharOverride-1">Darul lui Dumnezeu</span>, Chişinău, 2009; <span class="CharOverride-1">Noi şi cuvintele noastre</span>, Chişinău, 2011; <span class="CharOverride-1">Cărţile din noi</span>, Chişinău, 2011. </p>
			<p class="Heuristica___m_RPR"><span class="CharOverride-2">Repere bibliografice: </span>Mihail Dolgan, <span class="CharOverride-1">Conştiinţa civică a poeziei contemporane</span>,<span class="CharOverride-1"> </span>Chişinău, 1976, <span class="CharOverride-1">199–210</span>;<span class="CharOverride-1"> </span>Vasile Coroban, <span class="CharOverride-1">„Dialog continuu”</span>, LA, 1977, 30; Mihai Cimpoi, <span class="CharOverride-1">Dialogul continuu</span>,<span class="CharOverride-1"> </span>LA, 1990,<span class="CharOverride-1"> </span>3; Stancu Ilin, <span class="CharOverride-1">„Dreptul la critică”</span>,<span class="CharOverride-1"> </span>VR, 1991, 7; Călin Manilici, <span class="CharOverride-1">Perspectivă culturală asupra literaturii</span>, ST, 1991, 11; Mihai Vakulovski, <span class="CharOverride-1">Dragostea noastră netrecătoare</span>,<span class="CharOverride-1"> </span>LRC, 1996, 5–6; Suceveanu, <span class="CharOverride-1">Emisferele</span>, <span class="CharOverride-1">117–120</span>; Nicolae Busuioc, <span class="CharOverride-1">„Nevoia de vase comunicante”</span>, RR, 2006, 4; Ana Bantoş, <span class="CharOverride-1">Recuperarea autenticului</span>, Chişinău, 2006, <span class="CharOverride-1">114–117</span>; Burlacu, <span class="CharOverride-1">Texistenţe</span>, I, <span class="CharOverride-1">134–145</span>; Eugen Lungu, <span class="CharOverride-1">Spaţii şi oglinzi</span>, Chişinău, 2009, <span class="CharOverride-1">35–36</span>; Andrei Ţurcanu, <span class="CharOverride-1">Colocvialitate şi demers</span>, „Akademos”, 2010, 1.&#9;<span class="Semnatura">M.C.</span></p>
			<div class="_idGenObjectLayout-1">
				<div id="_idContainer030">
					<div id="_idContainer028" class="Basic-Text-Frame">
						<p class="Titlu-Nume-H">CIOCANU, Vasile </p>
						<p class="Titlu-mic-DATE">(1.I.1942, Tabani–Hotin – 23.IX.2003, Chişinău), istoric literar. </p>
					</div>
					<div id="_idContainer029" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="04_DGLR_C_314-433_chiper_cititi-web-resources/image/CIOCANSU_Vasile.png" alt="" />
					</div>
				</div>
			</div>
			<p class="Heuristica-PRIMUL">Este fiul Catincăi (n. Porciulean) şi al lui Mihail Ciocanu, ţărani; criticul literar Ion Ciocanu e fratele său. Rămâne orfan de tată la vârsta de patru ani. A urmat şcoala primară şi pe cea medie în satul natal, apoi Facultatea de Filologie a Universităţii de Stat din Chişinău (1961–1966). Îşi susţine doctoratul în 1974. Încă elev, adună folclor din satul de baştină, iar din 1964, ca student, face parte din grupul de angajaţi ai Muzeului Republican de Literatură care cutreieră satele Basarabiei şi ale Bucovinei pentru a aduna materiale destinate constituirii unui patrimoniu folcloric. Între 1966 şi 1969, la aceeaşi instituţie, este mai întâi custode, apoi director adjunct şi director, participând la repunerea în circulaţie a mai multor scriitori. Astfel, în 1968, sub auspiciile Muzeului Republican de Literatură, îi apare biobibliografia <span class="CharOverride-1">Donici, cuib de-nţelepciune</span> (alcătuită în colaborare cu Gheorghe Cincilei). În perioada stagiului de pregătire a doctoratului, dar şi mai târziu, întreprinde cercetări în arhivele din Chişinău, Odessa, Moscova, Cernăuţi, Leningrad, Kiev, Bucureşti şi în Ţările Baltice. În 1973 devine cercetător ştiinţific la Institutul de Limbă şi Literatură din Chişinău, al cărui director adjunct va fi din 1991 până în 1993, iar până în 2003 director al aceleiaşi instituţii, numită din 1999 Institutul de Literatură şi Folclor.</p>
			<p class="Heuristica-BASE">În studiile sale, riguros documentate, <span class="CharOverride-2">C.</span> este preocupat de o perioadă mai puţin studiată a literaturii de la începutul secolului al XIX-lea, aducând date inedite despre Constantin Stamati, Teodor Vârnav, familia lui Alecu Russo, despre Alecu Donici şi urmaşii lui. Urmăreşte activitatea literaţilor Alexandru şi Boleslav Hâjdeu, N. Gherbanovschi, Ivan Tanschi, Victor Crăsescu (Ştefan Basarabeanu) ş.a., precum şi istoria relaţiilor culturale şi literare moldo-ruso-ucrainiene, inclusiv în paginile ziarelor şi revistelor care apăreau la Odessa („Almanahul Odessei pe 1840” şi „Odesskii vestnik” ş.a.). Probleme legate de învăţământul românesc în stânga Prutului îl preocupă într-un studiu consacrat activităţii lui Ioan Doncev, iar în scrierile lui Mihail Kogălniceanu va evidenţia interesul şi eforturile acestuia pentru apărarea drepturilor României. Semnează, de asemenea, numeroase alte lucrări de istoriografie literară care vădesc acribie filologică, intuire corectă şi o bună investigare a faptelor. Studiul <span class="CharOverride-1">Constantin Stamati. Viaţa şi opera </span>(1981) se remarcă prin importante completări la biografia scriitorului, prin depistarea unor surse necunoscute, din care Stamati a tradus şi s-a inspirat, ceea ce a permis încadrarea lui mai adecvată în contextul epocii, circumscrierea cu mai multă exactitate a aportului său la mişcarea literară. Rezultatele altor investigaţii ale lui <span class="CharOverride-2">C.</span> sunt prezentate într-o serie de studii şi articole incluse în volumele <span class="CharOverride-1">File de istorie literară </span>(1989), <span class="CharOverride-1">Contribuţii istorico-literare</span> (2001) şi în mai multe culegeri colective: <span class="CharOverride-1">De la cronografie la literatura modernă </span>(1974), <span class="CharOverride-1">Cercetări de istorie literară </span>(1978), <span class="CharOverride-1">Pagini din istoria literaturii şi culturii moldoveneşti </span>(1979), <span class="CharOverride-1">Literatura moldovenească şi folclorul </span>(1982), <span class="CharOverride-1">Studii şi materiale despre Alexandru şi Boleslav Hâjdeu </span>(1984) ş.a., precum şi în capitolele de sinteză sau în cele consacrate lui Alexandru şi Boleslav Hâjdeu, M. Kogălniceanu, C. Stamati, C. Stamati-Ciurea, O. Nacco ş.a. în <span class="CharOverride-1">Istoria literaturii moldoveneşti </span>(I–II, 1986–1988). A îngrijit, singur sau în colaborare, ediţii din scrierile lui C. Stamati, M. Kogălniceanu, Alecu Donici, C. Stamati-Ciurea, Teodor Vârnav ş.a. Printre cărţile pregătite pentru tipar se aflau scrierile lui M. Kogălniceanu şi cele ale lui Dimitrie Moruzi. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Donici, cuib de-nţelepciune</span> (în colaborare cu Gheorghe Cincilei), Chişinău, 1968;<span class="CharOverride-1"> Constantin Stamati. Viaţa şi opera</span>,<span class="CharOverride-1"> </span>Chişinău, 1981; <span class="CharOverride-1">Creaţia scriitorilor moldoveni în şcoală. Cronicarii moldoveni. C. Stamati, C. Negruzzi </span>(în colaborare), Chişinău, 1988; <span class="CharOverride-1">File de istorie literară</span>,<span class="CharOverride-1"> </span>Chişinău, 1989; <span class="CharOverride-1">Contribuţii istorico-literare</span>,<span class="CharOverride-1"> </span>Bucureşti, 2001. </p>
			<p class="Heuristica___m_RPR"><span class="CharOverride-2">Repere bibliografice: </span>Pavel Zavulan, <span class="CharOverride-1">„Constantin Stamati. Viaţa şi opera”</span>,<span class="CharOverride-1"> </span>RLSL, 1982, 2; Cimpoi, <span class="CharOverride-1">Ist. lit.</span> <span class="CharOverride-1">Basarabia</span>, <span class="CharOverride-1">274</span>; Vlad Chiriac, <span class="CharOverride-1">Răvaş-telegramă, </span>LA, 2002, 3 ianuarie; Haralambie Corbu, <span class="CharOverride-1">Istoria literaturii ca profesiune şi legământ</span>, „Moldova suverană”, 2002, 5 ianuarie; Ion Şpac, <span class="CharOverride-1">Bibliografie selectivă a istoricului literar Vasile Ciocanu</span>,<span class="CharOverride-1"> </span>RLSL, 2002, 1–2; Dan Mănucă, <span class="CharOverride-1">Obsesii regionaliste</span>,<span class="CharOverride-1"> </span>CL, 2003, 1; <span class="CharOverride-1">Dicţ. Chişinău</span>, <span class="CharOverride-1">145–146. &#9;</span><span class="Semnatura">S.P., A.Bn.</span></p>
			<p class="Heuristica-PRIMUL"><span class="titlu-12">CIOCÂLTEU, Alexandru</span> (9.XII.1949, Craiova), prozator, poet. Este fiul Silviei Ciocâlteu, medic, şi al lui Alexandru Ciocâlteu, jurist. După ce termină liceul din Filiaşi (1963–1967), urmează cursurile Facultăţii de Medicină din Bucureşti (1967–1973), funcţionând apoi la dispensarele din Ioneşti şi Turceni, în judeţul Gorj (1973–1975). Face cursuri de specializare şi perfecţionare la Bucureşti (1975–1978) şi lucrează ca medic internist la Spitalul Judeţean Târgu Jiu (1978–1980), apoi la Bucureşti, iniţial ca asistent la Universitatea „Carol Davila”. Este doctor în ştiinţe medicale (1989), medic primar (1996). Din 1995 este conferenţiar şi şef al Clinicii de Nefrologie şi Hemodializă a Spitalului „Sfântul Ioan” din Capitală şi director al spitalului. Funcționează ca secretar de stat în Ministerul Sănătăţii (1998–1999), preşedinte al Casei Naţionale de Asigurări de Sănătate (1999–2000), secretar al Colegiului Medicilor din București (2004–2008), prodecan al Facultății de Medicină Generală (2004–2008) Activitatea medicală este dublată de aceea literară. Debutează în 1981 cu fragmente de roman la „Luceafărul”, beneficiind de prezentarea elogioasă a lui Cezar Ivănescu, care îl aşază, tematic şi stilistic, în descendenţa lui Céline. A mai colaborat la „Cotidianul”, „Flacăra lui Adrian Păunescu” ş.a.<span class="CharOverride-1"> </span></p>
			<p class="Heuristica-BASE">Primul roman al lui <span class="CharOverride-2">C.</span>, <span class="CharOverride-1">Gheaţă la mal</span> (1991),<span class="CharOverride-2"> </span>este o reflecţie asupra condiţiei umane într-o lume fără orizont, în care iubirea și conştiinţa și-au pierdut valoarea. În <span class="CharOverride-1">Strigătul umbrei </span>(1995), continuare a primei cărți, se regăsesc aceleaşi personaje centrale, aceeaşi vehemenţă a suferinţei transpuse într-un discurs polifonic. Prozatorul amplifică însă diapazonul stilistic, îmbunătățind calitatea narativă și dramatică. Volumul parțial autobiografic <span class="CharOverride-1">Feeria din privată</span> (2010), mostră de realism patetic și alegoric, urmărește, din perspectiva unui tânăr doctor exilat în provincie, lumea „grotescă, hilară, tragică și comică, sublimă și precară” (Eugen Negrici) dintr-un ospiciu – figură metonimică a lagărului comunist receptat expresionist. <span class="CharOverride-2">C.</span> a mai publicat versuri bacoviene în <span class="CharOverride-1">Rugăciuni de prisos</span> (2001) și articole în <span class="CharOverride-1">Coroana de spini</span> (2003).</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Gheaţă la mal</span>, Bucureşti, 1991; <span class="CharOverride-1">Strigătul umbrei</span>, Bucureşti, 1995; <span class="CharOverride-1">Gheaţă la mal</span>. <span class="CharOverride-1">Strigătul umbrei. Dimineața ucigașă</span>, București, 1998; <span class="CharOverride-1">Rugăciuni de prisos</span>, Bucureşti, 2001; <span class="CharOverride-1">Coroana de spini</span>, Bucureşti, 2003; <span class="CharOverride-1">Feeria din privată</span>, pref. Eugen Negrici, Bucureşti, 2010.</p>
			<p class="Heuristica___m_RPR"><span class="CharOverride-2">Repere bibliografice: </span>Roxana Sorescu,<span class="CharOverride-1"> Un dur îmblânzit</span>, LCF, 1995, 37; H. Zalis, <span class="CharOverride-1">Punerea în execuţie</span>,<span class="CharOverride-1"> </span>„Feţele culturii”, 1996, 200; Const. M. Popa, <span class="CharOverride-1">Exorcizarea demonilor</span>,<span class="CharOverride-1"> </span>R, 1996, 1–3; Ştefan Badea, <span class="CharOverride-1">(Încă) un medic poet</span>, ALA, 2002, 601; Const. M. Popa, <span class="CharOverride-1">Suferința fără profesor</span>, „Mozaicul”, 2010, 4. &#9;<span class="Semnatura">V.F.M.</span></p>
			<p class="Heuristica-PRIMUL"><span class="titlu-12">CIOCÂLTEU, Vintilă </span>(12.IV.1890, Pleniţa, j. Dolj – 3.II.1947, Bucureşti), poet. Este fiul Anei (n. Ciurezu) şi al lui Mihail Ciocâlteu, învăţător. Începe cursul elementar în comuna natală, apoi urmează Colegiul Naţional din Craiova. Se înscrie la Facultatea de Medicină din Bucureşti, fiind extern al Spitalelor Eforiei (1915–1920). Lucrează în serviciul doctorului I. Mamulea şi în clinicile profesorilor Thoma Ionescu, Ernest Juvara, Gh. Marinescu, D. Gerota, I. Nanu-Muscel. În 1920 este ales preşedinte al Societăţii Studenţilor în Medicină. Obţine o bursă de la Fundaţia Rockefeller. Astfel, studiază biochimia la Boston (SUA) cu Otto Folin, chimia organică la Cambridge (Marea Britanie) cu W.H. Mills şi schimburile gazoase respiratorii cu profesorul Barkroft. Otto Folin îl recomandă Universităţii Harvard şi devine asistent de cercetare la Catedra de biochimie. Încă din această perioadă se face cunoscut prin realizarea, împreună cu Folin, a reactivului pentru dozarea fenolilor, folosit şi astăzi. La întoarcerea în ţară va deţine, pentru scurt timp, funcţia de decan al Facultăţii de Medicină bucureştene (1941), căci intervine epurarea sa, pe motiv că fiul său ar fi avut orientări legionare. În ciuda faptului că Gr. T. Popa încearcă să-l apere, este îndepărtat din fruntea Catedrei, fiind expus ulterior la trei ani de luptă cu nedreptatea. Moare fulgerător în timpul unei şedinţe de consiliu, la o vârstă la care se bucura de deplină maturitate ştiinţifică şi de prestigiu internaţional. </p>
			<p class="Heuristica-BASE">Debutul lui <span class="CharOverride-2">C.</span>, membru al Societăţii Scriitorilor Români din 1932, este găzduit în 1925 de revista „Gândirea”, fiind vorba de poezia <span class="CharOverride-1">Singur</span>, iar prima carte, <span class="CharOverride-1">Adânc împietrit</span>, îi apare în 1932. Autorul este un poet în proces de autodefinire, cu trăiri entuziaste, cu angoase şi incertitudini pe care le analizează detaşat, consecinţă probabilă a structurii sale de om de ştiinţă. Din orice vers răzbate un temperament de om mândru, bătăios, adesea cu o atitudine sfidătoare, de interogare şi respingere a ceea ce nu intră sub semnul raţionalului. Chiar din titlu se dezvăluie tensiunea eului ce pendulează între „împietrirea” în faţa vieţii şi deschiderea către sensibilitate. Pentru ceea ce vrea să comunice, alege versuri lungi şi imagini de inspiraţie simbolistă. În 1934 revizuieşte câteva poeme, adaugă altele noi şi publică un nou volum, intitulat <span class="CharOverride-1">Poesii</span>. Se confirmă aici vocaţia de luptător în permanent conflict cu lumea înconjurătoare, dar, mai presus de aceasta, cu sine însuşi. Acum e atras de simbolurile mistice, face incursiuni într-un univers ocult, preferă patronime nordice. Cartea trădează sentimentul orgolios al invulnerabilităţii individului apărat de forţele magice ale pământului. Dacă firul vieţii nu i-ar fi fost atât de brusc curmat, <span class="CharOverride-2">C.</span> ar fi încredinţat tiparului şi alte scrieri, dintre acestea <span class="CharOverride-1">În miez de noapte</span> fiind lăsată şi în manuscris.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Adânc împietrit</span>, Craiova, 1932; <span class="CharOverride-1">Poesii</span>, Bucureşti, 1934; <span class="CharOverride-1">Adânc împietrit</span>, îngr. C.D. Zeletin, Bucureşti, 2003.</p>
			<p class="Heuristica___m_RPR"><span class="CharOverride-2">Repere bibliografice: </span>Perpessicius, <span class="CharOverride-1">Opere</span>, VII, <span class="CharOverride-1">97–98</span>; Constantinescu, <span class="CharOverride-1">Scrieri</span>, II, <span class="CharOverride-1">275–277</span>; Călinescu, <span class="CharOverride-1">Opere</span>, II, <span class="CharOverride-1">65–66</span>;<span class="CharOverride-1"> </span>Metzulescu, <span class="CharOverride-1">Literile</span>, I, <span class="CharOverride-1">29–33</span>; Lovinescu, <span class="CharOverride-1">Ist. lit. rom. cont.</span>, <span class="CharOverride-1">104</span>;<span class="CharOverride-1"> </span>Călinescu, <span class="CharOverride-1">Ist. lit. </span>(1941), <span class="CharOverride-1">852</span>, <span class="CharOverride-1">Ist. lit. </span>(1982), <span class="CharOverride-1">937–938</span>;<span class="CharOverride-1"> </span>Arghezi, <span class="CharOverride-1">Scrieri</span>,<span class="CharOverride-1"> </span>XXXIII, <span class="CharOverride-1">328–329</span>;<span class="CharOverride-1"> </span>Papadima,<span class="CharOverride-1"> Creatorii</span>,<span class="CharOverride-1"> 450–455</span>; Tudor Teodorescu-Branişte, <span class="CharOverride-1">Calomnia</span>,<span class="CharOverride-1"> </span>,,Jurnalul de dimineaţă”, 1947, 659; Crohmălniceanu, <span class="CharOverride-1">Literatura</span>, II, <span class="CharOverride-1">169–171</span>; <span class="CharOverride-1">Dicţ. scriit. rom.</span>, I, <span class="CharOverride-1">573</span>;<span class="CharOverride-1"> </span>C.D. Zeletin, <span class="CharOverride-1">Excurs biobibliografic</span>, RL, 2002, 6; C. D. Zeletin, <span class="CharOverride-1">Societatea Medicilor Scriitori şi Publicişti din România la 20 de ani</span>, ,,Viaţa<span class="CharOverride-1"> </span>medicală”,<span class="CharOverride-1"> </span>2010,<span class="CharOverride-1"> </span>51–52.<span class="CharOverride-1">&#9;</span><span class="Semnatura">N.Bc.</span></p>
			<p class="Heuristica-PRIMUL"><span class="titlu-12">CIOCÂRDIA MATILA, Dimitrie</span> (10.I.1798, Săcueni, j. Dâmboviţa – 1.I.1860, Bucureşti), poet, publicist. Fiu al paharnicului Matei Ciocârdia, un boier scăpătat, <span class="CharOverride-2">C.M.</span>, orfan la opt ani, autodidact pasionat, cunoscător al limbilor franceză şi greacă, se afla la optsprezece ani în preajma domnitorului Ioan Gh. Caragea; în 1829 era al doilea vistiernic, şi după 1830, când s-a înrolat în miliţia naţională ca praporgic, ajunge chiar aghiotant domnesc. A fost unul dintre membrii fondatori ai Societăţii Filarmonice (1833). Făcându-se ecoul nemulţumirii generale, el redactează în 1843 un memoriu prin care demasca abuzurile săvârşite de fanarioţi (<span class="CharOverride-1">Neamului românesc, prea plecată plângere</span>). Memoriul fiind considerat un act de instigare la revoluţie, este destituit de Gheorghe Bibescu şi îndepărtat din Capitală. Va fi numit, totuşi, judecător în ţinutul Ialomiţei. Prin 1847–1848 era judecător de instrucţie şi „cârmuitor” al judeţului. A fost procuror acuzator în procesul intentat de Guvernul Provizoriu coloneilor Ioan Odobescu şi Ioan Solomon şi maiorului Grigore Lăcusteanu. După 1848, considerat proscris politic, e împiedicat să revină în armată. A făcut parte din comitetul unionist central constituit în 1857 la Bucureşti. A luat parte la Congresul de Pace de la Bruxelles. Iulia Aricescu era fiica lui, iar Ioan Voinescu II, fiu vitreg.</p>
			<p class="Heuristica-BASE">Proiectele literare ale lui <span class="CharOverride-2">C.M.</span> – un volum de poezii, o piesă de teatru – nu s-au realizat şi puţine dintre scrierile sale au fost tipărite. O poezie incendiară, <span class="CharOverride-1">Recunoştinţa Valahiii</span>, apare în „Curierul românesc”, iar traducerea elegiei <span class="CharOverride-1">La Chute des feuilles</span> de Millevoye în „Curiosul”. <span class="CharOverride-1">O alegorie</span>, ce biciuia pe trădătorii revoluţiei, a intrat într-o culegere de satire politice alcătuită la 1884 de C.D. Aricescu. Manuscrise, două pamflete antimonarhice îndreptate împotriva domnitorilor Gheorghe Bibescu şi Barbu D. Ştirbei reţin atenţia: <span class="CharOverride-1">Neamului românesc, prea plecată plângere</span>, alături de <span class="CharOverride-1">Adresa recunoscătoare la plecarea prinţului Ştirbei din Principat</span> (datat Craiova, 1853 şi publicat după mai bine de un secol de M.N. Rusu în „România literară”, 1973), care îl aşază între creatorii speciei la noi. El mânuieşte cu siguranţă un limbaj violent, traducând exact intensitatea indignării. Poseda arta dificilă a portretului moral, şi mai ales o retorică flexibilă, cu treceri repezi de la ironia subtilă la satira muşcătoare (M.N. Rusu îl vede drept „Paul-Louis Courier al nostru”). Tot în manuscris a lăsat poemul <span class="CharOverride-1">Crucea</span>, tălmăcire din Lamartine. A mai publicat broşurile prounioniste <span class="CharOverride-1">Ce se cuvine să cerem de la Adunarea Ad-hoc</span> (Paris, 1856), <span class="CharOverride-1">Privire asupra trecutului şi prezentului Principatelor Moldo-Române</span> (1857), <span class="CharOverride-1">O aruncătură de ochi asupra Unirii Principatelor Române</span> (1857), apărută sub pseudonimul Un Român din Bucureşti, şi <span class="CharOverride-1">O aruncătură de ochi asupra administraţiei Valahiei de la 1849 la 1859</span>, semnată Un Român.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">O alegorie, </span>în <span class="CharOverride-1">Satire politice care au circulat în public, manuscrise şi anonime între anii 1840–1866</span>, îngr. C.D. Aricescu, Bucureşti, 1884, <span class="CharOverride-1">13–15. </span></p>
			<p class="Heuristica___m_RPR"><span class="CharOverride-2">Repere bibliografice:</span> M.N. Rusu, <span class="CharOverride-1">Un pamfletar necunoscut: Dimitrie Ciocârdia Matila</span>, RL, 1973, 31; Constantin Ştefănescu, <span class="CharOverride-1">Un militant pentru Unire prea puţin cunoscut</span>, VST, 1974, 4; <span class="CharOverride-1">Dicţ. lit. 1900</span>, <span class="CharOverride-1">182</span>; <span class="CharOverride-1">Dicţ. scriit. rom.</span>, I, <span class="CharOverride-1">573–574</span>. &#9;<span class="Semnatura">S.C. </span></p>
			<p class="Heuristica-PRIMUL"><span class="titlu-12">CIOCÂRLAN, I. [Ion]</span> (12.VII.1874, Străoane, j. Vrancea – 21.XII.1941, Focşani), prozator. Fiu de ţărani, <span class="CharOverride-2">C. </span>a urmat Şcoala Normală la Bârlad şi Iaşi, din 1895 fiind învăţător în câteva sate vrâncene şi la Focşani, unde se stabileşte definitiv. A fost membru în comitetul Asociaţiei Generale a Învăţătorilor din România şi colaborator la reviste dedicate învățământului. Ca deputat iorghist, a participat la editarea şi redactarea ziarului local „Crai nou” (1918–1932). Debutează cu proză în „Curierul literar” (1901), colaborând apoi la „Revista modernă”, „Epoca”, „Sămănătorul” (unde a semnat şi Marioara Florian), „Luceafărul”, „Evenimentul”, „Viaţa literară”, „Viaţa românească”, „Ramuri”, „Minerva”, „Adevărul literar şi artistic” ş.a. În 1909 s-a aflat între membrii fondatori ai Societății Scriitorilor Români.</p>
			<p class="Heuristica-BASE"><span class="CharOverride-2">C.</span> şi-a adunat proza scurtă în volumele <span class="CharOverride-1">Pe plai</span> (1903), <span class="CharOverride-1">Traiul nostru </span>(1906), <span class="CharOverride-1">Inimă de mamă</span> (1908; Premiul Academiei Române), <span class="CharOverride-1">Vis de primăvară</span> (1909), <span class="CharOverride-1">Fără noroc</span> (1914), <span class="CharOverride-1">Flămânzii</span> (1925), care au cunoscut mai multe ediţii antume. Cele mai numeroase secvenţe sunt descrieri lirice ale unor aspecte din viaţa rurală sau din natură, portrete de copii şi animale, scăldate într-o duioşie care, în pofida unor improprietăţi stilistice, poate sensibiliza prin sinceritatea trăirii. O altă categorie o constituie micile scene în care este ilustrat traiul greu, la limita umanului, al unor familii de ţărani, în imagini pline de amănunte mişcătoare. Câteva povestiri (<span class="CharOverride-1">Pentru simbrie</span>, <span class="CharOverride-1">Din dragoste</span>,<span class="CharOverride-1"> Inimă de mamă</span>,<span class="CharOverride-1"> Izvodul morţii</span>) sintetizează cam aceleaşi elemente, cu un spor în investigaţia psihologică, epicul fiind pe plan secundar. <span class="CharOverride-2">C.</span> devine târziu cu adevărat sămănătorist în romanele <span class="CharOverride-1">Du-te dor...</span> (1936) şi <span class="CharOverride-1">Tainele munţilor</span> (1940), în sensul că abia aici idilizează satul, încercând să-i evidenţieze puritatea şi superioritatea morală. Primul este povestea, cu peripeţii, a unei căsătorii, înecată într-o detaliată prezentare etno-psiho-sociologică a satului, pe fundalul, mereu evocat, al unei naturi paradisiace. În <span class="CharOverride-1">Tainele munţilor </span>acţiunea (redusă la o călătorie în scop iniţiatic) este întârziată până la stagnare de „pictura” amănunţită a peisajului şi de numeroase întâmplări nesemnificative. Brodate pe o intrigă forţată, artificială, naraţiunile (mai mult înşiruiri de secvenţe lirice saturate de epitete dulcege şi de expresii locale) exultă de un preaplin al fericirii de a trăi în splendoarea naturii şi în curăţie sufletească. Căldura autorului, atenţia neobosită de observator minuţios al vieţii rurale, fidelitatea în descrierea obiceiurilor, comportamentelor şi a modului de a fi al ţăranilor conferă prozei sentimentale a lui <span class="CharOverride-2">C.</span> o anume valoare documentară.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Pe plai</span>, Bucureşti, 1903; <span class="CharOverride-1">Traiul nostru</span>, Budapesta, 1906; <span class="CharOverride-1">Inimă de mamă</span>, Bucureşti, 1908; <span class="CharOverride-1">Vis de primăvară</span>, Bucureşti, 1909; <span class="CharOverride-1">Fără noroc</span>, Bucureşti, 1914; <span class="CharOverride-1">Flămânzii</span>, Bucureşti, 1925; <span class="CharOverride-1">La vatră</span>, Bucureşti, 1925; <span class="CharOverride-1">Amintiri literare</span>, în <span class="CharOverride-1">Tradiţie şi actualitate românească</span>,<span class="CharOverride-1"> </span>II, Focşani, 1936, <span class="CharOverride-1">113–173</span>;<span class="CharOverride-1"> Du-te dor...</span>, Bucureşti, 1936; <span class="CharOverride-1">Tainele munţilor</span>, Bucureşti, 1940; <span class="CharOverride-1">Scrieri alese</span>,<span class="CharOverride-1"> </span>Focșani, 2004.</p>
			<p class="Heuristica___m_RPR"><span class="CharOverride-2">Repere bibliografice:</span> Chendi, <span class="CharOverride-1">Scrieri</span>, III, <span class="CharOverride-1">97–101</span>;<span class="CharOverride-1"> </span>G. Bogdan-Duică, <span class="CharOverride-1">„Pe plai”</span>, CL, 1903, 11; At. M. Marienescu, <span class="CharOverride-1">„Pe plai. Schiţe de la ţară”</span>, AAR, partea administrativă şi dezbaterile, t. XXVI, 1903–1904; Iorga, <span class="CharOverride-1">O luptă </span>(1979), I, <span class="CharOverride-1">240–241</span>; O.B. [Octav Botez], <span class="CharOverride-1">„Traiul nostru”</span>, VR, 1906, 1; Mihail Dragomirescu, <span class="CharOverride-1">„Inimă de mamă”</span>,<span class="CharOverride-1"> </span>CVC, 1908; I. S. [Izabela Sadoveanu], [<span class="CharOverride-1">I.Ciocârlan</span>], VR, 1908, 3, 1909, 6; Nicolae Gane, <span class="CharOverride-1">„Inimă de mamă”</span>, AAR, partea administrativă şi dezbaterile, t. XXXI, 1908–1909; George Baiculescu, <span class="CharOverride-1">„Flămânzii”</span>, ALA, 1925, 227; Perpessicius, <span class="CharOverride-1">Opere</span>, II, <span class="CharOverride-1">305–306</span>; Dragoş Vrânceanu, <span class="CharOverride-1">„Du-te dor...”</span>, CRE, 1937, 3323; I.D. [Ion Diaconu], <span class="CharOverride-1">„Tainele munţilor”</span>, „Ethnos”, 1941, fasc. 1; Kalustian, <span class="CharOverride-1">Simple note</span>,<span class="CharOverride-1"> </span>III, <span class="CharOverride-1">198–200</span>;<span class="CharOverride-1"> Dicţ. scriit. rom.</span>,<span class="CharOverride-1"> </span>I, <span class="CharOverride-1">574–575. &#9;</span><span class="Semnatura">C.T.</span></p>
			<p class="Heuristica-PRIMUL"><span class="titlu-12">CIOCÂRLIE, Alexandra</span><span class="CharOverride-2"> </span>(9.X.1968, Timişoara), clasicistă. Este fiică a Constanţei Ciocârlie (n. Bălan), profesoară de franceză la Universitatea din Timişoara, și a scriitorului Livius Ciocârlie. A studiat filologia clasică la Universitatea din Bucureşti (1988–1992), unde ulterior a obţinut titlul de doctor în filologie cu teza <span class="CharOverride-1">Indignatio şi ironie la Iuvenal</span> (2000). De asemenea, a urmat studii aprofundate (DEA) la Universitatea „Michel de Montaigne”, Bordeaux III (1994). Din 1993 este cercetător la Institutul de Istorie şi Teorie Literară „G. Călinescu” din Bucureşti; vreme de un deceniu (1994–2004) a fost lector asociat la Universitatea din Bucureşti şi la Institutul Teologic Romano-Catolic „Sf. Tereza” din Bucureşti. Este alumn al Colegiului Noua Europă (NEC) din Bucureşti, a avut burse de studiu în ţară şi străinătate. A editat şi adnotat <span class="CharOverride-1">Istoria literaturii latine</span> de N.I. Herescu (I–III, 2003–2007) şi, în colaborare, volumele III–XII din publicistica lui G. Călinescu (2007–2012). Este autoarea unui număr semnificativ de articole în <span class="CharOverride-1">Dicţionarul general al literaturii române</span> (I–VII, 2004–2009). Cartea de debut, <span class="CharOverride-1">Iuvenal</span> (2002), a fost încununată cu Premiul Uniunii Scriitorilor şi cu Premiul revistei „România literară”. <span class="CharOverride-2">C. </span>a mai obţinut <span class="CharOverride-1">ex aequo </span>Premiul Asociaţiei Scriitorilor din Bucureşti şi Premiul revistei „Manuscriptum” pentru ediţia de publicistică a lui G. Călinescu, precum şi Premiul „Petru Creţia” acordat de Muzeul Naţional al Literaturii Române pentru volumul <span class="CharOverride-1">Cartagina în literatura latină</span> (2010). </p>
			<p class="Heuristica-BASE">Definitorie pentru <span class="CharOverride-2">C.</span> este stăruinţa în demer&#173;sul de citire modernă a literaturii antice, care îşi recapătă prospeţimea de îndată ce este scoasă din acel „statut muzeal” la care a condamnat-o lectura marcată de îndelungata recunoaştere unanimă, ce aduce cu sine, prea adesea, rigidizarea şi îndepărtarea de prezent. În articole și în volume <span class="CharOverride-2">C.</span> alege calea dificilă de a incita la o abordare contemporană a anticilor. Nu aduce în prim-plan autori pe care capriciile de transmitere a textului i-au aşezat într-o zonă marginală şi care, tocmai prin aceasta, pot trezi curiozitatea ca prezenţe mai degrabă exotice; dimpotrivă, materialul de studiu pentru care optează este marea literatură canonică a Antichităţii latine, faimoasă şi binecunoscută, pe care o apropie însă dintr-un unghi nou şi o priveşte cu ochii celui deprins să călătorească liber prin toată istoria literaturii, nestingherit de compartimentări temporale ori spaţiale, tocmai pentru că s-a format prin contactul direct cu clasicismul greco-latin. Cărțile pe care le-a publicat, bine primite de critică datorită rigurozităţii şi unei subtile eleganţe, sunt în sine o demonstraţie a actualităţii și a mobilității deloc pașnice a textelor antice.<span class="CharOverride-1"> </span>De pildă, în monografia dedicată lui Iuvenal, un capitol investighează imaginile succesive ale scriitorului, observând că „încercarea criticilor de a identifica nota temperamentală dominantă a lui Iuvenal duce la rezultate contradictorii, întrucât personalitatea sa poetică este una dintre cele mai controversate din literatura latină”. În <span class="CharOverride-1">Şi totuşi, clasicii...</span> (2007) <span class="CharOverride-2">C.</span> recitește autori precum Pindar, Xenofon, Cezar, Tucidide, Plaut, Ovidiu, Vergiliu ș.a., făcând observații fine și în același timp precise portretistic. Principiul actualității clasicilor este tot timpul avut în vedere. Uneori, prin exerciții laborioase de comparatism, sunt urmărite ecourile lui Plaut în opera lui Heinrich von Kleist sau în scrisul lui Jean Giraudoux (<span class="CharOverride-1">Metamorfozele lui Amphitryo</span>). Un studiu precum <span class="CharOverride-1">Istorie şi experienţă personală în Antichitate</span> are în atenție autoreferențialitatea istoricilor antici, o marotă exemplară a prezentului completându-și astfel genealogia. Eseul <span class="CharOverride-1">Exilul – poezie şi moarte</span> citește <span class="CharOverride-1">Tristele</span> şi <span class="CharOverride-1">Ponticele</span> lui Ovidiu<span class="CharOverride-1"> </span>din perspectiva trecerii nu „de la o poezie artificială la una sinceră, ci mai curând de la o retorică a artificiului la una a sincerităţii”. În fine, paginile <span class="CharOverride-1">Cartagina în literatura latină</span> oferă o cercetare tematist-imagologică, surprinzând cu erudiție configurarea sulfuroasă a unei mitologii care oglindește, în negativ, însăși Roma: „Putere a răului, simbol al corupției, imoralității și violenței, Cartagina tinde astfel să se constituie într-o anti-Romă”. Un capitol dezbate posteritatea literară medievală și modernă a Cartaginei, culminând cu romanul <span class="CharOverride-1">Salammbô</span> al lui Gustave Flaubert. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Iuvenal</span>, Bucureşti, 2002; <span class="CharOverride-1">Şi totuşi, clasicii...</span>, Bucureşti, 2007; <span class="CharOverride-1">Cartagina în literatura latină</span>, Bucureşti, 2010. <span class="CharOverride-2">Ediţii</span>: N.I. Herescu, <span class="CharOverride-1">Istoria literaturii latine</span>, I–III, Bucureşti, 2003–2007; G. Călinescu, <span class="CharOverride-1">Opere. Publicistica</span>,<span class="CharOverride-1"> </span>III–XII, coordonator Nicolae Mecu, Bucureşti, 2007–2012 (în colaborare). </p>
			<p class="Heuristica___m_RPR"><span class="CharOverride-2">Repere bibliografice: </span>Nicoleta Sălcudeanu, <span class="CharOverride-1">Despre ironie fără ironie</span>, VTRA, 2002, 11; Mihaela Talabă, <span class="CharOverride-1">„Iuvenal”</span>, ST, 2002, 11–12; Liviu Franga, <span class="CharOverride-1">De la noi la ei</span>, RL, 2003, 13; Iulia Popovici, <span class="CharOverride-1">Facit ironia versum</span>, OC, 2003, 171; Petraș, <span class="CharOverride-1">Cărțile</span>, <span class="CharOverride-1">262–264</span>;<span class="CharOverride-1"> </span>Gabriela Haja, <span class="CharOverride-1">„Şi totuşi, clasicii…”</span>, TP, 2007, 12; Dan Cristea, <span class="CharOverride-1">Farmecul celor vechi</span>, LCF, 2008, 22; Cosmin Ciotloş, <span class="CharOverride-1">Oraşul invizibil</span>, RL, 2010, 16; Ioan Pop-Curşeu, <span class="CharOverride-1">Cartagina în literatură, de la antici la Flaubert</span>, ST, 2010, 7–8.&#9;<span class="Semnatura">I.Ct. </span></p>
			<p class="Heuristica-PRIMUL"><span class="titlu-12">CIOCÂRLIE, Corina </span>(13.X.1963, Timişoara), critic literar, eseist. Este fiică a Constanţei Ciocârlie (n. Bălan), profesoară de franceză la Universitatea din Timişoara, şi a lui Livius Ciocârlie, scriitor. Urmează Liceul „C. Diaconovici-Loga” în Timişoara, apoi Facultatea de Filologie, secţia română–franceză, la Universitatea din Bucureşti (1982–1986), unde îşi va susţine în 1991 şi doctoratul cu teza <span class="CharOverride-1">Hermeneutica răului în literatura română</span>. Funcţionează mai întâi ca profesoară de limba română la Timişoara, apoi ca redactor la Editura Eminescu. Din 1991 s-a stabilit la Luxemburg, unde colaborează la Radio Socio-Culturelle Luxembourg şi la săptămânalul francofon „Le Jeudi”. Este profesoară de literatura franceză la Alianţa Franceză (Luxemburg), predă limba română la Parlamentul European şi la Curtea Europeană de Justiţie. Este redactor-şef al suplimentului literar „Livres – Bücher” al cotidianului „Tageblatt” şi coordonează colecţia „Afinităţi” a Editurii Phi (Luxemburg). E prezentă în „Cahiers luxembourgeois”, „Euresis”, „Les Nouveaux cahiers de l’Est” (Paris), „Letzebuerger Land”, „Limbă şi literatură”, „Orizont”, „Revista de istorie şi teorie literară”, „Revue littéraire/Léo Scheer” (Paris), „România literară”, „Viaţa românească” ş.a.</p>
			<p class="Heuristica-BASE"><span class="CharOverride-2">C. </span>a debutat în „România literară” (1985) cu un articol de critică şi editorial cu volumul <span class="CharOverride-1">Pragmatica personajului</span> (1992; Premiul Uniunii Scriitorilor), care reuneşte studii de pragmatică literară, având ca finalitate degajarea efectului estetic al uzajului lingvistic. Limbajul e definit drept spaţiu vital al personajelor, percepute ca alterităţi ce evoluează sub semnul cuprinzător al carnavalescului, în interpretare bahtiniană. Calităţile analitice ale eseistei sunt confirmate într-un alt registru de următoarea carte, <span class="CharOverride-1">Fals tratat de disperare</span> (1995; Premiul Asociaţiei Scriitorilor din Timişoara), în care nihilismul şi absurdul, asumate nu ca modalităţi literare, ci ca stări existenţiale, vin din Søren Kierkegaard şi din Emil Cioran şi sunt luate în considerare cu mijloacele comentariului suculent al cărui obiect îl constituie opere în proză dintre cele mai importante, de la Ion Creangă la Nicolae Breban. Apetitul teoretic e dublat de ataşamentul faţă de texte, ale căror semnificaţii secrete sunt scoase la suprafaţă cu vădită plăcere. <span class="CharOverride-1">Femei în faţa oglinzii</span> (1998) este o istorie subterană a romanului românesc de după 1918, reconstituită cu aplomb şi fantezie, de-a lungul unui traiect al oglindirii pe care autoarea îl consideră neîntrerupt de la Liviu Rebreanu la Mircea Cărtărescu. <span class="CharOverride-1">În căutarea centrului</span> <span class="CharOverride-1">pierdut</span> (2011) consfinţeşte vocaţia autoarei de a aduna într-o carte ceea ce păruse a sta sub semnul disparităţii, de a oferi cititorului un centru mereu ratat de autorii asupra cărora se opreşte: Robert Musil, Hermann Broch, Stefan Zweig, Joseph Roth, Witold Gombrowicz, Milan Kundera, dar şi Ioan Slavici, Liviu Rebreanu, Emil Cioran. <span class="CharOverride-2">C. </span>ia pe cont propriu preocupările anterioare ale lui Cornel Ungureanu, a cărui preeminenţă de altfel o şi admite, limitându-şi investigaţia la primele decenii ale secolului al XX-lea, dominate de drama destabilizării unei lumi ce păruse condamnată la o statornicie invulnerabilă. Paradoxul este acela că din această criză fără precedent a rezultat un număr considerabil de capodopere prin care este salvată o istorie crepusculară.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Pragmatica personajului</span>, Bucureşti, 1992; <span class="CharOverride-1">Fals tratat de disperare</span>, Timişoara, 1995; <span class="CharOverride-1">Femei în faţa oglinzii</span>, Cluj-Napoca, 1998; <span class="CharOverride-1">Un Miroir aux alouettes. Petit dictionnaire de la pensée nomade</span>, Echternach (Luxemburg), 1999; <span class="CharOverride-1">Une Histoire sans fin. Dialogues avec Frank Hoffmann</span>,<span class="CharOverride-1"> </span>Echternach (Luxemburg), 2000; <span class="CharOverride-1">Laissez-passer. Topographie littéraire d’une Europe des frontières</span>, Echternach (Luxemburg), 2004); <span class="CharOverride-1">Où demeurer ailleurs que là, Luxembourg, lieux intimes </span>(în colaborare cu Véronique Fixmer), Eschsura Alzette, 2007; <span class="CharOverride-1">În căutarea centrului pierdut</span>, Bucureşti, 2011; <span class="CharOverride-1">Il n’y a pas de diner gratuit. Petit abécédaire de la rencontre en littérature</span>,<span class="CharOverride-1"> </span>Ultimomondo, 2011; ed. (<span class="CharOverride-1">Nimic nu se dă pe gratis. Breviar pentru autori în vilegiatură</span>),<span class="CharOverride-1"> </span>Bucureşti, 2012. </p>
			<p class="Heuristica___m_RPR"><span class="CharOverride-2">Repere bibliografice:</span> Romaniţa Constantinescu, <span class="CharOverride-1">Un critic din noua generaţie</span>, RL, 1993, 6; Monica Spiridon, <span class="CharOverride-1">Când „a spune” înseamnă a „face”</span>,<span class="CharOverride-1"> </span>VR, 1993, 4–5; Florin Manolescu, <span class="CharOverride-1">Figura spiritului creator</span>,<span class="CharOverride-1"> </span>LCF, 1993, 7; Ştefan Borbély<span class="CharOverride-1">, Tabloul sinoptic al nouăzecismului</span>, ECH, 1995, 6–9; Cornel Ungureanu, <span class="CharOverride-1">Pe cont propriu</span>, O, 1995, 10; Alex. Ştefănescu, <span class="CharOverride-1">Exerciţiu intelectual</span>,<span class="CharOverride-1"> </span>RL, 1995, 30; Ioana Pârvulescu, <span class="CharOverride-1">Relele lumii</span>, RL, 1995, 39; Mircea Mihăieş, <span class="CharOverride-1">La umbra lui Cioran. Concepte negative?</span>, CU, 1995, 8; Vasile Popovici, <span class="CharOverride-1">Explorări în oglindă</span>, O, 1998, 6; Smaranda Vultur, <span class="CharOverride-1">A privi şi a vedea</span>, VTRA, 1998, 7; Diana Adamek, <span class="CharOverride-1">În faţa oglinzii</span>, APF, 1998, 11; Doina Curticăpeanu, <span class="CharOverride-1">Regia imaginii speculare</span>,<span class="CharOverride-1"> </span>F, 1998, 11; Adriana Babeţi, <span class="CharOverride-1">Femeia lângă oglindă</span>, RL, 1999, 34; <span class="CharOverride-1">Dicţ. Banat</span>,<span class="CharOverride-1"> 170–173</span>;<span class="CharOverride-1"> </span>Bianca Burţa-Cernat, <span class="CharOverride-1">O Itacă central-europeană?!</span>,<span class="CharOverride-1"> </span>OC, 2011, 301; Gabriel Dimisianu, <span class="CharOverride-1">Geografii literare</span>, RL, 2011, 13; Dan Burcea, <span class="CharOverride-1">Dineul literar al Corinei Ciocârlie</span>, OC, 2012, 609. &#9;<span class="Semnatura">D.B.-D.</span></p>
			<div class="_idGenObjectLayout-1">
				<div id="_idContainer033">
					<div id="_idContainer031" class="Basic-Text-Frame">
						<p class="Titlu-Nume-H">CIOCÂRLIE, Livius </p>
						<p class="Titlu-mic-DATE">(7.X.1935, Timişoara), prozator, eseist, memorialist. </p>
					</div>
					<div id="_idContainer032" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="04_DGLR_C_314-433_chiper_cititi-web-resources/image/CIOCARLIE_SLIVIUS.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Corneliei Ciocârlie (n. Băcilă), învăţătoare, şi al lui Simion Ciocârlie, profesor. A urmat la Timişoara Şcoala de Aplicaţie de pe lângă Şcoala Normală (1942–1946), Liceul „C. Diaconovici-Loga“ (1946–1950) şi Liceul Clasic (1950–1953), apoi a devenit student al Universităţii din Bucureşti, la Facultatea de Filologie, secţia limba şi literatura franceză, absolvită în 1958. Este scurtă vreme bibliotecar, apoi profesor în învăţământul secundar, ulterior (1959–1963) muzeograf la Muzeul Regional al Banatului. Din 1963 face carieră universitară la Timişoara, devenind profesor în 1990. Îşi ia doctoratul în filologie franceză în 1975, cu o teză despre sensul secund al structurii simbolice. A locuit în oraşul natal până în 2000, când s-a stabilit la Bucureşti. S-a aflat, de-a lungul anilor, în mai multe rânduri în Franţa: în 1965 timp de o lună (cu o bursă de specializare), în 1972–1973, când a urmat timp de şapte luni cursuri la École Pratique des Hautes Études, sub îndrumarea lui Gérard Genette, consolidându-şi formaţia de teoretician în privinţa abordării semiotice a textului literar, şi în 1990–1994, când a predat limba şi civilizaţia română, ca profesor-invitat, la Universitatea din Bordeaux. Primele articole îi apar în 1966 în „Analele Universităţii din Timişoara“ şi în „Orizont“. Debutul editorial îl reprezintă volumul <span class="CharOverride-1">Realism şi devenire poetică în literatura franceză</span> (1974). Are o activitate publicistică susţinută, chiar dacă relativ parcimonioasă – scriitorul s-a manifestat mai degrabă ca eseist decât ca industrios cronicar al producţiei editoriale curente şi s-a abţinut de la practicarea gazetăriei culturale propriu-zise – în „Orizont“, „Caiete critice“, „Vatra“, „România literară“ (unde deţine o rubrică proprie, începând din anul 2000) şi în alte publicaţii culturale importante. Are un rol proeminent în activitatea Fundaţiei şi a revistei „A treia Europă“. A fost distins în mai multe rânduri cu Premiul Uniunii Scriitorilor – pentru <span class="CharOverride-1">Realism și devenire poetică în literatura franceză</span>, <span class="CharOverride-1">Negru și alb </span>(1979), <span class="CharOverride-1">Eseuri critice </span>(1983), <span class="CharOverride-1">De la Sancho Panza la Cavalerul Tristei Figuri </span>(2001), cu Premiul ASPRO pentru <span class="CharOverride-1">Trei într-o galeră</span> (1998) şi cu alte premii ori distincţii literare. În 2008 i-a fost decernat Premiul Naţional pentru Literatură, acordat de Uniunea Scriitorilor. </p>
			<p class="Heuristica-BASE">Se poate spune că în primele lui cărţi <span class="CharOverride-2">C.</span> s-a manifestat ca unul dintre puţinii „<span class="CharOverride-1">tel quel</span>-işti” români. Ralierea la teoria textului şi la tehnicile de comentariu literar promovate în Franţa de Philippe Sollers ori de Jean Ricardou a fost înfăptuită de <span class="CharOverride-2">C.</span> cu eleganţă şi naturaleţe, cu autenticitate şi legitimitate, fără extremism, fără intoleranţa obsesională proprie uneori corifeilor francezi ai acestei orientări, însă cu o permanentă circumspecţie şi distanţare (auto)critică, şi s-a materializat în texte limpezi şi expresive, deloc tehniciste, deloc rebarbative. În <span class="CharOverride-1">Realism şi devenire poetică...</span> <span class="CharOverride-2">C.</span> afirmă şi demonstrează, analitic, existenţa unui proces de evoluţie a prozei literare franceze din ultimele secole – investigaţia, selectivă, începe de la clasicii din secolul al XVII-lea şi continuă cu Balzac, Gustave Flaubert, Lautréamont, Émile Zola, Alfred Jarry, Marcel Proust până la Jean-Paul Sartre, Alain Robbe-Grillet şi grupul de la „Tel Quel” – către poetizarea ei, prin accentuarea progresivă a ponderii funcţiei poetice faţă de funcţia referenţială. Eseurile critice grupate în volumul <span class="CharOverride-1">Negru şi alb</span> trasează, de asemenea, sensul unei convingător susţinute demonstraţii: cea vizând dialectica tranziţiei în diacronie, de la simbolul romantic la textul modern. Domeniul investigaţiei este lărgit dincolo de fruntariile literaturii franceze, fiind avuţi în vedere J.-J. Rousseau, E.T.A. Hoffmann, E.A. Poe, Nathaniel Hawthorne, Herman Melville, Charles Baudelaire, M. Eminescu, Ion Creangă, Al. Macedonski, Arthur Rimbaud, Sté&#173;phane Mallarmé, Paul Valéry, Franz Kafka, V. Voiculescu, Jean Ricardou, Michel Butor ş.a. Demersul teoretic-critic al lui <span class="CharOverride-2">C.</span>, deşi „textualist”, nu se perimează, pentru că implică o rezervă ironică (faţă de doctrină) şi prezintă o excelenţă a „realizării” care transcende orice mode culturale. În <span class="CharOverride-1">Mari corespondenţe</span> (1981) eseistul se ocupă de „corespondenţa” dintre, pe de o parte, opera destinată publicării şi, pe de alta, de corespondenţa câtorva scriitori francezi (Voltaire, Flaubert, Proust ş.a.) ori critici români (Titu Maiorescu, C. Dobrogeanu-Gherea, G. Călinescu ş.a.). Autorul operează prin acumulare de parafrazări presărate cu citate şi comentarii (metodă care va fi utilizată şi în <span class="CharOverride-1">Caietele lui Cioran</span>, 1999), urmărind idei, explicitând, descoperind, interpretând, implicându-se. În <span class="CharOverride-1">Eseuri critice</span> – carte prin care, după cum o anunţă explicit, autorul îşi încheie activitatea propriu-zis critică – sunt grupate unele dintre cele mai substanţiale comentarii care s-au scris despre scriitori români contemporani (Marin Preda, Radu Petrescu, Sorin Titel). Metoda e, în aceste texte, mai puţin semiotică, identificabilă mai degrabă cu o hermeneutică, cu ample descrieri a diverse procedee de abordare. Aici, ca şi în alte rânduri, eseistul ţine parcă să ilustreze opinii pe care le formulează şi teoretic: „O prea strictă determinare teoretică a criticii sfârşeşte, după un moment de mic imperialism intelectual, prin a produce efectul Taine. Deoarece teoria se perimează inevitabil, schelăria ei rămasă prea la vedere face să nu se mai întrezărească de la o vreme nici ce se află, trainic, dincolo de ea. Absorbită însă, teoria nu-l respinge pe cititor”; „Ideal ar fi, poate, să cunoşti toată teoria şi să o uiţi atunci când citeşti”. În secţiunea a doua a volumului, <span class="CharOverride-1">Critică şi teorie literară</span>, sunt de remarcat, între altele, analiza „criticii semiotice” şi eseul despre Roland Barthes. Impresionează, prin luciditate şi antidogmatism, „răfuiala” senină şi obiectivă cu critica semiotică; el însuşi reprezentant, o vreme, al acestei orientări, <span class="CharOverride-2">C.</span> îşi păstrează sângele rece şi depistează, cu sagacitate, regula succedării orientărilor dominante, a modelor în metodologia critică: semiotica a fost precedată de tematism şi este detronată de teoria lecturii, iar succesiunea, desigur, va continua. În încheierea volumului e inserat amplul studiu <span class="CharOverride-1">Măştile romantice ale dorinţei</span>, care se situează, după cum previne autorul, „în continuarea eseurilor din volumul <span class="CharOverride-1">Negru şi alb</span>”. După <span class="CharOverride-1">Eseuri critice</span> <span class="CharOverride-2">C.</span> pare să se orienteze spre roman, publicând două romane-unicat ori romane-demonstraţie. Primul, <span class="CharOverride-1">Un Burgtheater provincial</span> (1984), este, în întregime, un colaj – în aparenţă – fără abateri şi fără text-cadru auctorial (doar cu un <span class="CharOverride-1">Cuvânt înainte</span>), o reunire de texte reale preexistente, neliterare, de la scrisori ori însemnări private până la citate consistente din scrieri de diferite facturi: vechi cronici turceşti, alte documente medievale, <span class="CharOverride-1">Cronica Banatului</span> scrisă de Nicolae Stoica de Haţeg ş.a. Literaturitatea ansamblului e asigurată de selecţia, contextualitatea şi „montajul“ textelor. <span class="CharOverride-1">Clopotul scufundat</span> (1988) e tot un roman neconvenţional, în parte eseu şi în parte jurnal comentat, cu substrat autobiografic, gândit altfel însă, prin structurare şi scriitură, decât memoriile sau autobiografiile literare canonice. În anii ’90 <span class="CharOverride-2">C.</span> publică o serie de volume fragmentare, cu statut multiplu ori incert: ele sunt simultan, în diferite proporţii, jurnale, confesiuni comentate, comentarii în marginea textelor unor autori iluştri (Friedrich Nietzsche, Emil Cioran, Paul Valéry), colecţii de note de lectură, acumulări de citate şi de referinţe bibliografice, montaje de fragmente eseistice pe cele mai diverse teme circumscrise din realitatea cotidiană, prozaic-derizorie, din actualitatea social-politică (scrutată din punctul de vedere al omului de cultură şi totodată din cel al omului oarecare, al „omului precar“, fără morga tehnicistă a analistului politic ori a politologului), dar şi din domeniul antropologiei culturale, al istoriei ideilor ori a mentalităţilor, al imagologiei aplicate ş.a.m.d. De fapt, sunt solilocvii lăuntrice consemnate în scris, suscitate de cei mai diferiţi „stimuli“ exteriori care pot stârni o conştiinţă, în cazul în speţă, pe cea a lui <span class="CharOverride-2">C.</span>, în toate compartimentele sale existenţiale simultane, adică în ipostazele de om-pur-şi-simplu, de timişorean dintr-o familie originară din ţinutul Mehadiei, de român, de martor al istoriei ultimelor şase decenii ale secolului al XX-lea, de „mic-burghez“, de intelectual erudit, de profesor de literatură franceză, de scriitor, de soţ şi tată, de prieten al prietenilor săi. „Motorul“ îl constituie introspecţia şi ispita aprehendării ontologicului. Uneori, tema, autoimpusă, e comentarea unor fragmente filosofice sau literare, dar prin aceasta cartea nu devine câtuşi de puţin un studiu critic în înţelesul obişnuit: exemplul cel mai frapant îl oferă <span class="CharOverride-1">Caietele lui Cioran</span>, unde, în nici trei sute de pagini, coexistă, într-o textură seducătoare prin claritate şi atractivă prin umorul bine controlat care o colorează, un comentariu despre Cioran, un portret al acestuia, apoi un comentariu al comentariului, dar şi un jurnal, o confesiune, un autoportret, o schiţă de sistem filosofic, o învăţătură morală, o meditaţie pe teme istorice, o „lecţie“ de istorie a culturii, un breviar de consideraţii de imagologie, de istorie a mentalităţilor etc. Această pluralitate intrinsecă a personalităţii <span class="CharOverride-2">C.</span> o descoperă şi o observă în primul rând în propriul sine, şi ea este semnificată ostentativ, histrionic, în <span class="CharOverride-1">Trei într-o galeră</span>, unde eul auctorial e divizat în trei personaje distincte: Bibulie (hipocoristicul plăsmuit spontan, cândva, de copilul Livius, ca urmare a deficienţei ortofonice proprii vârstei foarte fragede, prin deformarea, probabil, a vocativului „Liviule“, e utilizat cu umor pentru a desemna eul real, cel cotidian şi precar), Profesorul (eul social, imaginea publică) şi Maestrul, eul adevărat, profund, al scriitorului, însă magnificat de critica literară şi, de aceea, privit cu suspiciune şi oarecare agasare de celelalte două alter egouri ale lui <span class="CharOverride-2">C.</span>, dar şi, din modestie autentică, de instanţa auctorială efectivă, care le reuneşte – totodată mânuindu-le – pe toate. Cartea <span class="CharOverride-1">De la Sancho Panza la Cavalerul Tristei Figuri</span> este un „eseu memorialistic”, iar <span class="CharOverride-1">&amp; comp.</span> (2003) reia procedeele şi tematica din <span class="CharOverride-1">Un Burg&#173;theater provincial</span>. Desigur, volumele publicate de <span class="CharOverride-2">C.</span> în ultimele două decenii, aşa-zicând înrudite între ele, asemănătoare prin caracterul preponderent fragmentar şi compozit şi prin statutul mixt, pot fi la rigoare clasate, în unele cazuri cel puţin, în cadrele uneia ori alteia dintre speciile literare consacrate. Se poate, de pildă, afirma că <span class="CharOverride-1">&amp; comp.</span> este, totuşi, un roman, iar <span class="CharOverride-1">Cu dinţii de lână</span> (2008) un jurnal, în vreme ce alte volume sunt mai degrabă culegeri de note de lectură asezonate cu notaţii din cotidianul imediat ori florilegii de meditaţii morale împănate cu comentarii deliberat nesolemne ş.a.m.d. Se mai poate observa că ele sunt mărturiile unei campanii de „exerciţii de stil“, de etalare succesivă a unor formule diferite de scriitură, dar definitorie este în fond tocmai natura lor „hibridă“, nedecisă, „mistreaţă”, sofisticat „corcită“, dublată de o unitate şi constanţă de viziune impresionantă. Astfel, estompând ori escamotând frontierele dintre proza beletristică propriu-zisă (ficţiunea), memorialistică, autoficţiune şi eseistică, ansamblul lor se constituie – în pofida „modestiei“ şi a tonului scăzut pe care le arborează – într-o construcţie care este chintesenţa unei conştiinţe exemplare şi a unui talent literar special. Descripţia tehnică a fiecărei cărţi – toate fiind dense, rafinate, impecabil scrise – nu aduce prea multe lămuriri asupra staturii reale a autorului, una de mare scriitor. Edificator este mai ales ansamblul. <span class="CharOverride-2">C.</span> e incontestabil un reprezentant autentic, în literatura română, al postmodernităţii, un postmodern esenţial, spontan, afirmat înainte de constituirea unei mode în acest sens.</p>
			<p class="Heuristica_CITAT">Ciocârlie e un scriitor dificil, în ciuda limpezimii de cristal a stilului; scrisul său are numeroase crevase, falii subţiri, ce se deschid ameţitor spre adâncuri. Din cauza lor, naraţiunea, paradoxal lineară, e mereu întreruptă de consideraţii naratologice, filosofice, psihologice, subminată de pasiunea rece, analitică, pentru ontologie.</p>
			<p class="Heuristica_CITAT_semnat">Ştefan Borbély</p>
			<p class="Heuristica_CITAT">Proza lui Livius Ciocârlie nu este nici un substitut al plictiselii existenţiale, nici un adjuvant al lipsei de preocupări majore. În realitate, Livius Ciocârlie nici nu vrea sa fie un scriitor în adevăratul înţeles al cuvântului. Pe el nu-l interesează cariera scrisului, ci „clopotul scufundat“ al vieţii personale.</p>
			<p class="Heuristica_CITAT_semnat">Gheorghe Crăciun</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Realism şi devenire poetică în literatura franceză</span>, Timişoara, 1974; <span class="CharOverride-1">Negru şi alb</span>, Bucureşti, 1979; <span class="CharOverride-1">Mari corespondenţe</span>, Bucureşti, 1981; <span class="CharOverride-1">Eseuri critice</span>, Timişoara, 1983; <span class="CharOverride-1">Un Burgtheater provincial</span>, Bucureşti, 1984; <span class="CharOverride-1">Clopotul scufundat</span>, Bucureşti, 1988; <span class="CharOverride-1">Fragmente despre vid</span>, Bucureşti, 1992; <span class="CharOverride-1">Paradisul derizoriu. Jurnal despre indiferenţă</span>, Bucureşti, 1993; <span class="CharOverride-1">Viaţa în paranteză. Jurnal. 1965–1977</span>, Timişoara, 1995; <span class="CharOverride-1">Cap şi pajură</span>, Bucureşti, 1997; <span class="CharOverride-1">Trei într-o galeră. Jurnal de lăsare la vatră</span>, Cluj-Napoca, 1998; <span class="CharOverride-1">Caietele lui Cioran</span>, Craiova, 1999; <span class="CharOverride-1">De la Sancho Panza la Cavalerul Tristei Figuri,</span> Iaşi, 2001; <span class="CharOverride-1">&amp; comp.</span>, Iaşi, 2003; <span class="CharOverride-1">„…pe mine să nu contaţi”. Convorbiri cu Mircea Benţea</span>, Piteşti, 2003; <span class="CharOverride-1">Bătrâneţe şi moarte în mileniul trei</span>, Bucureşti, 2005; <span class="CharOverride-1">Pornind de la Valéry</span>, Bucureşti, 2006; <span class="CharOverride-1">Cu dinţii de lână. Jurnal.</span> <span class="CharOverride-1">1978–1983</span>, Bucureşti, 2008; <span class="CharOverride-1">Încrâncenarea vieţii. Roman Cotoșman </span>(în colaborare cu Ion Manta), pref. Coriolan Babeţi, Timişoara, 2008; <span class="CharOverride-1">Cartea cu fleacuri</span>, Piteşti, 2010; <span class="CharOverride-1">Cu faţa la perete</span>, Bucureşti, 2010; <span class="CharOverride-1">La foc mărunt</span>, Bucureşti, 2012.</p>
			<p class="Heuristica___m_RPR"><span class="CharOverride-2">Repere bibliografice:</span> Călinescu, <span class="CharOverride-1">Perspective</span>, <span class="CharOverride-1">213–216</span>; Grigurcu, <span class="CharOverride-1">Critici</span>,<span class="CharOverride-1"> 226–229</span>; Gheorghiu, <span class="CharOverride-1">Reflexe</span>,<span class="CharOverride-1"> 184–190</span>; Grigurcu, <span class="CharOverride-1">Între critici</span>,<span class="CharOverride-1"> 244–247</span>; Simion, <span class="CharOverride-1">Scriitori</span>, III, <span class="CharOverride-1">571–582</span>; Călinescu, <span class="CharOverride-1">Biblioteci</span>, <span class="CharOverride-1">227–234</span>; Ion Pop, <span class="CharOverride-1">Un visător definitiv</span>, ST, 1988, 9; Holban, <span class="CharOverride-1">Literatura</span>, I, <span class="CharOverride-1">304–312</span>; Papahagi, <span class="CharOverride-1">Cumpănă</span>, <span class="CharOverride-1">155–164</span>; Negoiţescu, <span class="CharOverride-1">Scriitori contemporani</span>, <span class="CharOverride-1">103–108</span>; [<span class="CharOverride-1">Livius</span> <span class="CharOverride-1">Ciocârlie</span>], O, 1995, 10, 2000, VTRA, 1999, 2, F, 2000, 11–12, OC, 2007, 99 (grupaje speciale); Ulici, <span class="CharOverride-1">Lit. rom</span>., I, <span class="CharOverride-1">472–476</span>; Al. Cistelecan, <span class="CharOverride-1">Păcatul</span> <span class="CharOverride-1">unui trecător prin teoria textului</span>, VTRA, 1997, 1; Grigurcu, <span class="CharOverride-1">Peisaj</span>, II, <span class="CharOverride-1">114–117</span>; Al. Cistelecan, <span class="CharOverride-1">Exerciţii de diletant</span>, VTRA, 1998, 6 ; Gheorghe Grigurcu, [<span class="CharOverride-1">Livius Ciocârlie</span>], VR, 1998, 9–10, RL, 1999, 16, 46, 47; <span class="CharOverride-1">Dicţ. analitic</span>, I, <span class="CharOverride-1">205–207</span>, IV,<span class="CharOverride-1"> 296–298</span>; Zaciu, <span class="CharOverride-1">Departe</span>, <span class="CharOverride-1">96–102</span>; Damian, <span class="CharOverride-1">Mănuşa</span>, <span class="CharOverride-1">293–329</span>; Dumitru Ţepeneag, <span class="CharOverride-1">Schimbările la faţă ale lui Cioran</span>, CNT, 2000, 18; <span class="CharOverride-1">Dicţ. esenţial</span>, <span class="CharOverride-1">171–175</span>; Dimisianu, <span class="CharOverride-1">Lumea</span>, <span class="CharOverride-1">233–242</span>; Ilie<span class="CharOverride-1"> </span>Gyurcsik,<span class="CharOverride-1"> Paradigme moderne: autori–texte–arlechini</span>, Timişoara, 2000, <span class="CharOverride-1">263–322</span>; Manolescu, <span class="CharOverride-1">Lista</span>, II, <span class="CharOverride-1">230–237</span>, III, <span class="CharOverride-1">251–257</span>; Cristea-Enache, <span class="CharOverride-1">Concert</span>, <span class="CharOverride-1">476–480</span>; Pop, <span class="CharOverride-1">Viaţă</span>,<span class="CharOverride-1"> 102–117</span>; Gheorghe Crăciun, <span class="CharOverride-1">Livius Ciocârlie şi beţia vidului</span>, OC, 2003, 149–150; Borbély, <span class="CharOverride-1">Cercul</span>, <span class="CharOverride-1">86–93</span>; Simuţ, <span class="CharOverride-1">Reabilitarea</span>, <span class="CharOverride-1">330–333</span>;<span class="CharOverride-1"> </span>Nicoleta Sălcudeanu, <span class="CharOverride-1">Falsă delaţiune</span>, RL, 2005, 17; Gheorghe Crăciun, <span class="CharOverride-1">Livius Ciocârlie, cartograful eului precar</span>, OC, 2005, 34; Marius Chivu, <span class="CharOverride-1">Un Sancho Panza al bătrâneţii</span>, RL, 2005, 24; <span class="CharOverride-1">Dicţ. Banat</span>, <span class="CharOverride-1">173–179</span>;<span class="CharOverride-1"> </span>Grigurcu, <span class="CharOverride-1">De la un critic</span>, <span class="CharOverride-1">222–227</span>; Ungureanu, <span class="CharOverride-1">Geografia lit.</span>, IV, <span class="CharOverride-1">138–147</span>; Ştefănescu, <span class="CharOverride-1">Istoria</span>, <span class="CharOverride-1">1061–1062</span>;<span class="CharOverride-1"> </span>Andrei Terian, <span class="CharOverride-1">Farafastâcul</span>, „Curentul“, 2006, 9; Bârna, <span class="CharOverride-1">Prozastice</span>, <span class="CharOverride-1">35–65</span>; Manolescu, <span class="CharOverride-1">Istoria</span>, <span class="CharOverride-1">1273–1278</span>; Bianca Burţa-Cernat, <span class="CharOverride-1">Un metaroman atipic</span>, OC, 2009, 200; Popa, <span class="CharOverride-1">Ist. lit.</span>, II, <span class="CharOverride-1">818–820</span>; Cornel Ungureanu, <span class="CharOverride-1">Livius Ciocârlie – 75. Experienţa intervalului</span>,<span class="CharOverride-1"> </span>O, 2010, 9; Vasile Popovici, <span class="CharOverride-1">Un martor esenţial</span>, RL, 2010, 39; Gabriel Dimisianu, <span class="CharOverride-1">O carte de idei</span>, RL, 2010, 40; Micu, <span class="CharOverride-1">Critici prozatori</span>, <span class="CharOverride-1">303–323</span>; Borbély, <span class="CharOverride-1">Existenţa</span>, <span class="CharOverride-1">328–332</span>. &#9;<span class="Semnatura">N.Br.</span></p>
			<p class="Heuristica-PRIMUL"><span class="titlu-12">CIOCLEA, Eugen</span> (4.VIII.1948, Terebna–Edineţ – 10.X.2013, Chişinău), poet. Este fiul Iuliei (n. Gheţu) şi al lui Sergiu Cioclea. După ce a urmat şcoala medie la Terebna şi la Zăbriceni, a frecventat, fără a le absolvi, Facultatea de Matematică din Chişinău (1966–1967) şi Facultatea de Matematică a Universităţii „M.V. Lomonosov” din Moscova (1968–1971). A lucrat un an la un ziar de limbă română din Cernăuţi, apoi a funcţionat la Moscova ca ghid, interpret şi ca muncitor şi ajustor de maşini-unelte cu programare automată. În anii ’90 este redactor-şef la „Tineretul Moldovei” (1992–1997) din Chişinău, după care, şomer, va trăi dintr-o pensie de invaliditate. Debutează în revista „Literatura şi arta”, în 1986, cu poemul <span class="CharOverride-1">Cina irodică</span>, prin care provoacă un scandal politic. Debutul în volum se produce cu <span class="CharOverride-1">Numitorul comun</span> (1988). În 2000 a primit o bursă de creaţie din partea Fundaţiei Soros – Republica Moldova. Volumul <span class="CharOverride-1">Alte dimensiuni</span> (1991) a obţinut Premiul Uniunii Scriitorilor din Republica Moldova), ca și <span class="CharOverride-1">Daţi totul la o parte ca să văd. Metapoeme</span> (2001).</p>
			<p class="Heuristica-BASE">Considerat unul dintre poeții importanţi iviţi în Basarabia ultimelor decenii, <span class="CharOverride-2">C.</span> face parte din spița boemilor trăind amplificat și parcă damnați sub combustia propriei poezii. A publicat puțin, dar parcimonia găsește o compensație în intensitatea poemelor. A fost comparat cu Mircea Dinescu: cei doi au în comun într-adevăr influența poeziei ruse, simplitatea ritmat-tensionată a versurilor nutrite dintr-un fond tropic și lexical de bază, precum și o propensiune eminamente politică. Unele poezii ar putea fi atribuite cu ușurință lui Dinescu: „Cocoşii cântă, proşti de bucurie,/ decapitați mereu de-acelaşi soare,/ pruncul se naşte după cumătrie,/ votat prin clinici de ordinatoare.// […] Și cum scânceşte lanul de lucernă,/ invidios pe şuncă şi cârnați,/ fete bătrâne sar dintr-o lanternă/ să se mărite-aiurea cu/ soldați” (<span class="CharOverride-1">Perspectivă imediată</span>). Aspectul politic al versurilor lui <span class="CharOverride-2">C.</span> acoperă mai multe paliere. O primă categorie ar fi aceea aplicată lumii literare. De pildă, într-un apel către generația sa, el ironizează traficul lucrativ făcut cu poeme patriotice și dedicate mamei: „Mă adresez generației mele,/ cât şi celor ce n-au apucat deocamdată/ să prindă la seu:/ din clipa aceasta (nu mai puțin importantă/ ca pasul lui Armstrong pe lună),/ toți cu şanse egale de a hrăni cu colivă/ clanul de vrăbii al istoriei literare,/ departe de-a fi puritani,/ măcar pentru poemele despre mamă şi patrie,/ vom refuza legăturica/ cu bani” (<span class="CharOverride-1">Apel</span>). Altundeva ia în derâdere clișeele artei socialiste: „Poetul s-a îmbătat./ E praf. E clei./ Abia de se mai ține/ pe picioare,/ dar, cât mai poate împărți/ «la trei»,/ sprijinul său e clasa/ muncitoare!” (<span class="CharOverride-1">Realismul socialist</span>). O altă categorie ar ține de demontarea viziunii birocratic-inginerești aplicate realității în estul comunist: „Dar bine măcar că realitatea/ nu poate fi demontată/ de-un maistru mecanic/ cu nimb/ iar viața nu-i bicicleta/ din copilărie,/ pe care, ori de câte ori o făceam,/ îmi rămâneau și niște piese/ de schimb” (***). Câteodată se versifică în punctul de plecare clișee umanist-ideologice, scurtcircuitate însă printr-o extrapolare insolită: „Ne pârpâlim pe aceeaşi planetă./ Înfulecăm din acelaşi pământ sau nisip./ În curând vom planta bostănei/ şi măslini şi garoafe/ pe lună/ (mi s-a spus că-i posibil un metalimbaj/ mai frumos ca o limbă)./ Doamne al proştilor, zic, nu cumva/ ne vom şi înmulți precum râmele/ pe un vârf de hârleț/ într-o groapă/ comună?” (***). Imaginile folosite de <span class="CharOverride-2">C.</span> sunt recrutate din perimetrul aflat la îndemână al cotidianului casnic ori politic (<span class="CharOverride-1">Conștiința de sine</span>). Această recuzită imagistic-lexicală simplă este încordată însă într-o voce orgolioasă, cochetând cu megalomania nutrită din imperialismul cu pretenții universaliste al culturii sovietice (perfect similar de altfel cu acela al multor poeți americani): „Las pentru alți cercetători succesul/ de-a da prin străchini c-un picior de vers./ Eu îmi propun să scutur/ universul./ Eu am ceva de lucru-n univers” (<span class="CharOverride-1">Rampa</span>). Apar și poeme pseudonarative, ironico-absurde, în stilul lui Vintilă Ivănceanu sau al lui Bob Dylan din <span class="CharOverride-1">Motorpsycho Nightmare</span> (<span class="CharOverride-1">Ucenicul lui Manole</span>). Ca model asociat lui <span class="CharOverride-2">C.</span> a fost invocat de altfel dublul sovietic al bardului american, Vladimir Vîsoțki. Poetul este cât se poate de familiar cu tipul de discursivitate tranzitivă, tăioasă și lirică, biciuitoare și subversivă și își joacă la perfecțiune rolul de bufon îndrăzneț care aruncă adevăruri contondente cu arta de a nu-și pune capul în pericol: „În seara asta, dintre oratori,/ eu unul singur vă voi trage clapa,/ să nu v-ajungă poezia, uneori,/ cum, brusc, sub duş vi s-ar închide apa.// […] Poți după mine câinii să-i asmuți –/ nu pot să fiu pe plac la fiecare./ Căci iată timpul cum îmi face mânji/ şi-mi cere dreptul său precum o puşcă,/ căci iată teii,/ oricât par de blânzi,/ de-o fi să-i zădări, cu albini/ te muşcă.// Astfel şi eu,/ timid ca un arici,/ în seara asta printre voi, ferice/ şi mângâiat de soartă ca de-un brici,/ încerc să joc cu inima/ popice”. Dezgustul față de convențional și de „somități” provoacă arte poetice radicale: „Ar trebui/ să se-ntâmple ceva./ Aştept rațiunea coioasă./ Adevărul să fie trântit de podea –/ altfel este/ o farsă.// Mă-năduşă scârba de somități./ Detergentul e unica artă./ Pentr-un trabuc pot să-ți torn şi-o idee/ cărnoasă;/ trecutul ne pupă/ îndată” (<span class="CharOverride-1">Iaca</span>). Există însă și o față mai puțin directă, mai enigmatică și mai ermetică a lui <span class="CharOverride-2">C.</span>, precum în <span class="CharOverride-1">Arc</span>: „Aterizat însingurat aicea/ cu trupul rupt de cerul inelar/ spuneam cuvinte vechi în parastase/ astfel voind să fiu/ totalitar.// Dar crunt lovit de greutatea dură/ a timpului ce săgeta atent/ bâr! la strânsura turmei săltărețe/ însemna lividul/ referent.// şi-am dat urgent capacului nevoie/ să mişte gândul gol când i-a veni/ cumva pe plai şi piramida-i/ gata./ Sunt faraonul. Te-oi/ ademeni”.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Numitorul comun</span>, pref. Eugen Lungu, Chişinău, 1988; <span class="CharOverride-1">Alte dimensiuni</span>, Chişinău, 1991; <span class="CharOverride-1">Daţi totul la o parte ca să văd. Metapoeme</span>, Chişinău, 2001; <span class="CharOverride-1">Subversiunea poetului revoltat</span>, Chişinău, 2002; <span class="CharOverride-1">Vreau să distrug uniVersul</span>, Chișinău, 2007; <span class="CharOverride-1">Ofsaid</span>, Chişinău, 2011.</p>
			<p class="Heuristica___m_RPR"><span class="CharOverride-2">Repere bibliografice: </span>Em. Galaicu-Păun, <span class="CharOverride-1">Căderea liberă a lui Eugen Cioclea</span>, „Sfatul ţării”, 1992, 18–20; Al. Cistelecan, <span class="CharOverride-1">Antologia pe ață</span>, VTRA, 1996, 3;<span class="CharOverride-1"> </span>Cimpoi, <span class="CharOverride-1">Ist. lit. Basarabia</span>, <span class="CharOverride-1">233</span>; Galaicu-Păun, <span class="CharOverride-1">Poezia</span>, <span class="CharOverride-1">84–90</span>; Nicolae Leahu, [<span class="CharOverride-1">Eugen Cioclea</span>], „Semn”, 2002, 3–4, „Metaliteratură”, 2006, 1; <span class="CharOverride-1">Dicț. Chișinău</span>, <span class="CharOverride-1">146–147</span>;<span class="CharOverride-1"> </span>Rachieru, <span class="CharOverride-1">Poeți Basarabia</span>, <span class="CharOverride-1">389–396</span>. &#9;<span class="Semnatura">M.I.</span></p>
			<p class="Heuristica-PRIMUL"><span class="titlu-12">CIOCOI, Gheorghe</span> (4.VIII.1942, Cepeleuţi–Hotin), poet. Este fiul Anei (n. Gonţa) şi al lui Ion Ciocoi, ţărani. A absolvit Facultatea de Filologie la Universitatea de Stat din Chişinău (1965). Între 1964 şi 1978 lucrează la ziarul „Moldova socialistă”. Îndeplineşte un timp funcţia de secretar al Comitetului de conducere al Uniunii Scriitorilor, iar din 1988 până în 1997 pe aceea de redactor-şef adjunct al săptămânalului „Viaţa satului”, apoi e redactor la „Dialog”. În 1992 i s-a conferit titlul Maestru Emerit al Artei. </p>
			<p class="Heuristica-BASE"><span class="CharOverride-2">C.</span> debutează cu placheta <span class="CharOverride-1">Constelaţia dragostei</span> (1970), o încercare de a conjuga liric socialul cu intimismul, pe calea unui metaforism pe cât de stufos, pe atât de retoric uneori. În versurile din volumele ulterioare se scutură în bună parte de balastul imagistic, păstrând însă transferul metaforic, considerat drept principiu definitoriu al gândirii poetice: <span class="CharOverride-1">Amforă </span>(1972), <span class="CharOverride-1">Arbori îndrăgostiţi</span> (1977), <span class="CharOverride-1">Cerul de la Cepeleuţi</span> (1982), <span class="CharOverride-1">Izvoarele lui august</span> (1984) ş.a. Temele şi motivele întâlnite la el sunt proprii întregii lirici basarabene postbelice: războiul şi pacea, neliniştile spiritului, întoarcerea la izvoare, evocarea înaintaşilor, etosul popular, graiul matern, menirea poeziei ş.a. <span class="CharOverride-2">C.</span> a semnat mai multe cicluri evocând personalitatea lui M. Eminescu (<span class="CharOverride-1">Steaua Eminescu</span>, 1997), precum şi o carte de poeme – <span class="CharOverride-1">Peisaje în suflet</span> (1985), cele mai valoroase fiind <span class="CharOverride-1">Teiul lui Stamati</span>, <span class="CharOverride-1">Mărul în poartă</span>, <span class="CharOverride-1">Cocostârcul alb</span>. Este autor al mai multor plachete de versuri pentru copii: <span class="CharOverride-1">Troleibus pentru un urs</span> (1980), <span class="CharOverride-1">Ce pot face mâinile dibace sau Povestea lucrurilor </span>(1981), <span class="CharOverride-1">Cea mai veselă vacanţă</span> (1982), <span class="CharOverride-1">Floarea păcii</span> (1987) ş.a. Paralel cu poezia, <span class="CharOverride-2">C.</span> cultivă şi eseul ori schiţa publicistică, precum în <span class="CharOverride-1">Ferestrele pământului</span> (1980). A tradus din poezia lui Rafael Alberti, Pablo Neruda, N. Aseev, E. Mieželaitis, I. Martinchiavicius ş.a.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Constelaţia dragostei</span>, Chişinău, 1970; <span class="CharOverride-1">Amforă</span>, Chişinău, 1972; <span class="CharOverride-1">Salutul soarelui</span>, Chişinău, 1974; <span class="CharOverride-1">Razele pâinii</span>, Chişinău, 1976; <span class="CharOverride-1">Arbori îndrăgostiţi</span>, Chişinău, 1977; <span class="CharOverride-1">Suită bulgară</span>,<span class="CharOverride-1"> </span>Chişinău, 1978; <span class="CharOverride-1">Anotimpurile omului sau Cânturi pentru biografia unui pământ</span>, Chişinău, 1979; <span class="CharOverride-1">Ferestrele pământului</span>, Chişinău, 1980; <span class="CharOverride-1">Troleibus pentru un urs</span>,<span class="CharOverride-1"> </span>Chişinău, 1980; <span class="CharOverride-1">Vârsta statuilor</span>, Chişinău, 1980; <span class="CharOverride-1">Ce pot face mâinile dibace sau Povestea lucrurilor</span>, Chişinău, 1981; <span class="CharOverride-1">Cea mai veselă vacanţă</span>, Chişinău, 1982; <span class="CharOverride-1">Cerul de la Cepeleuţi</span>, Chişinău, 1982;<span class="CharOverride-1"> Izvoarele lui august</span>, Chişinău, 1984; <span class="CharOverride-1">Peisaje în suflet</span>, Chişinău, 1985; <span class="CharOverride-1">Despre ce doinesc copacii</span>, Chişinău, 1986; <span class="CharOverride-1">Floarea păcii</span>, Chişinău, 1987;<span class="CharOverride-1"> Steaua Eminescu</span>, pref. Mihai Cimpoi, Chişinău, 1997; <span class="CharOverride-1">Scrieri alese</span>, pref. Mihai Cimpoi, Chişinău, 2003; <span class="CharOverride-1">101 poeme</span>, București, 2012.</p>
			<p class="Heuristica___m_RPR"><span class="CharOverride-2">Repere bibliografice: </span>Vasile Coroban, <span class="CharOverride-1">În căutarea frumosului…</span>, LA, 1978, 2 martie; Mihail Dolgan, <span class="CharOverride-1">Ciocănind la metafora timpului</span>, LA, 1981, 14 mai; Mihai Cimpoi, <span class="CharOverride-1">În faţa stelei Eminescu</span>, „Moldova suverană”, 1997, 4 august; Cimpoi, <span class="CharOverride-1">Ist. lit. Basarabia</span>,<span class="CharOverride-1"> 219</span>;<span class="CharOverride-1"> Poetul din triunghiul Ocniţei</span>, „Glasul naţiunii”, 2007, 18 (grupaj special); <span class="CharOverride-1">Dicţ. Chişinău</span>,<span class="CharOverride-1"> 147–148</span>; Rachieru, <span class="CharOverride-1">Poeţi Basarabia</span>, <span class="CharOverride-1">323–327</span>;<span class="CharOverride-1"> </span>Anatol Ciobanu,<span class="CharOverride-1">Un zidar al cuvintelor</span>,<span class="CharOverride-1"> </span>LA, 2012, 2 august. <span class="CharOverride-1">&#9;</span><span class="Semnatura">M.Dg</span><span class="CharOverride-1">.</span></p>
			<div class="_idGenObjectLayout-1">
				<div id="_idContainer036">
					<div id="_idContainer034" class="Basic-Text-Frame">
						<p class="Titlu-Nume-H">CIOCULESCU, Barbu </p>
						<p class="Titlu-mic-DATE">(10.VIII.1927, Montrouge, Franţa), poet, prozator, istoric literar, editor, traducător. </p>
					</div>
					<div id="_idContainer035" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="04_DGLR_C_314-433_chiper_cititi-web-resources/image/Cioculescu_BarbWu.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Mariei Cioculescu (n. Ioviţoiu), profesoară, şi al lui Şerban Cioculescu, critic literar. Elev al liceelor „Gh. Lazăr” şi „Sf. Sava” din Bucureşti, urmează tot aici literele şi filosofia (numai doi ani), absolvind însă Facultatea de Drept, după întreruperi, în 1957. A debutat în 1942 la revista de poezie „Claviaturi” din Braşov. A fost, pe rând, redactor la „Luceafărul”, corector la Editura pentru Literatură, secretar de redacţie la „Revista de istorie şi teorie literară”, cercetător ştiinţific la Institutul de Istorie şi Teorie Literară „G. Călinescu”, editorialist, după 1989, la ziarul „Dreptatea”. A mai colaborat, cu poezii, studii, articole, recenzii, la „Kalende”, „Viaţa românească”, „România literară”, „Contemporanul”, „Manuscriptum”, „Limbă şi literatură”, „Secolul 20”, „Apostrof”, „Contrapunct”, „Litere” ş.a. A fost distins în anul 1947 cu Premiul „Ion Minulescu” pentru volumul de versuri <span class="CharOverride-1">Steaua Păstorului</span> (rămas în manuscris din cauza cenzurii) şi în 1994 cu Premiul Uniunii Scriitorilor pentru ediţia <span class="CharOverride-1">Opere</span> de Mateiu I. Caragiale.</p>
			<p class="Heuristica-BASE">Volumele de versuri ale lui <span class="CharOverride-2">C.</span>, începând cu <span class="CharOverride-1">Cerc deschis</span> (1968), de o evidentă unitate stilistică, aparţin unui romantic întârziat, integrat într-un climat de resemnată acceptare a trecerii timpului şi, sporadic, de iluzoria întoarcere în vremurile aurite. Contând întotdeauna pe fantezie în conturarea evocărilor infernale ori paradisiace, caracteristice imagisticii sale mitologizante, şi pe lectura de poezie clasică (permanent drog al fanteziei), <span class="CharOverride-2">C.</span> îşi construieşte poemele ca mesaje ale unei lumi închise, autosuficientă, marcată totuşi de prezenţa oceanului, a catedralelor, semne ale nerenunţării totale la real, dar fără acea sete de evadare proprie principalilor actori ai „generaţiei pierdute” (sau „priponite”, cum o numeşte el însuşi undeva). Uneori nostalgice, alteori ironic-sentimentale, câteodată chiar burleşti, „idilele” şi „istoriile” publicate îl plasează pe <span class="CharOverride-2">C.</span> în rândul poeţilor calofil-livreşti de tip Constant Tonegaru, care începuseră să se afirme în perioada celui de-al Doilea Război Mondial şi care au reapărut abia după 1965. Notaţia directă, un anumit sarcasm, substanţa metaforei, „atmosfera bogat degajată de imaginile modern cenuşii, mai prozaice” (I. Negoiţescu) îl apropie însă şi de poetica generaţiilor mai recente. Nuvelele din <span class="CharOverride-1">Palatul de toamnă </span>(1976) şi din <span class="CharOverride-1">Grădini în podul palmei</span> (2000) par mai degrabă un joc, exerciţii de inteligenţă, dar și o practică de exorcizare (enigma e aparenta coerenţă a absurdului) ori un rămăşag de stil (în registre narative diferite) – în orice caz, o tentativă de a oferi o interpretare cotidiană câte unui eveniment marcând sfârşitul unui ev (căderea Constantinopolului, înfrângerea maurilor în Spania) sau începutul altuia (cucerirea Mexicului de spanioli), fără însă ca istoria să fie citită pe dos şi nici demistificată. Prozele sunt poematice, de evocare, uneori fantastice, având o atmosferă de melancolie contemplativă. Ajuns la senectute, <span class="CharOverride-2">C</span>. îşi transferă şi valorifică virtuţile narative în nişte „exerciţii de memorialistică” – aşa îşi subintitulează cartea din 2012, <span class="CharOverride-1">Amintirile unui uituc</span>. Autorul este într-adevăr un distrat purtat de farmecul actului povestirii și de misterul inefabil al faptelor. Pentru el nu evenimentele în sine contează, ci filosofia lor. În literă, evocările lui n-au nimic din rigoarea şi acribia memorialiştilor conştienţi că scriu istorie şi sunt mereu încordaţi să n-o „hiclenească”; în spirit însă, ele reuşesc să producă impresia de adevăr al vieţii, cu atât mai mult cu cât sunt scrise cu o remarcabilă detaşare, deopotrivă umană şi scriitoricească. O distanţare comprehensivă, esenţializată într-o atitudine de bonom, care nu-şi biciuieşte adversităţile, ci, deşi subsidiara privire la rece le evaluează corect, le reconsideră cu o pornire benignă, aburită de umor şi de o ironie fină, niciodată casantă şi neiertătoare. Nu altfel îşi tratează propriile eşecuri şi năstruşnicii, din care „uitucul” nu reţine decât ceea ce le dă farmecul retrospectiv. Nu face nici caz de statutul său privilegiat, ca ered al unui mare intelectual şi critic, dar nici nu suferă de „complexele” fiului zdrobit de prestigiul patern. Aceeaşi ţinută şi situare faţă de oameni şi de evenimente sunt de întâlnit şi în convorbirile cu Monica Pillat, <span class="CharOverride-1">Povestind despre atunci</span>, carte apărută tot în 2012, unde componenta documentară e metabolizată şi, astfel, receptată lejer de cititor, aflat sub farmecul unei rememorări în care elementul melancolizant e mereu atenuat de înţelepciunea detaşării. Ultimele două decenii îl scot în relief pe editor şi, corelativ, pe comentatorul de literatură. După ce întocmise ediţii restitutive Constant Tonegaru (1969), Luca Ion Caragiale (1972), urmate de culegerea <span class="CharOverride-1">Tudor Arghezi</span>. <span class="CharOverride-1">Auto&#173;portret prin corespondenţă </span>(1982), după 1989 <span class="CharOverride-2">C.</span> vine cu restituiri din poezia lui Radu Gyr (1993, 1994), apoi cu o ediţie critică a operei lui Mateiu I. Caragiale, consacrându-se total şi definitiv acestui insolit şi neîncadrabil scriitor. După culegerea din 2004 de texte critice alcătuind tabloul receptării în timp a operei, urmează o abordare de tip monografic (deşi autorul nu are prezumţia unei asemenea perspective documentarist-exegetice tinzând spre exhaustiv), intitulată <span class="CharOverride-1">De la Mateiu citire</span>... (2005). Dincolo de valoarea ei istorico-literară, cartea aceasta e şi dovada palpabilă şi devotă a unui cult. Dacă Şerban Cioculescu jura fără a avea vreun dubiu pe Caragiale-tatăl, fiul e un matein la fel de declarat şi de convins; devoţiune exprimată direct de sintagma titulară a monografiei, care trebuie luată la propriu, cu atât mai mult cu cât pe parcursul cărţii criticul vorbeşte nu o dată de „divinul Mateiu”, asumând astfel riscul eventualei dezaprobări, risc catalizat de faimoasa formulă „divinul critic”, lipită de Eugen Barbu lui G. Călinescu. Scrisă într-un spirit deloc încorsetat de pozitivism şi academism, lucrarea analizează cronologic secvenţele operei (singura excepţie de la cronologie: corespondenţa de tinereţe cu A.I. Boicescu, plasată după comentariul la <span class="CharOverride-1">Craii</span> <span class="CharOverride-1">de Curtea-Veche</span>), iar într-o anexă aşază şi alte studii, totul într-un spirit de glosator erudit mişcându-se cu uşurinţă şi graţie prin cotloanele obscure şi secretele aproape de nepătruns ale unei biografii şi creaţii ce s-au aşezat deliberat şi osten&#173;tativ sub semnul misterului. Cunoscător direct al lumii şi istoriei interbelice, ca şi al celei din comunism, <span class="CharOverride-2">C.</span> este după 1989 autorul unei publicistici dezinvolte, pe teme – politice, civice, culturale, literare – mai mult sau mai puţin la ordinea zilei, abordate de pe poziţia unui relativism care pune lucrurile în albia lor firească, fără iluzia că glosarea lor l-ar putea nemuri pe foiletonist. Între dovezi, titlul <span class="CharOverride-1">Lecturi de vară, lecturi de iarnă</span> (I–II, 2003–2004)) sau cel al culegerii în care strânge (în 2007) pagini foiletonistice considerate mai bune: <span class="CharOverride-1">Zădărnicii</span>. <span class="CharOverride-2">C. </span>a tradus opere reprezentative din Bram Stoker, Anatole France, Eugen Ionescu, C.F. Ramuz, Georges Simenon, G.A. Bürger ş.a.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Cerc deschis</span>, Bucureşti, 1968; <span class="CharOverride-1">Media luna</span>, Bucureşti, 1970; <span class="CharOverride-1">Poemii</span>, Bucureşti, 1974; <span class="CharOverride-1">Palatul de toamnă</span>, Bucureşti, 1976; <span class="CharOverride-1">Navigând, navigând</span>, Bucureşti, 1998; <span class="CharOverride-1">Grădini în podul palmei</span>, Bucureşti, 2000; <span class="CharOverride-1">Lecturi de vară, lecturi de iarnă</span>, I–II, Bucureşti, 2003–2004; <span class="CharOverride-1">De la Mateiu</span> <span class="CharOverride-1">citire...</span>, Târgovişte, 2005; <span class="CharOverride-1">Zădărnicii. Prin vuietul vremii</span>, Târgovişte, 2007; <span class="CharOverride-1">Amintirile unui uituc</span>. <span class="CharOverride-1">Exerciţii de memorialistică</span>, Târgovişte, 2012; <span class="CharOverride-1">Povestind despre atunci</span> (în colaborare cu Monica Pillat), Bucureşti, 2012. <span class="CharOverride-2">Ediţii, antologii:</span> Constant Tonegaru, <span class="CharOverride-1">Steaua Venerii</span>, pref. edit., Bucureşti, 1969, <span class="CharOverride-1">Plantaţia de cuie</span>, introd. edit., Bucureşti, 2003; Luca Ion Caragiale, <span class="CharOverride-1">Jocul oglinzilor</span>, pref. edit., Bucureşti, 1972; <span class="CharOverride-1">Tudor Arghezi</span>. <span class="CharOverride-1">Autoportret prin corespondenţă</span>, pref. edit., Bucureşti, 1982; Radu Gyr, <span class="CharOverride-1">Anotimpul umbrelor</span>, postfaţa edit., Bucureşti, 1993, <span class="CharOverride-1">Ultimele poeme</span>, postfaţa edit., Bucureşti, 1994; Mateiu I. Caragiale, <span class="CharOverride-1">Opere</span>, introd. edit., Bucureşti, 1994; ed. pref. Eugen Simion, Bucureşti, 2001; Şerban Cioculescu, <span class="CharOverride-1">Caragialiana</span>, Bucureşti, 2003; <span class="CharOverride-1">Mateiu I. Caragiale, receptarea operei</span>, Târgovişte, 2004. <span class="CharOverride-2">Traduceri:</span> Bram Stoker, <span class="CharOverride-1">Dracula</span>, pref. trad., Bucureşti, 1990 (în colaborare cu Ileana Verzea); Anatole France, <span class="CharOverride-1">Cele şapte neveste ale lui Barbă Albastră</span>, Bucureşti, 1992; Georges Simenon, <span class="CharOverride-1">Mânia lui Maigret</span>, București, 1992, <span class="CharOverride-1">Nebunul din Bergerac</span>, pref. trad., București, 1992, <span class="CharOverride-1">Maigret şi moartea Louisei</span>, București, 1993, <span class="CharOverride-1">Maigret şi crima din ziar</span>, București, 1994, <span class="CharOverride-1">Maigret se înşeală</span>, Iaşi, 2005; Eugen Ionescu, <span class="CharOverride-1">Căutarea intermitentă</span>, Bucureşti, 1994; Jean Tardieu, <span class="CharOverride-1">La persoana întâi (Partea umbrei)</span>, Bucureşti, 1994; Alain Finkielkraut, <span class="CharOverride-1">Umanitatea pierdută</span>, pref. Cristian Preda, Bucureşti, 1997; Charles Ferdinand Ramuz, <span class="CharOverride-1">Dacă soarele nu s-ar mai întoarce</span>, Bucureşti, 1998; Gottfried August Bürger, <span class="CharOverride-1">Aventurile baronului Münchhausen</span>, pref. trad., Bucureşti, 2003.</p>
			<p class="Heuristica___m_RPR"><span class="CharOverride-2">Repere bibliografice: </span>Negoiţescu, <span class="CharOverride-1">Scriitori</span>, <span class="CharOverride-1">448–452</span>; Piru, <span class="CharOverride-1">Varia</span>, II, <span class="CharOverride-1">441–442</span>; Constantin, <span class="CharOverride-1">A doua carte</span>, <span class="CharOverride-1">185–187</span>; Barbu, <span class="CharOverride-1">O ist.</span>, I, <span class="CharOverride-1">188–190</span>; Piru, <span class="CharOverride-1">Poezia</span>, II, <span class="CharOverride-1">225–228</span>; Alexandru George, [<span class="CharOverride-1">Barbu Cioculescu</span>], VR, 1977, 11, 1983, 2, LCF, 2003, 46–47; Ulici, <span class="CharOverride-1">Prima verba</span>, II, <span class="CharOverride-1">179–180</span>; <span class="CharOverride-1">Dicţ. scriit. rom.</span>, I, <span class="CharOverride-1">578–579</span>; Grigurcu, <span class="CharOverride-1">Peisaj</span>, III, <span class="CharOverride-1">203–208</span>; Grigurcu, <span class="CharOverride-1">Poezie</span>, I, <span class="CharOverride-1">261–267</span>; <span class="CharOverride-1">Barbu Cioculescu</span>, PRP, I, <span class="CharOverride-1">299–305</span>; Geo Vasile, [<span class="CharOverride-1">Barbu Cioculescu</span>], CNT, 2001, 9, LCF, 2004, 18; Gheorghe Grigurcu, [<span class="CharOverride-1">Barbu Cioculescu</span>], RL, 2002, 30, 2004, 28, 29, 2005, 5, 45, 2008, 26, 27 ; Florin Mihăilescu, <span class="CharOverride-1">Eleganţă şi ironie</span>,VR, 2005, 1–2; Alex. Ștefănescu, [<span class="CharOverride-1">Barbu Cioculescu</span>], RL, 2006, 11, 2008, 5; Mircea Horia Simionescu, <span class="CharOverride-1">Un grav şi fermecător poet</span>, „Litere” (Găeşti), 2007, 8; George, <span class="CharOverride-1">Litere, 87–97</span>; Dumitru Ungureanu, <span class="CharOverride-1">„Amintirile unui băiat cuminte”</span>, „Acolada” (Satu Mare), 2012, 12. &#9;<span class="Semnatura">A.N., N.M.</span></p>
			<div class="_idGenObjectLayout-1">
				<div id="_idContainer039">
					<div id="_idContainer037" class="Basic-Text-Frame">
						<p class="Titlu-Nume-H">CIOCULESCU, Radu </p>
						<p class="Titlu-mic-DATE">(20.II.1901, <br />Turnu Severin – 9.I.1961, Dej), traducător. </p>
					</div>
					<div id="_idContainer038" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="04_DGLR_C_314-433_chiper_cititi-web-resources/image/Cioculescu_RSadu.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Constanţei (n. Miloteanu) şi al lui Nicolae Cioculescu, inginer naval; e frate cu Şerban Cioculescu. A absolvit Liceul „Mihai Viteazul” din Bucureşti şi Facultatea de Chimie din Cluj, după care urmează cursuri de pian la Conservatorul din Viena. A fost subdirector al Operei Române din Bucureşti (1930), director adjunct al Filarmonicii (1934), administrator delegat al Radiodifuziunii Române (1944–1946), consilier artistic la Opera Română din Bucureşti (1945–1947), secretar al Centrului Român al PEN-Clubului (1936–1940), redactor şi secretar de redacţie la „Revista Fundaţiilor Regale”. A fost întemniţat în anii ’40 de două ori, prima dată (1941–1942) pentru atitudinea sa antifascistă, fiind internat în lagărul de la Târgu Jiu (apoi trimis pe front), a doua oară în 1949, pentru „complot contra ordinii de stat”. De fapt, fiind, în conspirativitate, şef al organizaţiei ţărăniste a Culorii de Negru din Bucureşti, ţinea legătura cu alţi şefi ai Partidului Naţional Ţărănesc. Arestat din nou, s-a stins din viaţă în închisoarea din Dej.</p>
			<p class="Heuristica-BASE">Distins om de cultură, cronicar muzical la „Vremea” ş.a., <span class="CharOverride-2">C.</span> este cu deosebire cunoscut ca traducător. Apariţia versiunii primului volum, <span class="CharOverride-1">Swann</span>, din ciclul <span class="CharOverride-1">În căutarea timpului pierdut </span>de Marcel Proust (1945) a fost apreciată ca un eveniment. Al doilea volum, aflat în şpalt, ca şi următoarele tălmăcite de el,<span class="CharOverride-2"> </span>vor fi îngrijite de Eugenia Cioculescu, soţia sa, care completează traducerea de la <span class="CharOverride-1">Captiva</span>  şi finalizează transpunerea în româneşte a romanului lui Proust, stilizarea fiind realizată de Barbu Cioculescu pentru <span class="CharOverride-1">Timpul regăsit</span>. Versiunea românească este rezultatul unei laborioase căutări a celor mai fericite echivalenţe, care să respecte cu naturaleţe faimoasele perioade proustiene. Eruditul traducător „a făcut să răsune limba noastră într-o bogată şi fastuoasă orchestraţie”, păstrând „pretutindeni graţiile şi subţirimile originalului” (Tudor Vianu). <span class="CharOverride-2">C.</span> a mai dat versiuni la scrieri de Pierre Choderlos de Laclos, André Maurois, Jakob Wassermann şi Warwick Deeping. În diverse reviste au rămas cronicile sale muzicale şi câteva eseuri literare.</p>
			<p class="Heuristica___mici"><span class="CharOverride-2">Traduceri:</span> Warwick Deeping, <span class="CharOverride-1">Sorrel şi fiul</span>, Bucureşti, f.a.; M. Jelusich, <span class="CharOverride-1">Don Juan. Cele şapte păcate de moarte</span>, Bucureşti, f.a.; Jakob Wassermann, <span class="CharOverride-1">Viaţa lui Stanley</span>, Bucureşti, 1935; André Maurois, <span class="CharOverride-1">Dialoguri asupra comandamentului</span>, Bucureşti, 1940; Marcel Proust, <span class="CharOverride-1">În căutarea timpului pierdut</span>, vol. I: <span class="CharOverride-1">Swann</span>, Bucureşti, 1945, vol. I–VIII, cuvânt înainte Tudor Vianu, pref. Ov. S. Crohmălniceanu, Bucureşti, 1968–1970, vol IX–X, Bucureşti, 1971 (în colaborare cu Eugenia Cioculescu); Pierre Choderlos de Laclos, <span class="CharOverride-1">Prietenii primejdioase</span>, Bucureşti, 1946.</p>
			<p class="Heuristica___m_RPR"><span class="CharOverride-2">Repere bibliografice: </span>Emil Manu, [<span class="CharOverride-1">Radu Cioculescu</span>],<span class="CharOverride-1"> </span>RL, 1976, 2, VR, 2004, 4–5, RR, 2006, 3; <span class="CharOverride-1">Dicţ. scriit. rom.</span>, I, <span class="CharOverride-1">580–581</span>; Cioculescu, <span class="CharOverride-1">Lecturi</span>, I, <span class="CharOverride-1">182–186</span>; Rodica Grigore, <span class="CharOverride-1">Du côté de chez Proust</span>, CLT, 2008, 39. &#9;<span class="Semnatura">I.D.</span></p>
			<p class="Heuristica-PRIMUL"><span class="titlu-12">CIOCULESCU, Simona </span>(17.IV.1944, Dobreni, j. Giurgiu), editoare, traducătoare, istoric literar. Este fiica Elenei (n. Popescu) şi a lui Aurel Popescu, funcţionar; e soția lui Barbu Cioculescu. Urmează, la Bucureşti, Liceul „Gh. Şincai” şi Facultatea de Filologie (1961–1966), unde s-a specializat în limba şi literatura cehă şi în limba şi literatura română. Este din 1966 cercetător la Institutul de Istorie şi Teorie Literară „G. Călinescu”, iar din 1975 la Muzeul Literaturii Române din Capitală. Colaborează la „Manuscriptum” (unde debutează în 1967 cu un studiu despre poetul ceh Petr Bezruč), „Luceafărul”, „România literară”, „Revista de istorie şi teorie literară”, „Contemporanul”, „Jurnalul literar” ş.a.</p>
			<p class="Heuristica-BASE"><span class="CharOverride-1">Printre cărți și manuscrise </span>(2005), pe care <span class="CharOverride-2">C. </span>o prezintă ca „însumare de date completând paginile literare, furnizând inedite și, poate, suficiente informații asupra unor opere, a unor personalități de prim ordin din cultura românească, dar nu numai”, vădește un remarcabil interes pentru documentul literar revelator, apt a aduce mărturii privind viața și opera unor scriitori ca M. Eminescu, Al. Macedonski, I.L. Caragiale, Luca Ion Caragiale, Martha Bibescu, Lucian Blaga, Bazil Munteanu, O.W. Cisek, Ion Barbu, Al. Rosetti, Șerban Cioculescu, Emil Cioran, Petru Manoliu, Arșavir Acterian, Nichifor Crainic, Eugen Ionescu. În comentarea documentelor, cu o bună cunoaștere a operei celor în cauză și a contextului literar, cercetătoarea își dovedește, de fiecare dată, înzestrarea de istoric literar. Editează pagini de mare interes din literatura română, pe unele prefațându-le, printre care o serie de ediții bibliofile facsimilate, şi traduce cu precădere din literatura cehă şi franceză, semnificativă fiind transpunerea unor scrieri ale lui Eugen Ionescu şi Alexandru Ciorănescu. A făcut parte din colectivul care a redactat şi a editat, între anii 1983 şi 1993, volumele XI–XVI din ediţia monumentală <span class="CharOverride-1">Opere </span>de M. Eminescu. Pentru volumul <span class="CharOverride-1">Domniţa nebănuitelor trepte </span>(1995)<span class="CharOverride-1">, </span>un epistolar Lucian Blaga – Domniţa Gherghinescu-Vania, ediţie însoţită de prefaţă, note, o anexă şi bibliografie selectivă, i s-a acordat Premiul Uniunii Scriitorilor.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Printre cărți și manuscrise</span>, București, 2005. <span class="CharOverride-2">Ediţii:</span> M. Eminescu, <span class="CharOverride-1">Opere</span>, XI–XVI, București, 1983–1993 (în colaborare); <span class="CharOverride-1">Când te-am văzut, Verena. Mihai Eminescu–Veronica Micle: scrisori de dragoste</span>, București, 1998, <span class="CharOverride-1">Șarpele când îl doare capul</span>. <span class="CharOverride-1">Articole politice și pamflete</span>,<span class="CharOverride-1"> </span>pref. edit., București, 2000, <span class="CharOverride-1">Trăim într-o ţară ciudată</span>. <span class="CharOverride-1">Articole politice și pamflete</span>, pref. edit., Bucureşti, 2009; Ion Minulescu, <span class="CharOverride-1">Citiți-le noaptea</span>, Galați, 1992; Tudor Arghezi, <span class="CharOverride-1">Manual de morală practică</span>, Galaţi, 1993; Lucian Blaga – Domniţa Gherghinescu-Vania, <span class="CharOverride-1">Domniţa nebănuitelor trepte</span>, pref. edit., Bucureşti, 1995; <span class="CharOverride-1">Din călătoriile lui Don Miguel.</span> <span class="CharOverride-1">Corespondenţă Ion Barbu – Al. Rosetti</span>, Bucureşti, 1995; Şerban Cioculescu, <span class="CharOverride-1">Tudor Arghezi</span>, ed. bibliofilă, Bucureşti, 2000, <span class="CharOverride-1">Medalioane franceze</span>,<span class="CharOverride-1"> </span>București, 2006,<span class="CharOverride-2"> </span><span class="CharOverride-1">Amintiri</span>, pref. edit, Bucureşti, 2007, <span class="CharOverride-1">Cronici teatrale</span>, Bucureşti, 2007; I.L. Caragiale, <span class="CharOverride-1">Titircă Sotirescu &amp; Cia</span>, București, 2002; Constantin Noica, <span class="CharOverride-1">Cartea pe care n-o citea Ioana d’Arc</span>, Bucureşti, 2009; Panait Istrati, <span class="CharOverride-1">Ţaţa Minca</span>, Bucureşti, 2010.<span class="CharOverride-2"> Traduceri:</span> Ladislav Fuks, <span class="CharOverride-1">Domnul Theodor Mundstock</span>, pref. trad., Bucureşti, 1973, <span class="CharOverride-1">Cazul consilierului de poliţie</span>, Bucureşti, 1981; V.P. Boroviča, <span class="CharOverride-1">Cifruri strict secrete</span>, Bucureşti, 1984; Eugéne Ionesco, <span class="CharOverride-1">Prezent trecut, trecut prezent</span>, Bucureşti, 1993, <span class="CharOverride-1">Între viaţă şi vis.</span> <span class="CharOverride-1">Convorbiri cu Claude Bonnefoy</span>, Bucureşti, 1999; Georges Simenon, <span class="CharOverride-1">Maigret și școala crimei</span>, Bucureşti, 1993; Alexandru Ciorănescu, <span class="CharOverride-1">Paiaţă tristă</span>, pref. trad., Bucureşti, 2002; Ghislain de Diesbach, <span class="CharOverride-1">Cucerirea unui tron </span>(<span class="CharOverride-1">Napoleon III şi Carol I al României</span>), Bucureşti, 2006; Milan Kundera, <span class="CharOverride-1">Arta romanului</span>, Bucureşti, 2008; Alexander Hausvater, <span class="CharOverride-1">Ultima mazurcă</span>,<span class="CharOverride-1"> </span>București, 2008.</p>
			<p class="Heuristica___m_RPR"><span class="CharOverride-2">Repere bibliografice:</span> Tania Radu, <span class="CharOverride-1">Esopismul discreţiei</span>, LAI, 1995, 19 iunie; Mircea Anghelescu, <span class="CharOverride-1">Neobositul Don Miguel</span>, LCF, 1995, 44; Z. Ornea, <span class="CharOverride-1">O prietenie amoroasă</span>, RL, 1995, 46; George Munteanu, <span class="CharOverride-1">Mutaţii ale „orizontului de aşteptare”</span>, LCF, 1996, 23; Gheorghe Grigurcu, [<span class="CharOverride-1">Simona Cioculescu</span>], RL, 1996, 34, 2006, 22, „Acolada”, 2008, 5, 2009, 5; Emil Manu, „<span class="CharOverride-1">Domniţa nebănuitelor trepte”</span>, ALA, 1996, 333; Iulia Popovici, <span class="CharOverride-1">Ionesco par lui-même</span>, RL, 2003, 17; Al. Săndulescu, <span class="CharOverride-1">Edite și inedite</span>, RL, 2006, 9; Cosmin Ciotloș, <span class="CharOverride-1">Contractul asocial</span>, RL, 2006, 34; Pavel Chihaia, <span class="CharOverride-1">„Printre cărți și manuscrise”</span>, OC, 2006, 82; Teodor Vârgolici, <span class="CharOverride-1">Contribuții de istorie literară</span>, ALA, 2006, 830; Simona-Grazia Dima, <span class="CharOverride-1">13 –„Evidența miraculoasă dispăru”</span>, VTRA, 2012, 1. &#9;<span class="Semnatura">I.D.</span></p>
			<div class="_idGenObjectLayout-1">
				<div id="_idContainer042">
					<div id="_idContainer040" class="Basic-Text-Frame">
						<p class="Titlu-Nume-H">CIOCULESCU, Şerban </p>
						<p class="Titlu-mic-DATE">(7.IX.1902, Bucureşti – 25.VI.1988, Bucureşti), critic şi istoric literar, memorialist, editor. </p>
					</div>
					<div id="_idContainer041" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="04_DGLR_C_314-433_chiper_cititi-web-resources/image/01_Cioculescu_SeSrban.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Constanţei (n. Miloteanu) şi al lui Nicolae Cioculescu, inginer naval; e frate cu traducătorul Radu Cioculescu, iar scriitorul Barbu Cioculescu e fiul său. Urmează şcoala primară la Bucureşti, Liceul „Traian” din Turnu Severin (1913–1920) şi este student al Universităţii din Bucureşti, la Facultatea de Litere şi Filosofie (1920–1923) şi la Facultatea de Drept, pe care nu o termină. Îşi continuă studiile de filologie romanică în Franţa (1926–1928), la Sorbona şi la École Pratique des Hautes Études. Frecventează cursurile lui Abel Lefranc, specialist în literatura renascentistă din secolul al XVI-lea, şi ale lui Fortunat Strowski. Se înscrisese, la acesta din urmă, cu o teză despre Ferdinand Brunetière, dar abandonează proiectul. Este, din 1924 până în 1946, cu unele întreruperi, profesor secundar în Bucureşti şi în alte oraşe. O vreme predă la Găeşti (1924–1935), fiind coleg cu prietenul său, criticul Vladimir Streinu. Această împrejurare îl va inspira pe Ion Barbu să-i numească într-un pamflet pe comentatorii poeziei sale „găeştenii” şi, prin derivaţie, exponenţi ai „spiritului găeştean”. <span class="CharOverride-2">C.</span> îşi trece doctoratul în 1945 cu o teză despre Dimitrie Anghel. Ţine pentru puţină vreme (1946–1947) un curs de literatură română la Universitatea din Iaşi. Târziu, după ce i se interzisese să publice şi fusese scos din toate funcţiile publice din motive politice, revine în presa literară şi este acceptat să predea la Institutul Pedagogic din Piteşti (1963–1965), iar între 1965 şi 1974 devine profesor şi şef de catedră la Facultatea de Limba şi Literatura Română a Universităţii din Bucureşti. Între 1965 şi 1967 este redactor-şef al revistei „Viaţa românească”, apoi director general al Bibliotecii Academiei Române (1966–1975). În 1965 este ales membru corespondent al Academiei Române şi în 1974 membru titular; discursul său de recepţie (3 februarie 1975) se intitulează <span class="CharOverride-1">Viaţa şi opera lui Theodor Vârnav</span>.<span class="CharOverride-2"> C. </span>a debutat cu foiletoane critice în 1923 la „Facla literară” a lui N.D. Cocea. Se afirmă de la început ca un redutabil polemist. Ţine cronica literară la „Adevărul”<span class="CharOverride-1"> </span>(1928–1937, 1945–1947) şi face gazetărie politică şi culturală la „Săptămâna muncii intelectuale şi artistice”, „Vremea”, „Vitrina literară”, „Revista Fundaţiilor Regale”, „Viaţa universitară”, „Kalende” (editată în 1928–1929 împreună cu Vladimir Streinu, Pompiliu Constantinescu şi Tudor Şoimaru), „Lumea”, mai târziu în „Viaţa românească”, „Gazeta literară”, „România literară”, „Ramuri”, „Argeş”, „Manuscriptum”, „Flacăra” ş.a. Apără o poziţie raţionalistă în critică şi este atras, ca şi alţi critici din generaţia sa (Pompiliu Constan&#173;tinescu, Vladimir Streinu, G. Călinescu) de studiul fenomenului clasic. Cea dintâi lucrare a lui e <span class="CharOverride-1">Corespondenţa dintre I.L. Caragiale şi Paul Zarifopol. 1905–1912 </span>(1935), o primă secvenţă dintr-o serie de ediţii şi studii privitoare la biografia şi opera dramaturgului. După <span class="CharOverride-1">Viaţa lui I.L. Caragiale</span> (1940) şi <span class="CharOverride-1">Aspecte lirice contemporane</span> (1942), publică studiul monografic <span class="CharOverride-1">Dimitrie Anghel. Viaţa şi opera </span>(1945), <span class="CharOverride-1">Introducere în poezia lui Tudor Arghezi </span>(1946), urmată în 1985 de <span class="CharOverride-1">Argheziana</span>. În colaborare cu Vladimir Streinu şi Tudor Vianu scoate <span class="CharOverride-1">Istoria literaturii române moderne </span>(1944). Continuă, după moartea lui Paul Zarifopol, ediţia <span class="CharOverride-1">Opere</span> de I.L. Caragiale (IV–VII, 1938–1942). Bogata lui activitate foi&#173;le&#173;tonistică este strânsă, după aproape două decenii de interdicţie, în volumele <span class="CharOverride-1">Varietăţi critice </span>(1966) şi <span class="CharOverride-1">Itinerar critic </span>(I–V, 1973–1989) . </p>
			<p class="Heuristica-BASE">Socotit de E. Lovinescu critic în filiera maioresciană (a treia generaţie postmaioresciană), <span class="CharOverride-2">C. </span>este cel care apără cu mai mare consecvenţă decât confraţii de generaţie preceptele criticii raţionaliste. Şi singurul, poate, care nu vrea să facă o „critică creatoare”. El îşi fixează de la început câteva principii şi timp de peste şaizeci de ani nu simte nevoia să le schimbe. Într-un <span class="CharOverride-1">Cuvânt înainte </span>din 1943 („Ecoul”), când împlinea douăzeci de ani de activitate critică, mărturisea că nu a avut de ce să-şi modifice punctul de vedere în acest lung răstimp: „Nu am evoluat şi nici nu am de gând să evoluez”. Curios, evoluţia este chiar tema criticii sale. Când se apropie de operă, cea dintâi întrebare pe care şi-o pune e dacă autorul a evoluat sau nu, şi în mai toate cazurile răspunsul e afirmativ. Opera este triumful raţiunii asupra forţelor incongruente, difuze ale sensibilităţii şi, consecinţă logică, valoarea ei e decisă de echilibrul dintre adâncimea emoţiei şi ceea ce retorica veche numeşte perfecţiune formală. Sunt posibile, în aceste condiţii, studiul evoluţiei şi expertiza stilistică, domenii în care <span class="CharOverride-2">C. </span>este neîntrecut. El şi-a conturat de la început o metodă cu care apoi a întâmpinat producţia literară a momentului. Metoda derivă din poziţia intelectualistă a criticului. O atitudine, mai întâi, obiectivă în analiză, ceea ce presupune frânarea şi, de este posibil, eliminarea subiectivităţii. O altă idee priveşte limitele actului critic: analiza nu epuizează niciodată frumosul. Acest relativism asigură, de altfel, viabilitatea unei discipline care, în alte condiţii, s-ar epuiza repede. <span class="CharOverride-2">C. </span>nu crede în posibilităţile ştiinţifice ale interpretării, şi prin aceasta el se apropie de criticii din generaţia lui, adversari (cu excepţia lui Tudor Vianu) ai determinărilor riguroase. Respinge, în acelaşi timp, orice formă de impresionism, deoarece impresionismul ascunde o manifestare su&#173;biect&#173;ivă şi, lucru dovedit, subiectivismul poartă în pântecele lui arbitrariul, capriciul, labilitatea – păcatele capitale ale foiletonisticii. Cu un scepticism asemănător e primită şi ideea criticii creatoare. Critica explică, reconstituie, judecă, se supune cu demnitate operei literare. Ea trebuie să poarte cu mândrie semnele acestei dependenţe şi să facă din umilinţa faţă de frumos o armă teribilă. Strălucirea ei stă nu în frumuseţe, ci în justiţie. Criticul va frâna, în consecinţă, orice elan liric în comentariu şi va veghea ca atributele să n-o ia niciodată înaintea judecăţii documentate. Când totuşi un cuvânt mai puternic îi scapă de sub peniţă („senzaţional”), se sperie şi aduce numaidecât precizări: „Am scris cuvântul senzaţional, oricât ne-ar displăcea întrebuinţarea lui, în ordinea literară, deoarece nici un alt termen n-ar oferi echivalenţa uimirii...”. Foloseşte şi noţiunea „structură”, dar în alt înţeles decât îl are termenul astăzi. Structura e pentru el ceea ce reprezintă pentru descendenţii lui Sainte-Beuve psihologia, temperamentul. Obiec&#173;tul criticii moderne e să descopere structura organică, structura diferenţiată a cărţii, operaţie ce impune, înainte de orice, înscrierea ei într-o serie istorică. Cu aceste noi precizări, <span class="CharOverride-2">C. </span>epuizează limitele teoretice ale profesiunii. Înainte de a fi o disciplină liberă, critica este pentru el un şir de bucurii interzise. Singura bucurie admisă e lectura. Dar şi aceasta trebuie dominată de luciditate şi supusă unui protocol complicat. Articolul începe printr-o introducere, o enumerare, de regulă, a dificultăţilor („cercetarea poeziei d-lui I. Vinea nu este din cele mai lesnicioase”). Pasul următor e prezentarea evoluţiei ca ideal de artă (în alţi termeni, concepţia estetică) şi ca putere de organizare a emoţiilor. Mai ales la partea din urmă e sensibil spiritul critic al lui <span class="CharOverride-2">C.</span> şi el înregistrează cu o plăcere abia mascată „corupţiile fonice” ale versului, punctele vulnerabile, monotoniile sintactice. Tonul nu e precizat şi nici după mai multe pagini nu se poate ghici uşor concluzia autorului. G. Călinescu vorbea de caracterul obsecvios al acestei critici, de perfidia cu care exegetul îşi învăluie victima. E, fireşte, şi plăcerea de a demonta mecanismul unei cărţi rău construite, dar seriozitatea pusă în această expertiză complicată ţine, înainte de orice, de neîncrederea în eficienţa criticii-oracol, în argumentele de autoritate. Se naşte întrebarea, firească, dacă atâta strategie este necesară pentru a spune că o carte este fără originalitate. Respect pentru cuvântul scris, exces de civilitate, satisfacţia – încă o dată – de a executa în chip savant, cu bucurii secrete, o biată insectă literară? În <span class="CharOverride-1">Aspecte lirice contemporane</span> poţi da la tot pasul peste articole în care tăgăduinţa cea mai categorică se însoţeşte cu plăcerea referinţei cărturăreşti. Iată, de pildă, studiul despre poezia lui N. Davidescu, evident retorică, abstractă, fără simţul proporţiilor. Două-trei citate ar fi convins. Criticul începe însă prin a stabili evoluţia şi a fixa temperamentul autorului. Poezia ar fi de natură individualistă şi simbolică, iar evoluţia ei marchează trecerea de la individualism la impersonalism obiectiv. Exegeza înaintează îmbrăţişând şi alte domenii: poliritmia, vocabularul intelectual, armătura documentară şi informativă, mijloacele formale ş.a. Totul spre a demonstra că N. Davidescu e un talent minor, minat de un enciclopedism insuportabil. Însă demonstraţia e, separat de subiectul ei, excepţională, irigată în tot momentul de amănunte delectabile de ordin istoric şi comparatist. Tehnica negaţiei înseamnă imobilizarea şi, în cele din urmă, răpunerea victimei prin străpungeri succesive cu ace veninoase. Cu ultimul ac înfipt în muşchiul operei apare şi judecata critică definitivă, fatal defavorabilă autorului trimis la moarte în acest chip ceremonios. Sunt şi împrejurări în care solemnitatea face loc unei judecăţi mai directe („nota personală a autorului ne scapă”), dar interpretul revine şi, pentru a nu fi bănuit că judecă asertoric, deschide o largă paranteză, elucidând raporturile dintre muzică şi poezie. Inutil, paranteza nu salvează mediocritatea poeziei lui Sandu Tzigara-Samurcaş. Concluzia articolului vine tranşant: „Totul e prea compozit şi eterogen ca să ducă la o emoţie literară oarecare”. Când opera e de altă valoare, procesul este invers: criticul adună probele pentru a reconstitui mecanismul unei expresii originale, încearcă arama versului, ascultă de mai multe ori vibraţia rimei, numără silabele, compară variantele cu scopul de a surprinde, de a „aproxima”, printr-o definiţie inteligibilă, sunetul unic al creaţiei, nu „sunetul inefabil”, pentru că <span class="CharOverride-2">C. </span>are oroare de acest termen. Totuşi, cronicile lui sunt preocupate de nota pură, ireductibilă a operei. În cazul lui Al. A. Philippide, originalitatea ar veni din modul de a trata visul nu ca o „înnorare «poetică » a cunoaşterii”, ci ca „o modalitate lirică a conştiinţei”. La Ion Vinea (despre care scrie, printre primii, ca de altfel despre Tudor Arghezi, Lucian Blaga, pagini de excepţională analiză), farmecul poemului e explicat prin echilibrul ideal pe care îl realizează poetul între impresiile intelectualizate şi unda emotivă. Nu este, fireşte, unica explicaţie, dar criticul avertizează că demersul său e, prin natura lucrurilor, limitat, discutabil ca oricare altul. Ori de câte ori a fost numit „lovinescian”, <span class="CharOverride-2">C. </span>a respins filiaţia. Recunoaşte că n-a primit nici „cuta dogmatică” de la Mihail Dragomirescu, bunul său profesor, autorul <span class="CharOverride-1">Ştiinţei literaturii. </span>A fost şi a rămas un spirit independent. Sunt totuşi motive serioase care îndreptăţesc fixarea criticului în direcţia estetică a lui E. Lovinescu: apărarea autonomiei esteticului, acceptarea, în esenţă, a ideii de sincronism şi diferenţiere, opţiunea pentru valorile modernităţii (în frunte cu Arghezi şi Ion Barbu), atitudine consecvent ostilă faţă de tracomanie sau faţă de fenomenele iraţionale din cultură ş.a. Îl desparte de mentorul „Sburătorului” în primul rând un „stil” de a face critică. <span class="CharOverride-2">C. </span>este un foiletonist care nu mai vrea să fie critic de direcţie, cum fuseseră aproape<span class="CharOverride-1"> </span>toţi criticii din generaţia anterioară. El nu respinge aprioric nici o experienţă estetică şi nu se arată preocupat în chip special de bătălia dintre tradiţionalişti şi modernişti. Lui N. Iorga îi admiră cultura vastă şi-i reproşează nu opţiunea pentru sămănătorism, ci lipsa de gust artistic şi tendinţa de a impune o „dictatură culturală”. Dintre moderni, scriitorul lui favorit este, neîndoios, Arghezi. A dus ani în şir o luptă cu N. Iorga, G. Bogdan-Duică şi alţi lideri de opinie tradiţionalişti, obstinaţi în refuzul de a accepta cel mai important produs al modernităţii româneşti. Acţiunea critică a lui <span class="CharOverride-2">C. </span>începe odată cu apariţia volumului <span class="CharOverride-1">Cuvinte potrivite </span>(1927). Când Premiul Naţional de Poezie este acordat obscurului versificator Alfred Moşoiu, şi nu, cum s-ar fi cuvenit, lui Arghezi, tânărul critic intervine prompt: „Toată lumea, vreau să spun toţi cunoscătorii a căror opinie trebuie să precumpănească, e de acord că astăzi avem un mare, foarte mare poet. Este <span class="CharOverride-1">Tudor Arghezi </span>[...], nu numai o personalitate uluitoare care-şi depăşeşte epoca şi o domină ca un pisc de înaltă zonă, ci şi cel mai reprezentativ poet al neamului românesc, după Eminescu. Nimeni ca dânsul n-a frământat cu atâta măiestrie graiul românesc, n-a ştiut să dea cuvântului tocit o vigoare nouă [...]. Un creator, un geniu verbal de o inventivitate formidabilă, care îmbogăţeşte limba în secolul nostru de corupţie şi dezagregare a limbii naţionale, este Tudor Arghezi” (1929). E de reţinut faptul că apare, poate pentru prima oară în limbajul criticii, sintagma „geniu verbal”, sintagmă ce va fi reluată de Vladimir Streinu şi de alţi critici, nu totdeauna în favoarea autorului <span class="CharOverride-1">Cuvintelor potrivite</span>. <span class="CharOverride-2">C. </span>o foloseşte însă fără o conotaţie minimalizantă. În acelaşi an polemizează cu Vladimir Streinu pe tema Arghezi, apărând, în chip just, calităţile estetice ale pamfletului: „Artist fără genealogie al imaterialului, rotind universul şi sistemele de sori [...], delicat orfevru de pulbere de stele, orchestrant al muzicii sferelor [...], artist suveran şi de o varietate extraordinară”. În fine, când N. Iorga atacă generaţia tânără de scriitori şi spune că „în ţara Arghezilor şi Galactionilor şi Lovineştilor geniali nu mai este loc pentru el, «ge&#173;ron&#173;tul»”, <span class="CharOverride-2">C. </span>intervine şi apără pe cei contestaţi de marele istoric, în primul rând pe Arghezi, care, zice criticul, prin verbul său nou şi bogat „va fi făcut epocă în istoria limbii” (1931). În 1946, în eseul <span class="CharOverride-1">Introducere în poezia lui Arghezi</span>, concentrează opiniile sale despre formula poetică a celui care în ochii multora trece drept un poet dificil. O lucrare în stil demonstrativ, în genul celei întreprinse de Tudor Vianu în marginea liricii lui Ion Barbu. <span class="CharOverride-2">C. </span>începe prin a lămuri de ce Arghezi nu este un poet obscur şi, pentru a dovedi, face o analiză logică şi filologică a versului, traducând pe înţelesul tuturor subtilităţile limbajului. Pentru a înfrânge prejudecata cititorului leneş, el se decide să „scormonească [...] în măruntaiele” poemelor. Operaţie pe care o face cu pricepere şi chiar, s-ar zice, cu plăcere, explicând în cuvinte simple ce înseamnă „suferinţa cerului” sau cum se traduce cuvântul turcesc „biulbiul” (privighetoare) din titlul unui poem. Demonstraţia este bună, coerentă, utilă, chiar dacă pentru a fi înţeles criticul simplifică mult universul plin de ambiguităţi al poemului (o arhitectură de ambiguităţi). În acelaşi stil sunt analizate filonul tradiţionalist, erotica, etosul, arta poetică şi tema religiosului („între credinţă şi tăgadă”) în lirica lui Arghezi. Multe idei vor intra în exegeza argheziană ulterioară. <span class="CharOverride-2">C. </span>însuşi a continuat să urmărească, cât timp a avut dreptul să publice, fenomenul arghezian, scriind despre toate cărţile poetului. I s-a reproşat nota accentuat didactică şi schema prea rigid raţionalistă a viziunii critice. Reproş în bună parte îndreptăţit, dar trebuie admis că pentru a înfrânge inerţiile, îngustimile şi intoleranţele criticii tradiţionaliste (în speţă pe N. Iorga, şi prin el un public larg, format la şcoala Coşbuc – Vlahuţă), criticul a fost nevoit să folosească în demonstraţie arme simple şi convingătoare. A reuşit.</p>
			<p class="Heuristica-BASE">Dintre lovinescieni, <span class="CharOverride-2">C. </span>este primul care îmbrăţişează în chip mai sistematic critica istorică. Dovadă scrierile sale despre I.L. Caragiale. Cel dintâi lucru care se observă este că biograful se fereşte să-şi mitizeze eroul. E, bineînţeles, înţelegător, cordial, din loc în loc patetic, totuşi nu ezită să ia distanţă şi să devină, la nevoie, sarcastic. O atitudine modernă în critica biografică, de regulă apologetică. Încă din prefaţa ce însoţeşte <span class="CharOverride-1">Viaţa lui I.L. Caragiale</span>, din 1940, criticul avertizează: „Interzicându-şi caracterul apologetic, biografia nu s-a ferit să aprecieze unele fapte, cu credinţa că nu a stăruit prea mult asupra lor. Am evitat să dramatizăm existenţa unui erou al lucidităţii care şi-a croit singur soarta”. Cu alte cuvinte, biograful se ţine aproape de fapte şi faptele arată că I.L. Caragiale nu este totdeauna loial, consecvent. Dramaturgul numeşte, de pildă, într-un moment de enervare, pe Titu Maiorescu „un om fără inimă şi cu spiritul îngust”, învinuindu-l, în plus, de a fi tras câştiguri de pe urma editării volumului <span class="CharOverride-1">Poezii </span>de Eminescu. Sunt însă şi altfel de probe în viaţa lui Caragiale şi, atent la nuanţă, <span class="CharOverride-2">C. </span>le înregistrează fără părtinire. El îi respinge pe detractori şi îi corectează pe criticii lipsiţi de spirit critic. „Să nu exagerăm”, zice într-un loc, domolind pe cei care, din admiraţie pentru scriitorul Caragiale, tind să sacralizeze pe revizorul şcolar Caragiale. Rezultatul este o biografie obiectivă, atât cât poate fi obiectivă o interpretare totuşi subiectivă a datelor. Mai corect ar fi să se spună „o viaţă posibilă” a lui I.L. Caragiale, ieşită din consultarea riguroasă a documentelor şi întregită, acolo unde dovezile lipsesc, de intuiţia criticului („îl vedem cu închipuirea”). Închipuirea nu merge, cu toate acestea, prea departe. Biograful vrea să rămână în preajma adevărului, verifică informaţiile lăsate de contemporani, face mai multe rânduri de expertize şi contraexpertize pentru a limita, pe cât posibil, arbitrariul interpretării critice. Când nevoia de demonstraţie o cere, cheamă în ajutor opera. I s-a adus, de exemplu, lui Caragiale învinuirea că n-ar fi iubit copiii, luându-se ca sprijin pentru această rea judecată schiţele <span class="CharOverride-1">Domnul Goe </span>şi<span class="CharOverride-1"> Vizita</span>, unde, într-adevăr, apar copii rău-crescuţi, obraznici la culme. Dar, zice criticul, acolo este vorba nu de copii în genere, ci de proasta educaţie burgheză. Altfel stau lucrurile în <span class="CharOverride-1">Păcat </span>şi în mai puţin cunoscuta schiţă <span class="CharOverride-1">Tatăl nostru</span>, unde poate fi descoperit un Caragiale elegiac şi copii bruscaţi de oamenii maturi. De la operă criticul revine la biografie, spunând – după alte rânduri de probe – că I.L. Caragiale a fost „un soţ atent şi un tată care-şi iubeşte copiii”. Relaţiile încordate cu Mateiu sunt judecate în acelaşi chip. Mateiu era un copil dificil şi un tânăr dezagreabil, închipuit şi, citând din scrisori şi, pe cât decenţa îi îngăduie, din faimosul jurnal al tânărului, <span class="CharOverride-2">C. </span>ia fără echivoc apărarea tatălui. Într-un loc el face aluzie la „rândurile nereproductibile” din jurnal, dar asupra lor va reveni în <span class="CharOverride-1">Caragialiana </span>(1974)<span class="CharOverride-1"> </span>şi le va reproduce însoţite de comentarii usturătoare la adresa fiului ingrat. Această pornire împotriva lui Mateiu I. Caragiale a fost sancţionată de mai multe ori în critică. Exegetul rămâne pe poziţie, nu retractează nimic, sentimentul lui este că autorul <span class="CharOverride-1">Crailor de Curtea–Veche </span>nu este pe măsura bunei păreri pe care o avea despre sine. Distanţa faţă de faptul literar dispare, biograful intervine mustrător în marginea unui text în care fiul se plânge cuiva că tatăl său îl îndeamnă să muncească. „Şi n-avea dreptate Ion Luca?”, întreabă dezaprobator criticul faţă de cârtitorul Mateiu. În <span class="CharOverride-1">Viaţa lui I.L. Caragiale</span> acest conflict este mai limitat, în <span class="CharOverride-1">Caragialiana</span> ia amploare şi este examinat cu toate documentele pe masă. În <span class="CharOverride-1">I.L. Caragiale </span>(1967) criticul nu oferă un Caragiale necunoscut şi nu tinde la o imagine nouă, alta decât cea pe care o fixase anterior. Caragiale e întreg aici, biografia omului e în genere cunoscută, analiza critică e sumară, mulţumită a desprinde din operă simbolurile fundamentale şi a orienta privirea cititorului spre înţelesurile lor adevărate. De unde vine, atunci, impresia de soliditate, de culoare, farmecul, într-un cuvânt, al acestei cărţi? Plăcerea la lectură o dă ceea ce s-ar putea numi naraţiunea critică. Se rediscută opera pe scurt şi se reconstituie biografia într-un text de o sută cincizeci de pagini scrise cu reală plăcere de a povesti. După ce dăduse o biografie amplă, un roman critic al omului, <span class="CharOverride-2">C.</span> publică o nuvelă densă, trecând peste faptele prea cunoscute. El aminteşte, astfel, că are şi critica personajele şi epica ei, că a relata e totuna cu a crea, că într-o biografie critică se află totdeauna un destin, un personaj misterios pentru exeget. Născut în acelaşi an cu Vladimir Streinu, prietenul său cel mai bun, mai tânăr cu un an decât Pompiliu Constantinescu, cu trei decât G. Călinescu şi cu patru faţă de Tudor Vianu, <span class="CharOverride-2">C.</span> face parte dintr-o generaţie de mari critici literari şi istoria vieţii lui se confundă, de la un punct şi într-o oarecare măsură, cu istoria literaturii române după Primul Război Mondial. Cum au întâmpinat confraţii (poeţi şi critici) această pană năbădăioasă, imprevizibilă şi incomodă? E. Lovinescu îl remarcă de la început şi, în 1929, îl introduce în <span class="CharOverride-1">Istoria literaturii române contemporane</span> nu fără unele rezerve faţă de „pasiunile extraliterare” ale tânărului polemist. Foiletonistul are două din însuşirile capitale, după Lovinescu, ale criticului literar: tendinţa spre obiectivitate şi conştiinţă profesională. Sunt şi altele, remarcate apoi de Lovinescu în <span class="CharOverride-1">Memorii, </span>în<span class="CharOverride-1"> Istoria literaturii române contemporane </span>(1937) şi în <span class="CharOverride-1">T. Maiorescu şi posteritatea lui critică </span>(1943), unde apar însoţite de o serie de portrete reuşite. O frază a făcut carieră, fiind citată şi azi pentru frumuseţea ei: „Diminuarea succesivă a toxinelor pasionale ce umflau verdea guşă a şopârlei sale critice”. Lovinescu este puţin iritat de polemismul agresiv şi nediferenţiat al tânărului său confrate şi observă mereu cu un ochi vigilent şi expert evoluţia „verzii guşi a şopârlei critice”. E mulţumit, în fine, când spiritul vindicativ, vioi, pasionat de amănunte trece la o critică comprehensivă, regăsind astfel calea cea bună, calea regală a criticii româneşti, cea deschisă de Titu Maiorescu. Definiţia dată de Lovinescu criticii lui <span class="CharOverride-2">C. – </span>raţionalism, intelectualism, spirit polemic, stil exact, voit sec – a fost preluată de toţi cei care au scris şi scriu şi azi despre opera criticului, fără să se observe că stilul nu-i atât de sec şi că, în genere, acestuia nu-i lipseşte „darul scrisului artistic”, cum zice Octav Şuluţiu. Frumuseţea stilului critic vine din exactitatea lui. Stilul criticii lui <span class="CharOverride-2">C. </span>este stilul gândirii lui, care ar putea fi definit prin propoziţia unui filosof: „Numai ceea ce este clar gândit poate fi clar exprimat”. Lui G. Călinescu îi place „acest dar de a defini neted” un scriitor (în speţă I.L. Caragiale), dar nu-i acceptă dogmatismul „cam obstinat” şi insistenţa în amănunte. Nu reiese din articolul lui G. Călinescu („Adevărul literar şi artistic”, 1935) în ce constă dogmatismul lui <span class="CharOverride-2">C.</span>,<span class="CharOverride-2"> </span>care nu se revendică de la nici o metodă. Pompiliu Constantinescu îi laudă luciditatea (raţionalismul, intelectualismul), estetismul comprehensiv şi îndepărtează ideea unui dogmatism rigid. Prietenul Vladimir Streinu îl numeşte „un amic al adevărului” şi îl suspectează în cronica la <span class="CharOverride-1">Viaţa lui I.L. Caragiale </span>de „un oarecare artificialism de expresie în sensul zis curat românesc”.</p>
			<p class="Heuristica-BASE">Din lectura textelor grupate în <span class="CharOverride-1">Itinerar critic</span> se poate deduce că <span class="CharOverride-2">C. </span>scrie în continuare, începând cu anii ’60, cu o inegalabilă vervă despre tot ceea ce îi cade sub ochi. El nu cunoaşte, se pare, acea maladie curioasă pe care o cunosc cei care trăiesc multă vreme printre cărţi, greaţa de literatură. E, dimpotrivă, mai curios, mai hotărât decât oricând să lămurească şi să corecteze erorile de interpretare. Sporul de ani l-a făcut mai înţelegător, judecăţile sunt, parcă, mai binevoitoare decât în trecut, însă, din când în când, bunăvoinţa este dată deoparte şi maliţia, celebră, a criticului se manifestă fără oprelişti. Spiritul critic se arată neîndurător îndeosebi în două situaţii. Faţă de limbajul sofisticat al criticii moderne şi faţă de manifestările de obscurantism în literatură. Admiratorul lui Ion Barbu nu îi iartă pe cei care fac din poezie un joc complicat de vocabule. Îi place şi apără ceea ce înţelege. Poziţia raţionalistă inflexibilă l-a pus deseori în conflict cu o parte a poeziei tinere. I-a ironizat în mai multe rânduri pe criticii tineri pentru preţuirea pe care o arată, de pildă, poeziei lui Nichita Stănescu, suspectă, după el, de lipsă de rigoare. Face, în continuare, o erudită critică de tip biografic, deşi, într-un articol, se arată dispus să accepte disocierea dintre operă<span class="CharOverride-2"> </span>şi<span class="CharOverride-2"> </span>autor, introdusă în critica modernă de Marcel Proust într-un articol împotriva lui Sainte-Beuve: „Disocierea dintre om şi operă pare a fi un fenomen intelectual modern. Lucrul este firesc, deoarece, în vremea noastră, scrierile despre viaţa scriitorilor şi artiştilor s-au înmulţit într-o măsură covârşitoare în raport cu opera, permiţând biografilor să constate contradicţiile dintre teorie şi practică, ba chiar şi nepotrivirile dintre mesajul operei şi caracterul intim al autorului”. Asta nu înseamnă că <span class="CharOverride-2">C. </span>părăseşte biografia<span class="CharOverride-2"> </span>şi se resemnează în contemplarea operei. De la text ajunge repede la om, fixat, de regulă, într-un portret moral. Plăcerea criticului de a descoperi un caracter<span class="CharOverride-2"> </span>într-o pagină literară este vizibilă. Miron Costin este, spune el într-un loc, un „temperament catastrofic”, Nicolae Milescu arată „o minunată stăpânire de sine”, Titu Maiorescu a fost un mare ambiţios şi, împărtăşind opinia lui Lovinescu, <span class="CharOverride-2">C.</span> scrie: „omul a fost opera lui principală”; Barbu Delavrancea „avea caracter; ştia să fie statornic în prieteniile lui (de ambe sexe)”, criticul riscând o comparaţie ce nu uimeşte: „În relaţiile dintre cei doi mari prieteni [I.L. Caragiale şi Delavrancea], Delavrancea a fost, netăgăduit, superior prin sinceritate şi dăruire”. Încă o dovadă că biograful nu cade, aşadar, în idolatrie. Corectitudinea morală este, pentru el, o calitate ce nu poate fi înlocuită de nimic. <span class="CharOverride-1">Itinerar critic</span><span class="CharOverride-2"> </span>cuprinde puţine exegeze critice propriu-zise. Este o operă de erudiţie şi, de la un anumit punct, opera unui moralist care ştie să descopere amănuntul înveselitor. Din comentarea unui glosar <span class="CharOverride-2">C. </span>scoate o pagină de ironie cărturărească fină. O carte intitulată <span class="CharOverride-1">Corectitudine şi greşeală</span> îi trezeşte un colorat protest împotriva celor care nu se controlează când vorbesc şi, mai ales, când scriu. Terminologia freudistă în critică îi provoacă o ironie atingătoare. Nu-i place termenul „inefabil”. Găseşte din nou câteva exemple, şi sarcasmul criticului este necruţător. Este iritat şi atunci când întâlneşte „vizionăm”,<span class="CharOverride-2"> </span>„lecturăm”, „atenţionăm”, „demistificare”. Ia peste picior şi pe cei care folosesc termenul „scriitură”<span class="CharOverride-2"> </span>în loc de sănătosul, curatul „stil”. „Scriitură” traduce însă un concept din noua critică şi înseamnă mai mult decât „stilul” scriitorului. Astfel de anchete filologice sunt însoţite în comentarii de un savuros repertoriu de anecdote, vorbe de spirit, întâmplări care înveselesc pagina. Criticul are darul neîntrecut de a descoperi în texte asemenea formule. Iar când textul este mai apropiat de prezent, intervine memoria criticului. Exegeza se transformă atunci într-o memorialistică spumoasă, inteligentă, pe alocuri, neaşteptat, lirică. Astfel sunt scrise paginile despre Al. O. Teodoreanu, Vladimir Streinu, Zaharia Stancu, George Oprescu, Mihail Sebastian, Perpessicius. Critica biografică nu şi-a epuizat instrumentele. <span class="CharOverride-2">C. </span>are talentul s-o facă, într-o epocă de terorism metodologic, legitimă şi chiar plăcută. <span class="CharOverride-2">C. </span>şi-a adunat într-o carte, <span class="CharOverride-1">Dialoguri literare </span>(1987), texte publicate mai întâi în „Flacăra” şi „Ramuri”. Dialogul<span class="CharOverride-2"> </span>este o ficţiune critică pe care au folosit-o şi E. Lovinescu (în primele foiletoane), şi G. Călinescu în seria de eseuri intitulată <span class="CharOverride-1">Universul poeziei</span>. Într-un „dialog despre dialog”, <span class="CharOverride-2">C.</span> dă o justificare procedeului pornind de la Montaigne: „Cel mai rodnic şi firesc exerciţiu al spiritului nostru este convorbirea”. Pentru criticul român, convorbirea<span class="CharOverride-2"> </span>implică o regulă, aceea „de a-ţi asculta partenerul, de a căuta să înţelegi ce vrea să spună, de a nu răspunde decât după ce te-ai edificat deplin; sunt mulţi aceia ce nu ţin seama de ce a spus partenerul şi dau înainte cu gura, fără să ştie că dialogul implică o confruntare sinceră şi cu atenţie reciprocă. Dialogul ar trebui să fie un schimb de idei, la un nivel egal, chiar dacă unul e mai bun de gură şi altul mai lent”. Dialogurile<span class="CharOverride-2"> </span>lui<span class="CharOverride-2"> C. </span>sunt „debutonate”, spontane, au haz şi apără, în genere, cauze juste. Sunt greu de acceptat toate judecăţile sale (despre Nichita Stănescu şi, în genere, despre poezia nouă), dar trebuie recunoscut că adversitatea sa faţă de „giumbuşlucurile ludice sau teribiliste” este uneori întemeiată. Analiza unei cărţi a lui Ion Bănuţă (cu un limbaj silnic, artificial) rămâne un model de rigoare şi vigilenţă critică. Observaţii fine se află şi în paginile despre V. Voiculescu (o emoţionantă evocare), I.L. Caragiale, Tudor Arghezi, Panait Istrati, G. Topîrceanu, E. Lovinescu, Ion Barbu ş.a., cu informaţii noi şi portrete foarte reuşite. Comentatorul nu evită anecdota, dar nu vrea să fie socotit „un Păstorel al criticii”, cum avertizase într-un articol, ca răspuns la observaţia că el face critică biografică. <span class="CharOverride-1">Dialoguri literare</span><span class="CharOverride-2"> </span>adună texte erudite şi delectabile la lectură. Ele reprezintă opera unui om învăţat, care n-a obosit, după atâtea decenii de critică literară, să citească şi să scrie despre cărţi. Sentimentul stăruitor pe care îl ai când citeşti „drăcoasele” dialoguri ale lui Eudoxiu cu ucenicul său este acela că literatura română este o familie de spirite în care trăiesc nu numai marile modele, scriitorii exemplari, dar şi nenumăraţi alţi oameni de bine şi de merit, uitaţi într-un fund de provincie şi ignoraţi mai târziu de istoriografia literară. Despre ei se spun uneori lucruri uluitoare. Criticul a publicat în 1975 (a doua ediţie apare în 1981) şi volumul <span class="CharOverride-1">Amintiri</span>, cu portrete admirabile şi mici istorii din viaţa literară ce se ţin minte. Stilul este acela din foiletoane: sensibilitate la amănuntul colorat, portret moral, ironie subţire. Reproşându-i-se faptul că în memorialistica lui nu face comentarii mai limpezi despre secolul pe care l-a străbătut, <span class="CharOverride-2">C. </span>îi<span class="CharOverride-2"> </span>trimite lui Eugen Simion, în decembrie 1981, o scrisoare emoţionantă din care poate fi desprinsă această frază: „Mă poţi crede un «catastrofic». Nu sunt, dar nu pot iubi acest secol scăldat în sânge nevinovat. În mizerie, boală şi ignoranţă [...]. L-am ucis pe Dumnezeu şi am pus în locul lui macabrul fantasmelor politice”.</p>
			<p class="Heuristica_CITAT">Stilul lui Cioculescu nu este„sec”, „uscat”, „neartistic”, cum se grăbea să afirme Octav Şuluţiu, fără să aibă nici un pic de dreptate. Deşi refuză în principiu a face concurenţă beletristicii, criticul scrie foarte bine, e savuros prin umorul „debutonat cu care-şi conectează adesea aplecarea spre pedanterie erudită”. <span class="CharOverride-7">[...]</span> În partea verbală a lui Cioculescu, arhaismul, ca şi cuvântul neaoş, mustos dau mâna fără temeri sau suspiciuni neologismului fabricat câteodată pe loc. Cucereşte şi maliţia francă, lăsată liberă, după precauţii protocolare zadarnice.</p>
			<p class="Heuristica_CITAT_semnat">Ov. S. Crohmălniceanu</p>
			<p class="Heuristica_CITAT">Practicată de Şerban Cioculescu, istoria literară dobândeşte farmecul criticii artistice şi „creatoare”, de care autorul <span class="CharOverride-7">Vieţii lui I.L. Caragiale</span> s-a delimitat întotdeauna. Ironia şi maliţia, reflecţia morală discretă şi amintirea intercalată pe neaşteptate conferă, împletindu-se şi cu digresiunea filologică savantă, faptului de istorie literară propriu-zis, astfel agrementat, un cadru atrăgător, de susţinut interes. Memorialistul pătrunde adânc în textul istoricului literar, care ştie să evoce un mediu sau o personalitate asemenea unui artist şi care, deşi din ce în ce mai adâncit în cercetarea documentelor şi cărţilor mai mult sau mai puţin vechi, veghează cu un al treilea ochi, ca eroina din povestea lui Creangă, asupra tinerilor critici, care, asemenea nurorilor din povestire, îşi mai fac din când în când de cap (despicând, de pildă, „cu dexteritate firul în patru, ba chiar şi în patruzeci şi patru” sau promovând stilul unei noi preţiozităţi). Maliţia autorului, nereţinută totuşi de perfecta urbanitate a scrisului său, se resoarbe în obiectivitatea, păzită cu străşnicie, a atitudinii din care ţâşneşte apoi, din nou, când te aştepţi mai puţin.</p>
			<p class="Heuristica_CITAT_semnat">Valeriu Cristea</p>
			<p class="Heuristica___mici"><span class="CharOverride-2">SCRIERI:</span><span class="CharOverride-1"> Corespondenţa dintre I.L. Caragiale şi Paul Zarifopol. 1905–1912</span>, Bucureşti,1935; <span class="CharOverride-1">Viaţa lui I.L. Caragiale</span>, Bucureşti, 1940; ed. Bucureşti, 1969; ed. Bucureşti, 1972; <span class="CharOverride-1">Aspecte lirice contemporane</span>, Bucureşti, 1942; <span class="CharOverride-1">E. Lovinescu </span>(în colaborare cu Pompiliu Constantinescu, Perpessicius, Vladimir Streinu şi Tudor Vianu), cu o schiţă biobibliografică de Anonymus Notarius [E. Lovinescu], Bucureşti, 1942; <span class="CharOverride-1">Istoria literaturii române moderne</span> (în colaborare cu Vladimir Streinu şi Tudor Vianu), Bucureşti, 1944; ed. 2, Bucureşti, 1971; <span class="CharOverride-1">Dimitrie Anghel. Viaţa şi opera</span>, Bucureşti, 1945; <span class="CharOverride-1">Introducere în poezia lui Tudor Arghezi</span>, Bucureşti, 1946; ed. Bucureşti, 1971; <span class="CharOverride-1">Curs de istoria literaturii române moderne. Literatura militantă</span>, Bucureşti, 1947; <span class="CharOverride-1">Varietăţi critice</span>, Bucureşti, 1966; <span class="CharOverride-1">I.L. Caragiale</span>, Bucureşti, 1967; <span class="CharOverride-1">Medalioane franceze</span>, Bucureşti, 1971; <span class="CharOverride-1">Aspecte literare contemporane (1932–1947)</span>, Bucureşti, 1972; <span class="CharOverride-1">Itinerar critic</span>, I–V, Bucureşti, 1973–1989; <span class="CharOverride-1">Caragialiana</span>, Bucureşti, 1974; ed. Bucureşti, 1987; ed. îngr. Barbu Cioculescu, Bucureşti, 2003; <span class="CharOverride-1">Amintiri</span>, Bucureşti, 1975; ed. Bucureşti, 1981; ed. îngr. şi pref. Simona Cioculescu, București, 2007; <span class="CharOverride-1">Prozatori români. De la Mihail Kogălniceanu la Mihail Sadoveanu</span>, Bucureşti, 1977; <span class="CharOverride-1">Viaţa lui I.L. Caragiale. Caragialiana</span>, Bucureşti, 1977; <span class="CharOverride-1">Poeţi români</span>, Bucureşti, 1982; <span class="CharOverride-1">Introducere în opera lui Dimitrie Anghel</span>, Bucureşti, 1983; <span class="CharOverride-1">Argheziana</span>, Bucureşti, 1985; <span class="CharOverride-1">Eminesciana</span>, Bucureşti, 1985; <span class="CharOverride-1">Dialoguri literare</span>, Bucureşti, 1987; <span class="CharOverride-1">Medalioane franceze</span>, îngr. Simona Cioculescu, București, 2006. <span class="CharOverride-2">Ediţii: </span>I.L. Caragiale, <span class="CharOverride-1">Opere</span>, IV–VII, Bucureşti, 1938–1942, <span class="CharOverride-1">Opere</span>,<span class="CharOverride-1"> </span>I–IV, introd. Silvian Iosifescu, Bucureşti, 1959–1964 (în colaborare cu Al. Rosetti şi Liviu Călin), <span class="CharOverride-1">Scrisori şi acte</span>, pref. edit., Bucureşti, 1963; St. O. Iosif, <span class="CharOverride-1">Poezii</span>, pref. edit., Bucureşti, 1939; Ion Codru-Drăguşanu, <span class="CharOverride-1">Peregrinul transilvan</span>, Bucureşti, 1942. <span class="CharOverride-2">Traduceri:</span> Stendhal, <span class="CharOverride-1">Lucien Leuwen. Roşu şi alb</span>, Bucureşti, 1962; Sainte-Beuve, <span class="CharOverride-1">Portrete literare</span>, introd. Savin Bratu, Bucureşti, 1967 (în colaborare cu Pompiliu Constantinescu).</p>
			<p class="Heuristica___m_RPR"><span class="CharOverride-2">Repere bibliografice:</span> Lovinescu, <span class="CharOverride-1">Scrieri</span>, VII, <span class="CharOverride-1">58–59</span>, VIII, <span class="CharOverride-1">237–238</span>; Constantinescu, <span class="CharOverride-1">Scrieri</span>, II, <span class="CharOverride-1">38–44</span>,<span class="CharOverride-1"> 60–99</span>,<span class="CharOverride-1"> 278–281</span>, <span class="CharOverride-1">311–314</span>; Perpessicius, <span class="CharOverride-1">Opere</span>, VII, <span class="CharOverride-1">169–175</span>, VIII, <span class="CharOverride-1">48–52</span>, <span class="CharOverride-1">62–64</span>,<span class="CharOverride-1"> 192–200</span>,<span class="CharOverride-1"> 372–377</span>, IX,<span class="CharOverride-1"> 379–380</span>,<span class="CharOverride-1"> 385–390</span>, X, <span class="CharOverride-1">10–16</span>, <span class="CharOverride-1">21–22</span>, XI, <span class="CharOverride-1">6–8</span>,<span class="CharOverride-1"> 71–78</span>,<span class="CharOverride-1"> 214–218</span>,<span class="CharOverride-1"> 325–329</span>; Călinescu, Opere, II, <span class="CharOverride-1">952–956</span>, XII, <span class="CharOverride-1">322–324, 1145</span>;<span class="CharOverride-1"> </span>Streinu, <span class="CharOverride-1">Pagini</span>, I, <span class="CharOverride-1">236–246</span>, II, <span class="CharOverride-1">292–296</span>, V, <span class="CharOverride-1">314–316</span>; Barbu, <span class="CharOverride-1">Opere</span>,<span class="CharOverride-1"> </span>II, <span class="CharOverride-1">56−81</span>;<span class="CharOverride-1"> </span>Şuluţiu, <span class="CharOverride-1">Scriitori</span>, <span class="CharOverride-1">344–353</span>; Sebastian, <span class="CharOverride-1">Eseuri</span>, <span class="CharOverride-1">472–483</span>; Călinescu, <span class="CharOverride-1">Ist. lit.</span> (1941), <span class="CharOverride-1">830</span>,<span class="CharOverride-1"> Ist. lit.</span> (1982), <span class="CharOverride-1">914–915</span>; Negoiţescu, <span class="CharOverride-1">Scriitori</span>,<span class="CharOverride-1"> 349–356</span>; Piru, <span class="CharOverride-1">Panorama</span>,<span class="CharOverride-1"> 503–506</span>; Vlad,<span class="CharOverride-1"> Analiză–sinteză</span>,<span class="CharOverride-1"> 55–62</span>;<span class="CharOverride-1"> </span>Cesereanu,<span class="CharOverride-1"> Ipostaze</span>,<span class="CharOverride-1"> 116-128</span>;<span class="CharOverride-1"> </span>Piru, <span class="CharOverride-1">Varia</span>, I, <span class="CharOverride-1">474–477</span>, II, <span class="CharOverride-1">407–410</span>;<span class="CharOverride-1"> </span>Ungheanu, <span class="CharOverride-1">Pădurea</span>,<span class="CharOverride-1"> 233–242</span>; George, <span class="CharOverride-1">Sfârşitul</span>, I, <span class="CharOverride-1">229–232</span>, <span class="CharOverride-1">277–285</span>, II, <span class="CharOverride-1">287–302</span>, III, <span class="CharOverride-1">95–103</span>, <span class="CharOverride-1">172–175</span>, <span class="CharOverride-1">253–255</span>; Ungureanu, <span class="CharOverride-1">La umbra cărţilor</span>, <span class="CharOverride-1">5–15</span>; Zaciu, <span class="CharOverride-1">Lecturi</span>,<span class="CharOverride-1"> 134–138</span>; Ungheanu, <span class="CharOverride-1">Arhipelag</span>,<span class="CharOverride-1"> 332–337</span>; Crohmălniceanu, <span class="CharOverride-1">Literatura</span>, III, <span class="CharOverride-1">186–203</span>; Regman, <span class="CharOverride-1">Colocvial</span>,<span class="CharOverride-1"> 264–278</span>; Săndulescu, <span class="CharOverride-1">Continuităţi</span>,<span class="CharOverride-1"> 261–264</span>, <span class="CharOverride-1">280–283</span>; Mihăilescu, <span class="CharOverride-1">Conceptul</span>, I, <span class="CharOverride-1">414–424</span>; Cristea, <span class="CharOverride-1">Arcadia</span>,<span class="CharOverride-1"> 178–182</span>; Simion, <span class="CharOverride-1">Scriitori</span>, I (1978), <span class="CharOverride-1">690–697</span>; Zaciu, <span class="CharOverride-1">Alte</span> <span class="CharOverride-1">lecturi</span>,<span class="CharOverride-1"> 147–152</span>; Ungheanu, <span class="CharOverride-1">Lecturi</span>,<span class="CharOverride-1"> 141–152</span>; Dobrescu, <span class="CharOverride-1">Foiletoane</span>, I, <span class="CharOverride-1">55–61</span>, II, <span class="CharOverride-1">207–214</span>; Paleologu, <span class="CharOverride-1">Ipoteze</span>,<span class="CharOverride-1"> 309–316</span>; Grigurcu, <span class="CharOverride-1">Critici</span>,<span class="CharOverride-1"> 30–54</span>; Regman, <span class="CharOverride-1">Noi explorări</span>,<span class="CharOverride-1"> 267–286</span>; Paleologu, <span class="CharOverride-1">Alchimia</span>,<span class="CharOverride-1"> 177–182</span>; Marcea, <span class="CharOverride-1">Concordanţe</span>, <span class="CharOverride-1">310–343</span>; Cristea, <span class="CharOverride-1">Modestie</span>,<span class="CharOverride-1"> 217–222</span>; Ciopraga, <span class="CharOverride-1">Propilee</span>, <span class="CharOverride-1">266–283</span>,<span class="CharOverride-1"> 361–367</span>; Ştefănescu, <span class="CharOverride-1">Dialog</span>,<span class="CharOverride-1"> 154–161</span>; Sorescu, <span class="CharOverride-1">Uşor cu pianul</span>,<span class="CharOverride-1"> 93–105</span>; <span class="CharOverride-1">Şerban Cioculescu</span>, îngr. şi introd. Mircea Vasilescu, Bucureşti, 1987; Ştefănescu, <span class="CharOverride-1">Prim-plan</span>,<span class="CharOverride-1"> 48–54</span>; Piru, <span class="CharOverride-1">Critici</span>, <span class="CharOverride-1">171–174</span>; Dimisianu, <span class="CharOverride-1">Repere</span>,<span class="CharOverride-1"> 63–82</span>; Negoiţescu, <span class="CharOverride-1">Ist. lit.</span>, I, <span class="CharOverride-1">190–192</span>;<span class="CharOverride-1"> </span>Lovinescu<span class="CharOverride-1">, Sburătorul</span>,<span class="CharOverride-1"> </span>I–VI, <span class="CharOverride-1">passim</span>;<span class="CharOverride-1"> Dicţ. esenţial</span>, <span class="CharOverride-1">175–177</span>; Manolescu, <span class="CharOverride-1">Lista</span>, III, <span class="CharOverride-1">36–46</span>; Simion, <span class="CharOverride-1">Genurile</span>,<span class="CharOverride-1"> 46–55</span>; Cioculescu, <span class="CharOverride-1">Lecturi</span>, I, <span class="CharOverride-1">212–239</span>; Grigurcu, <span class="CharOverride-1">De la un critic</span>, <span class="CharOverride-1">10–15</span>;<span class="CharOverride-1"> </span>Ștefănescu, <span class="CharOverride-1">Istoria</span>,<span class="CharOverride-1"> 667–672</span>; Alexandru George, <span class="CharOverride-1">În pragul unui sfârșit</span>,<span class="CharOverride-1"> </span>LCF, 2006, 38, 39; Gheorghe Grigurcu, <span class="CharOverride-1">Tradiția criticii franceze</span>, RL, 2007, 30, 31; Manolescu, <span class="CharOverride-1">Istoria</span>, <span class="CharOverride-1">814–819</span>; Popa, <span class="CharOverride-1">Ist. lit</span>., II, <span class="CharOverride-1">1008–1009.</span>&#9;<span class="Semnatura">E.S.</span></p>
			<p class="Heuristica-PRIMUL"><span class="titlu-12">CIOFLEC, Dimitrie</span> (30.IV.1828, Arpătac, azi Araci, j. Covasna – 31.XII.1891, Braşov), culegător de folclor. Fiu al preotului Gheorghe Cioflec, <span class="CharOverride-2">C.</span> beneficiază de o bună educaţie, avându-l profesor la gimnaziul greco-catolic din Braşov, printre alţii, pe Iacob Mureşianu. Se bucură de sprijinul lui Andrei Şaguna pentru a urma la Viena cursuri de pedagogie, absolvite în 1853. A funcţionat ca institutor la diferite şcoli din Braşov şi va milita, în această calitate, pentru înfiinţarea Reuniunii Învăţătorilor Români din districtul Braşovului. </p>
			<p class="Heuristica-BASE">La Braşov <span class="CharOverride-2">C.</span> devine colaboratorul lui G. Bariţiu, de la care va primi preţioase îndrumări privind culegerea poeziilor populare „originale cum sunt”. Cele 112 texte lirice, care au fost adunate din satul natal Arpătac şi din Satulung, au fost strânse într-o colecţie, încredinţată lui Bariţiu. Colecţia a rămas multă vreme în manuscris, numai unele texte fiind reproduse de N. Filimon în 1858 (din păcate cu precizarea greşită că ar fi vorba de o colecţie bănăţeană) şi, mult mai târziu, în 1934, de G. Bogdan-Duică, care a fost elevul lui <span class="CharOverride-2">C.</span> În 1859 G. Bariţiu corectează eroarea de informaţie a lui N. Filimon, arătând că poeziile au fost descoperite în satul natal al culegătorului şi în împrejurimi şi că alcătuiesc întâiul florilegiu de poezii populare din Ţara Bârsei. În întregime, textele au fost publicate postum, în 1965–1967, în „Anuarul Muzeului Etnografic al Transilvaniei”, de Virgil Florea, iar ca volum peste aproape trei decenii. Culegerea, a cărei autenticitate a fost confirmată de colecţiile ulterioare, în care se regăsesc multe poezii adunate de <span class="CharOverride-2">C.</span>, cuprinde cântece şi strigături caracteristice zonei de unde proveneau.</p>
			<p class="Heuristica___mici"><span class="CharOverride-2">Culegeri:</span> <span class="CharOverride-1">Poezii populare</span>, îngr. şi pref. Luminiţa Graure-Cornea, postfaţă Ioan Lăcătuşu, Sfântu Gheorghe, 1994.</p>
			<p class="Heuristica___m_RPR"><span class="CharOverride-2">Repere bibliografice: </span>G. Bogdan-Duică, <span class="CharOverride-1">Un folclorist uitat</span>, GR, 1934, 1–2; Virgil Florea, <span class="CharOverride-1">Dimitrie Cioflec, folclorist</span>, AMET, 1965–1967, <span class="CharOverride-1">377–395</span>;<span class="CharOverride-1"> </span>Bârlea,<span class="CharOverride-1"> Ist. folc.</span>,<span class="CharOverride-1"> 132–134</span>; <span class="CharOverride-1">Dicţ. lit. 1900</span>, <span class="CharOverride-1">182–183</span>; Datcu, <span class="CharOverride-1">Dicţ. etnolog.</span>, <span class="CharOverride-1">232–233</span>; Luminiţa Cornea, <span class="CharOverride-1">Astra–Dimitrie Cioflec–creaţia populară</span>, „Astra blăjeană”, 2011, 3.<span class="CharOverride-1"> &#9;</span><span class="Semnatura">L.Bd.</span></p>
			<p class="Heuristica-PRIMUL"><span class="titlu-12">CIOFLEC, Romulus</span> (1.IV.1882, Arpătac, azi Araci, j. Covasna – 13.XI.1955, Bucureşti), prozator, publicist, memorialist. Este al patrulea din cei treisprezece copii ai Mariei (n. Bucşa) şi ai lui Constantin Cioflec, cântăreţ bisericesc. Urmează şcoala primară în satul natal, câteva clase la Liceul Greco-Oriental din Braşov, apoi Şcoala Normală din Câmpulung (absolvită în 1901), după care este învăţător în satele prahovene Chiojdeanca şi Boldeşti; dă examenele de diferenţă pentru liceu şi trece bacalaureatul la Bucureşti. După ce face serviciul militar, între 1905 şi 1910 e funcţionar la Biblioteca Academiei Române. Student al Facultăţii de Litere şi Filosofie bucureştene din 1910 este, obţine licenţa în 1914. A fost profesor la Pomârla (1914–1916), participă ca voluntar în campania din 1916, revine ca profesor la Chişinău (1917–1926), Timişoara (1926–1936) şi Bucureşti (1936–1942). Debutează în 1904 cu povestirea <span class="CharOverride-1">Călin</span> la „Gazeta Transilvaniei”, la care colaborează asiduu cu proză, poezii, traduceri şi cu mai multe corespondenţe din Bucureşti până în 1908, dar şi în 1913-1914. Mai este prezent în „Luceafărul”, „Sămănătorul”, „Tribuna” (Arad), „Viaţa literară” şi „Viaţa literară şi artistică”, „Ramuri”, „Neamul românesc literar”. Îşi strânge o parte din proze în volumul <span class="CharOverride-1">Doamne, ajută-ne!</span> (1907). Din ianuarie 1911 trimite articole, „scrisori din Bucureşti” şi o amplă relatare a unei călătorii în Italia la „Românul” din Arad, unde în intervalul decembrie 1911 – mai 1912 va fi prim-redactor. Alte colaborări îi mai apar în „Universul literar”, „Flacăra”, „Cosinzeana” şi „Viaţa românească”. În 1917 şi 1918 funcţionează ca redactor la „Cuvânt moldovenesc” şi prim-redactor la gazeta „Sfatul Ţării” din Chişinău, iar după război scrie la „Convorbiri literare”, „Sburătorul”, „Cuvântul liber”, „Lamura”, „Viaţa românească”, „Adevărul literar şi artistic” şi „Dimineaţa”. Din 1914 este membru al Societăţii Scriitorilor Români; e „radiat” în 1926 şi reînscris în 1936. În 1921 primeşte o bursă de studii pentru un an de zile la Berlin. În 1925 participă la lucrările Internaţionalei Muncitorilor din Învăţământ de la Paris, iar în 1927 frecventează cursurile de vară de la Centrul de Studii Istorice din Madrid. A fost membru al Ligii Drepturilor Omului. Împrietenindu-se cu Panait Istrati, îl va însoţi în călătoria lui de documentare în Valea Jiului după greva din august 1929; ca protest împotriva reprimării sângeroase a minerilor, părăseşte Partidul Naţional Ţărănesc printr-o demisie cu ecou în presă. Relaţia cu prozatorul de faimă europeană s-a menţinut până la moartea acestuia, care, entuziasmat de nuvela <span class="CharOverride-1">Divorţul</span>, devenită <span class="CharOverride-1">Trei aldămaşe</span>, îşi exprimase dorinţa de a o traduce în franţuzeşte.</p>
			<p class="Heuristica-BASE">Începuturile literare ale lui <span class="CharOverride-2">C.</span> stau sub semnul sămănătorismului. Pe aceeaşi coordonată vizibilă în <span class="CharOverride-1">Doamne, Ajută-ne!</span> se înscrie şi culegerea de nuvele <span class="CharOverride-1">Lacrimi călătoare</span> (1920). Influenţat de scriitori precum Ioan Slavici sau Ion Agârbiceanu, dar deschis, totodată, receptării tendinţelor realiste de la „Viaţa românească” (în 1920 se afla printre membrii Asociaţiei Literare şi Ştiinţifice Viaţa Românească), îşi va adapta scrisul la tonul viguros şi sobru al prozei de extracţie realistă. Literatura lui gravitează în jurul lumii rurale; ţăranii, păstrători ai tradiţiilor şi ai unei mentalităţi structurate pe principiul dreptăţii, al cinstei, sunt puşi faţă în faţă cu boieri şi preoţi lacomi, lipsiţi de omenie. Odată declanşat conflictul, considerându-se adevăraţii proprietari ai pământului, cei mulţi pornesc să-şi facă dreptate, biruind sau fiind înfrânţi. Romanul <span class="CharOverride-1">Vârtejul</span> (1937; Premiul Academiei Române) emană un suflu de baladă ce răzbate de dincolo de duritatea elementelor realiste, acumulate în jurul unui destin individual, cel al ţăranului Mitrea Căuş. Paralel cu degradarea conştiinţei protagonistului, care din dorinţa de a sta în rând cu fruntaşii satului recurge la furt de cai după ce încercase, fără izbândă, mai multe îndeletniciri cinstite, se deteriorează şi ansamblul de valori morale ale comunităţii rurale. Volumul de nuvele <span class="CharOverride-1">Români din Secuime</span> (1942) ilustrează doar un proces de selectare, de rescriere a câtorva nuvele publicate anterior. Romanul <span class="CharOverride-1">Pe urmele destinului</span> (I–II, 1943) conferă o nouă deschidere prozei autorului transilvănean; apelând la o documentaţie riguroasă, el urmăreşte peregrinările unei familii din Ardeal pornite să se salveze din faţa armatelor austro-ungare, în 1916. Familia lui Costache Cimbrişor este, aşa cum declară <span class="CharOverride-2">C.</span>, propria sa familie. Roman-document, <span class="CharOverride-1">Pe urmele destinului</span> trădează şi apetenţa pentru călătorie a scriitorului. Locurile noi sunt văzute prin ochii omului simplu, care înţelege şi interpretează evenimente, obiceiuri, caractere după propria putere de percepţie. Peste tot ţăranul român îşi poartă satul în suflet şi răzbeşte prin greutăţile ce îi stau în cale cu gândul întoarcerii acasă. Pe de altă parte, cum remarca Mircea Braga, „nu este ocolit nimic din «adevărul» migrat în pagina scrisă: de la naivităţi de gândire şi de la abundenţa preocupărilor mărunte, «interesate» sau pur şi simplu rizibile, până la stereotipii de limbaj ori formulări inabile”. Alt roman, <span class="CharOverride-1">Boierul</span>, început în anul 1947, dar apărut postum, în 1957, are în vedere, pe lângă destinul personajului central, o frescă socială a satului; de aici şi dimensiunile ample ale scrierii. Perspectiva cuprinde şi lumea oraşului, cu oameni ai legii corupţi, cu lupte politice în care dispar orice scrupule, iar drepturile celor umili sunt desconsiderate. O categorie aparte o formează „amintirile din anul Învierii”, adunate în volumul <span class="CharOverride-1">Pe urmele Basarabiei…</span> (1928), iar alta include însemnările, impresiile de călătorie ale lui <span class="CharOverride-2">C.</span>: <span class="CharOverride-1">Cutreierând Spania</span> (1929), <span class="CharOverride-1">Sub soarele polar</span> (1930). El a străbătut multe dintre ţările Europei, a fost unul dintre puţinii români care au trecut de Cercul Polar şi a vizitat Egiptul. În manuscris <span class="CharOverride-2">C.</span> a lăsat câteva piese de teatru (<span class="CharOverride-1">Cupa domeniilor</span>, <span class="CharOverride-1">Ofensiva albă</span>, iniţial intitulată <span class="CharOverride-1">Răfuiala</span> ş.a., unele acceptate de comitetele de lectură ale teatrelor naţionale din Iaşi şi Bucureşti, fără să vadă luminile rampei) şi un volum de memorii. În 1970 apare, postum, antologia de proză scurtă <span class="CharOverride-1">Trei aldămaşe</span>, alcătuită şi prefaţată de autor, iar în 1998 şi în 2012 piesele de teatru <span class="CharOverride-1">Moarte cu bocluc</span> şi <span class="CharOverride-1">Cupa Domeniilor</span>, comedii cu replici spumoase, în care comicul de situaţie se pliază pe viziunea scenică.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Doamne, ajută-ne!</span>, Bucureşti, 1907; <span class="CharOverride-1">Lacrimi călătoare</span>, Iaşi, 1920; <span class="CharOverride-1">Pe urmele Basarabiei...</span>, Bucureşti, 1928; ed. îngr. Iurie Colesnic, Chişinău, 1992; <span class="CharOverride-1">Cutreierând Spania</span>, Bucureşti, [1929]; ed. îngr. şi pref. Nicolae Jula, Bucureşti, 1988; <span class="CharOverride-1">Sub soarele polar</span>, Bucureşti, [1930]; <span class="CharOverride-1">Vârtejul</span>, Bucureşti, 1937; ed. îngr. şi pref. Mircea Braga, Cluj-Napoca, 1979; <span class="CharOverride-1">Români din Secuime</span>, Bucureşti, 1942; <span class="CharOverride-1">Pe urmele destinului</span>, I–II, Bucureşti, 1943; ed. îngr. şi pref. Mircea Braga, Cluj-Napoca, 1985; <span class="CharOverride-1">Boierul</span>, Bucureşti, 1957; ed. îngr. Mircea Braga, pref. Perpessicius, Cluj-Napoca, 1988; <span class="CharOverride-1">Trei aldămaşe</span>, Bucureşti, 1970; <span class="CharOverride-1">Moarte cu bocluc</span>, îngr. şi pref. Luminiţa Cornea, Sfântu Gheorghe, 1998; <span class="CharOverride-1">Cupa Domeniilor</span>, îngr. Luminiţa Cornea, postfaţă Doru Munteanu, Sfântu Gheorghe, 2012. <span class="CharOverride-2">Traduceri:</span> Erich Maria Remarque, <span class="CharOverride-1">Camarazii</span>, Bucureşti, [1946]. </p>
			<p class="Heuristica___m_RPR"><span class="CharOverride-2">Repere bibliografice:</span> Chendi, <span class="CharOverride-1">Scrieri</span>, VI, <span class="CharOverride-1">116</span>; Mihail Dragomirescu, <span class="CharOverride-1">„Doamne, ajută-ne!”</span>, CVC, 1907, <span class="CharOverride-1">567</span>; N.I. Apostolescu, [<span class="CharOverride-1">„Doamne, ajută-ne!”</span>], LAR, 1907, 3; O.[ctav] B.[otez], <span class="CharOverride-1">„Doamne, ajută-ne!”</span>, VR, 1907, 4; Mihail Sevastos, <span class="CharOverride-1">„Lacrimi călătoare”</span>, VR, 1921, 1; Valer Donea, <span class="CharOverride-1">De vorbă cu Romulus Cioflec</span>, ALA, 1937, 859; Mihail Sadoveanu, <span class="CharOverride-1">„Vârtejul”</span>, AAR, partea administrativă şi dezbaterile, t. LVIII, 1937–1938; Perpessicius, <span class="CharOverride-1">Opere,</span> X, <span class="CharOverride-1">282–291</span>; Perpessicius, <span class="CharOverride-1">Alte menţiuni</span>, II, <span class="CharOverride-1">348–355</span>; Baltazar, <span class="CharOverride-1">Evocări</span>, <span class="CharOverride-1">95–100</span>; Nae Antonescu, <span class="CharOverride-1">„Vârtejul”</span>, ST, 1979, 7; Braga, <span class="CharOverride-1">Ist. lit.</span>,<span class="CharOverride-1"> 69–91</span>; Lucia Demetrius, <span class="CharOverride-1">Centenar Romulus Cioflec</span>, RL, 1983, 41; <span class="CharOverride-1">Dicţ. scriit. rom.</span>, I, <span class="CharOverride-1">584–585</span>; Carmen Brăgaru, <span class="CharOverride-1">Uimitoarele călătorii ale unui ardelean</span>, RL, 2004, 48;<span class="CharOverride-1"> </span>Luminiţa Cornea, <span class="CharOverride-1">Un scriitor covăsnean mai puţin cunoscut – Romulus Cioflec (1882–1955)</span>, în „Angustia”, Cluj-Napoca, 1996; <span class="CharOverride-1">Romulus Cioflec, un ardelean pe drumurile lumii</span>, îngr. Luminiţa Cornea, Sfântu Gheorghe, 2007. &#9;<span class="Semnatura">V.D., O.I.</span></p>
			<p class="Heuristica-PRIMUL"><span class="titlu-12">CIOFLEC, Virgil </span>(8.IX.1874, Gherăşeni, j. Buzău – 10.III.1948, Bucureşti), prozator. A fost director general în Ministerul Cultelor şi Artelor condus de Octavian Goga. Şi-a donat colecţia de tablouri Universităţii din Cluj, punând bazele viitoarei galerii de artă românească a pinacotecii din localitate. Pasiunea pentru pictură, prietenia cu pictorii Nicolae Grigorescu şi Ştefan Luchian, cărora le-a dedicat monografii: <span class="CharOverride-1">Luchian</span> (1924), <span class="CharOverride-1">Grigorescu</span> (1925), tablourile din colecţia proprie l-au ţinut într-o permanentă legătură cu mişcarea artistică. Din ultimul deceniu al secolului al XIX-lea e prezent cu multe cronici artistice în presa vremii, dar şi cu versuri, nuvele şi schiţe. Publică în „Povestea vorbei”, „Tribuna”, „Literatură şi artă română”, „Cuvântul literar”, „Gazeta de Transilvania”, „Sămănătorul”, „Deşteptarea”, „Viitorul”, „Viaţa românească”, „Luceafărul”, „Convorbiri literare” ş.a. La sfârşitul anului 1907 intră în conducerea revistei „Viaţa literară şi artistică”. A semnat şi C. Virgiliu. </p>
			<p class="Heuristica-BASE">În 1916 lui <span class="CharOverride-2">C.</span> îi apare volumul de schiţe şi nuvele <span class="CharOverride-1">Mălurenii</span>, care îşi ia ca punct de plecare lumea satului, surprinzând diferite ipostaze ale vieţii de familie – infidelitatea unei soţii de moşier (<span class="CharOverride-1">De ochii lumii</span>), o crimă săvârşită de o nevastă ce îşi omoară bărbatul dispărut cu mult timp în urmă şi întors să-şi vadă copiii (<span class="CharOverride-1">Străinul</span>), pregătirile febrile ale unui burlac pentru a-şi primi virtuala logodnică împreună cu tatăl ei şi aşteptarea lor zadarnică (<span class="CharOverride-1">Musafirii lui Stavarache</span>), necazurile provocate de o soţie cicălitoare care, până să-i plece bărbatul la o anchetă, îi face zeci de observaţii şi îi dă o mulţime de sfaturi (<span class="CharOverride-1">În anchetă</span>). Totodată apar, într-o manieră nu o dată maniheistă, şi aspecte dramatice ale vieţii sociale, precum panica de care sunt cuprinşi boierii la auzul veştilor despre răscoala ţăranilor (<span class="CharOverride-1">Mălurenii</span>), sărăcia în care trăiesc cei de la sate (<span class="CharOverride-1">Îngropăciune</span>), sărăcie ce îi sileşte pe părinţi să-şi dea copiii argaţi la casele boierilor (<span class="CharOverride-1">Petra</span>) ş.a. Se remarcă dialogul dens, împănat cu regionalisme. Atât volumul <span class="CharOverride-1">Mălurenii</span>, în care sunt adunate multe texte publicate anterior în presă, cât şi alte nuvele şi schiţe rămase în presă susţin orientarea sămănătoristă, al cărei adept a fost <span class="CharOverride-2">C.</span></p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Mălurenii</span>, Bucureşti, 1916; <span class="CharOverride-1">Luchian</span>, Bucureşti, 1924; <span class="CharOverride-1">Grigorescu</span>, Bucureşti, 1925.</p>
			<p class="Heuristica___m_RPR"><span class="CharOverride-2">Repere bibliografice: </span>I. Scurtu, <span class="CharOverride-1">Furtul de la Ateneu</span>, „Sămănătorul”, 1908, 4; Const. D. Ionescu, <span class="CharOverride-1">Însemnări</span>, D, 1924, 5; Adrian Maniu, <span class="CharOverride-1">Virgil Cioflec şi Ministerul Artelor</span>, RP, 1929, 3438;<span class="CharOverride-1"> </span>Ralea, <span class="CharOverride-1">Scrieri</span>, II, <span class="CharOverride-1">419</span>; Puşcariu, <span class="CharOverride-1">Călare, 217–220</span>; Petre Oprea, <span class="CharOverride-1">Cronicari şi critici de artă în presa bucureşteană din primul deceniu al secolului XX</span>, Bucureşti, 1982, <span class="CharOverride-1">26–30</span>;<span class="CharOverride-1"> </span>Petre Oprea, <span class="CharOverride-1">Virgil Cioflec </span>„Plural”, 2004, 1. &#9;<span class="Semnatura">O.I.</span></p>
			<p class="Heuristica-PRIMUL"><span class="titlu-12">CIOMAC, Emanoil</span> (2.II.1890, Botoşani – 13.VI.1962, Bucureşti), poet, eseist. Născut într-o familie în care fratele mai mare şi sora fac studii muzicale serioase, crescut într-o casă frecventată de George Enescu, <span class="CharOverride-2">C.</span> nu putea îmbrăţişa decât o carieră legată de muzică. Face studii liceale la Botoşani (1901–1906), pe care le continuă la Liceul Internat din Iaşi, absolvindu-le în 1908, perioadă în care începe în paralel studiul viorii la Conservator. Anul 1908 înseamnă pentru tânărul <span class="CharOverride-2">C.</span> şi plecarea la Paris, unde se pregăteşte pentru cariera de jurist, obţinând un meritoriu doctorat la Sorbona; e o profesiune pe care nu o va practica vreodată. Parisul îi mai oferă ocazia participării la cursuri muzical-literare, pe care le va frecventa sistematic, din 1912. În 1914 se căsătoreşte cu pianista Muza Ghermoni şi revine în ţară. Începe o activitate intensă de muzicolog, iniţiază cicluri de conferinţe, prezintă programele concertelor Filarmonicii şi ale Societăţii Române de Radiodifuziune chiar de la înfiinţarea acesteia, în 1928, şi până în 1946. Este profesor de istoria muzicii la Conservatorul „Pro Arte” din Bucureşti între 1936 şi 1939. În mai 1945 este numit director al Filarmonicii „George Enescu”, în 1947 devenind preşedinte, post pe care îl deţine până la moarte. Pentru activitatea literară fusese primit în Societatea Scriitorilor Români, în 1922. În paginile revistelor mai poate fi recunoscut şi după semnătura Em. C. </p>
			<p class="Heuristica-BASE">Primul studiu al lui <span class="CharOverride-2">C.</span>, apărut în 1915 în „Convorbiri literare”, va deveni, în acelaşi an, volumul <span class="CharOverride-1">George Enescu</span>, unde erau definite personalitatea şi opera muzicianului. Dar cel mai important rămâne <span class="CharOverride-1">Viaţa şi opera lui Richard Wagner</span> (1934). Atras de originalitatea compozitorului de la Bayreuth, <span class="CharOverride-2">C.</span> desface firele încurcate ale existenţei wagneriene, dovedind o sensibilitate şi o capacitate de percepţie deosebite. Comentariul nu devine obositor prin concentrarea abuzivă de date biografice, cel mai mare spaţiu fiind acordat explicării operei lui Wagner. Chiar dacă metoda, ca şi unele accidente de limbaj impietează asupra valorii cărţii, <span class="CharOverride-1">Viaţa şi opera lui Richard Wagner</span> dovedeşte instrucţie temeinică, fineţe de spirit, o cultură vastă. <span class="CharOverride-1">Poeţii armoniei</span> este o lucrare concepută în trei serii, din care nu a apărut decât prima, în 1936. <span class="CharOverride-2">C.</span> se ocupă aici de unii dintre cei mai mari muzicieni ai lumii: Bach, Beethoven, Schumann, Chopin, Liszt, Verdi, Brahms ş.a., seria încheindu-se cu George Enescu. Aceeaşi educaţie muzicală solidă îi permite apropierea de titanii muzicii universale, educaţie ce reuşeşte să estompeze eventualele inadvertenţe de limbaj, vizibil tributar limbii franceze. Publicarea celor mai semnificative dintre comentariile şi aprecierile lui <span class="CharOverride-2">C.</span> se realizează în <span class="CharOverride-1">Pagini de cronică muzicală (1915–1938)</span>, apărute postum, în 1967, în două volume, restituind imaginea unui critic cu o activitate neîntreruptă de peste două decenii, caracterizată de o necontestată autoritate de specialist. <span class="CharOverride-1">Mistica roză</span> (1921) reprezintă dovada că muzicologul, la care sensibilitatea concurează erudiţia, poate fi şi poet. Versurile sunt accesibile, muzicale, autorul rimează cu facilitate, alunecând deseori în proză versificată, cu uşor detectabile influenţe eminesciene şi mussetiene. Peisajul marin şi decorul floral abundent deţin întâietatea între preferinţele lui <span class="CharOverride-2">C.</span> Ele nu constituie altceva decât cadrul unei lamentaţii iscate de o existenţă irosită sau de o iubită pierdută. <span class="CharOverride-2">C.</span> urăşte „pornirile sângelui” şi aspiră la dragostea celestă, purificatoare, sfâşiat între concreteţea tentantă şi imaterialitatea dorită. Un alt segment al activităţii sale literare îl constituie traducerile din franceză şi germană ale unor piese de teatru. Mai transpune din versurile lui Alfred de Musset, un roman (<span class="CharOverride-1">Israele, încotro?</span> de Ludwig Lewinsohn, 1932), precum şi câteva librete de operă, între care <span class="CharOverride-1">Oedip</span> de G. Enescu. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Enescu</span>, Iaşi, 1915; <span class="CharOverride-1">Mistica roză</span>, Bucureşti, 1921; <span class="CharOverride-1">Viaţa şi opera lui Richard Wagner</span>, Bucureşti, 1934; <span class="CharOverride-1">Poeţii armoniei,</span> I, Bucureşti, 1936; <span class="CharOverride-1">Pagini de cronică muzicală (1915–1938),</span> I–II, îngr. Silviu Gavrilă, pref. Romeo Alexandrescu, Bucureşti, 1967. <span class="CharOverride-2">Traduceri:</span> Alfred de Musset, <span class="CharOverride-1">Noaptea de octombrie,</span> Paris, 1910; Ludwig Lewinsohn, <span class="CharOverride-1">Israele, încotro?</span>, Bucureşti, 1932.</p>
			<p class="Heuristica___m_RPR"><span class="CharOverride-2">Repere bibliografice:</span> Perpessicius, <span class="CharOverride-1">Opere</span>, VII, <span class="CharOverride-1">86–87, 278–279</span>; Călinescu, <span class="CharOverride-1">Opere, </span>II<span class="CharOverride-1">, 968–972</span>; Viorel Cosma, <span class="CharOverride-1">Muzicieni români</span>, Bucureşti, 1970, <span class="CharOverride-1">118–119</span>.  &#9;<span class="Semnatura">N.Br.</span></p>
			<p class="Heuristica-PRIMUL"><span class="titlu-12">CIOMPEC, Gheorghe </span>(3.IV.1932, Meteleu, j. Buzău – 10.XII.2010, Bucureşti), istoric literar. Este fiul Zinei (n. Sandu) şi al lui Gheorghe Ciompec, ţărani. După studii elementare în comuna natală, urmează la Buzău Şcoala Normală (absolvită în 1952), iar la Bucureşti Facultatea de Filologie (1953–1957), la a cărei <span class="CharOverride-4">c</span>atedră de istoria literaturii române va fi asistent, parcurgând, în timp, treptele carierei universitare. Debutează în 1960, în „Revista de folclor”, cu un studiu care va fi dezvoltat ca teză de doctorat şi publicat în 1979: <span class="CharOverride-1">Motivul creaţiei în literatura română</span>. Mai colaborează la „Analele Universităţii Bucureşti”, „Limbă şi literatură” ş.a.</p>
			<p class="Heuristica-BASE"><span class="CharOverride-2">C.</span> cercetează pentru întâia dată în mod sistematic valorificarea mitului jertfei creatoare (motivul Meşterul Manole) în literatura scrisă, identificându-l în peste trei sute de texte inspirate de balada populară. O primă etapă (1845–1920) se caracterizează prin „pastişe facile”, a doua (1920–1945), care se dovedeşte şi cea mai importantă valoric, explorează şi interpretează dimensiunile mitico-simbolice deopotrivă în studii şi eseuri (Lucian Blaga, Dan Botta, Petru Caraman, D. Caracostea, Mircea Eliade) şi în scrieri literare (Adrian Maniu, Lucian Blaga, Victor Eftimiu în teatru, Mircea Eliade în proză ş.a.m.d.). În a treia etapă, postbelică, accentul valorizărilor s-ar muta de pe <span class="CharOverride-1">homo aestheticus</span> pe <span class="CharOverride-1">homo constructivus</span> (de exemplu, în romanul <span class="CharOverride-1">Bietul Ioanide</span> de G. Călinescu). Preocupat de receptarea lui M. Eminescu de-a lungul timpului, <span class="CharOverride-2">C.</span> întocmeşte o amplă antologie critică. În primul volum, <span class="CharOverride-1">Poetul naţional</span> (1983), textele sunt selectate pe tema reprezentativităţii operei eminesciene, al doilea, <span class="CharOverride-1">Structurile operei</span> (1985), are ca temă imaginarul eminescian, iar ultimul, <span class="CharOverride-1">Textul eminescian</span> (1990), reuneşte analize critice exemplare, caracteristice momentelor semnificative ale interpretării. Antologia urma, în intenţia alcătuitorului, să mai cuprindă un volum privitor la raportul antume–postume. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Motivul creaţiei în literatura română</span>, Bucureşti, 1979. <span class="CharOverride-2">Antologii:</span> <span class="CharOverride-1">Mihai Eminescu interpretat de...</span>, I–III, pref. edit., Bucureşti, 1983–1990.</p>
			<p class="Heuristica___m_RPR"><span class="CharOverride-2">Repere bibliografice:</span> Nicolae Ciobanu, <span class="CharOverride-1">Mitul creaţiei</span>, LCF, 1979, 20; Dumitru Micu, <span class="CharOverride-1">Motivul creaţiei</span>, LL, 1979, 3; V. Fanache, <span class="CharOverride-1">Meşterul Manole, contemporanul nostru</span>, ST, 1979, 11; Laurenţiu Ulici, <span class="CharOverride-1">Mitul creaţiei</span>, RL, 1980, 32; Alex. Ştefănescu, <span class="CharOverride-1">Întoarcerea la text</span>, RL, 1991, 3; Popa, <span class="CharOverride-1">Ist. lit.</span>, II, <span class="CharOverride-1">1083. &#9;</span><span class="Semnatura">N.M.</span></p>
			<div class="_idGenObjectLayout-1">
				<div id="_idContainer045">
					<div id="_idContainer043" class="Basic-Text-Frame">
						<p class="Titlu-Nume-H">CIOPRAGA, Constantin </p>
						<p class="Titlu-mic-DATE">(12.V.1916, <br />Paşcani – 2.II.2009, Iaşi), istoric şi critic literar, poet, <br />prozator.</p>
					</div>
					<div id="_idContainer044" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="04_DGLR_C_314-433_chiper_cititi-web-resources/image/ciopraga.png" alt="" />
					</div>
				</div>
			</div>
			<p class="Heuristica-PRIMUL">Este fiul Elenei (n. Nistor) şi al lui Constantin Ciopraga, tâmplar. A urmat şcoala primară şi gimnaziul în oraşul natal, între anii 1927 şi 1932. Din 1933 devine elev la Liceul „Nicu Gane” din Fălticeni, pe care l-a absolvit în 1937. În acelaşi an se înscrie la Facultatea de Litere şi Filosofie a Universităţii din Iaşi, terminată în 1942, cu o licenţă în filologie modernă (franceză şi română). Concomitent cu studiile universitare, urmează Şcoala de Ofiţeri de Rezervă din Bacău (1939–1940). În 1941 este înrolat şi un an mai târziu trimis pe Frontul de Răsărit. În acelaşi an va fi luat prizonier de trupele sovietice. Până în 1946, când va fi eliberat, traversează o experienţă extrem de dură, pe care o va rememora, peste ani, în romanul <span class="CharOverride-1">Nisipul </span>(1989). După întoarcerea în ţară este numit profesor la Seminarul „Veniamin Costache” din Iaşi şi la Liceul „Mihail Sadoveanu” din Paşcani. Din 1949 până în 1983 <span class="CharOverride-2">C.</span> predă la Facultatea de Filologie din Iaşi, parcurgând treptele universitare până la gradul de profesor (1962). În 1964 va fi numit şef al Catedrei de literatură română şi comparată „G. Ibrăileanu”. Devine doctor în filologie în 1956 şi doctor docent în 1968. Activează ca lector de limbă şi civilizaţie română la Paris, predând la Sorbona şi la École Nationale des Langues Orientales Vivantes între 1959 şi 1962; este rector al Institutului Pedagogic din Suceava între 1963 şi 1966, director al revistei „Cronica” între 1966 şi 1970, director onorific, din 1993, al Institutului de Filologie Română „A. Philippide” din Iaşi. A fost distins cu Premiul Uniunii Scriitorilor (1985, 1987), Premiul Asociaţiei Scriitorilor din Iaşi (1973, 1978) ş.a., iar în Italia cu Premio Mediterraneo (1985). Membru al Asociaţiei Internaţionale a Criticilor Literari din Paris, în 1993 a devenit membru de onoare al Academiei Române. A colaborat, din 1950, cu articole de istorie şi critică literară la „Iaşul nou”, „Iaşul literar”, „Convorbiri literare”, „Cronica”, „România literară”, „Ateneu”, „Jurnalul literar”, „Viaţa românească”, „Tribuna”, „Contemporanul”, „Literatorul”, „Dacia literară”, „Adevărul literar şi artistic”, „Poezia”, „Însemnări ieşene” ş.a.</p>
			<p class="Heuristica-BASE">La început <span class="CharOverride-2">C.</span> a fost atras de literatura propriu-zisă: în 1931 a debutat la revista „Luminiţa” din Paşcani cu scrieri în proză. Sporadic, va mai colabora, până la începutul celui de-al Doilea Război Mondial, la „Curentul literar”, „Curier ieşan”, „Viaţa Basarabiei”. La beletristică va reveni mult mai târziu, cu volumul de versuri <span class="CharOverride-1">Ecran interior</span> (1975) şi cu romanul <span class="CharOverride-1">Nisipul</span>. Literatura sa este aceea a unui meditativ, a unui introvertit atras de interogarea condiţiei umane marcate de o agresiune neîncetată, care relativizează statutul individului şi îi conferă dramatism perpetuu, însingurându-l. Un reflexiv se arată <span class="CharOverride-2">C.</span> şi în comentarea creaţiilor literare. Critic de ţinută aulică, nu s-a lăsat antrenat în nici una din mişcările teoretice ale vremii, deşi nu le-a ignorat rezultatele şi metodologiile. Discursul lui, modern şi totodată, s-ar zice, atemporal, ţinteşte esenţializările şi liniile majore ale fenomenelor. Cartezianismul structural şi discret este filtrat prin impresionismul lui E. Lovinescu şi prin fineţea analitică a lui G. Ibrăileanu. Nu de puţine ori textele includ meditaţii despre condiţia artei. Volumul <span class="CharOverride-1">Între Ulysse şi Don Quijote</span> (1978) înscrie programatic exegeza critică între contemplarea entuziastă a scrisului artistic şi necesitatea conceptualizării. De aici, preferinţa pentru cumpătarea comentariului istorico-literar. Într-o primă etapă se observă înclinarea către îmbinarea biografiei spirituale a creatorului cu biografia operei. Monografiile <span class="CharOverride-1">Calistrat Hogaş</span> (1960), <span class="CharOverride-1">G. Topîrceanu</span> (1966), <span class="CharOverride-1">Mihail Sadoveanu, evocator al istoriei </span>(1966) şi <span class="CharOverride-1">Hortensia Papadat-Bengescu</span> (1973) sunt studii construite după o structură tradiţională, cu dorinţa de obiectivitate şi de claritate didactică. Premisele sunt însă frecvent subminate de adoptarea procedeelor eseului, prin care îşi fac loc observaţii rafinate, în contrast cu rigiditatea sociologizantă şi maniheistă a criticii oficiale a timpului. Exegezele lui <span class="CharOverride-2">C.</span> din această perioadă au repus în circulaţie valori ale literaturii interbelice a căror importanţă era minimalizată în epocă. Cea de-a doua etapă prinde contur îndată după 1970 şi este marcată în principal de volumele <span class="CharOverride-1">Personalitatea literaturii române</span> (1973), <span class="CharOverride-1">Mihail Sadoveanu. Fascinaţia tiparelor originare</span> (1981), <span class="CharOverride-1">Poezia lui Eminescu. Arhetipuri şi metafore fundamentale</span> (1990). Se observă, de la început, ponderea acordată judecăţilor sintetizatoare atât la nivel general, cât şi la nivel individual. Aprecierile se întemeiază pe factori de ordin estetic şi urmăresc să afle „dominante” şi permanenţe, pentru a surprinde „o dinamică globală a valorilor”. Particularităţile fundamentale ale literaturii române sunt definite prin investigarea modului în care creatorii concep spaţiul şi timpul, sacrul, natura, alteritatea, coincidenţa contrariilor, voinţa de a trăi, capacitatea de a cunoaşte, dorul, solarul şi nocturnul, tragicul. La scriitori din diferite perioade sunt analizate modalitatea de construire a epicului, tipologia personajelor, raporturile dintre tradiţie şi inovaţie, tehnica artistică şi cunoaştere, dintre folclor şi scrisul cult, dintre particular şi universal, dintre balcanism, românism şi europeism. Liniile sugerate de <span class="CharOverride-1">Personalitatea...</span>, în capitolele corespunzătoare, sunt dezvoltate în monografiile dedicate operei eminesciene şi sadoveniene. În primul caz, sunt urmărite „arhetipuri şi metafore fundamentale”, în al doilea – „fascinaţia tiparelor originare”. De fiecare dată se identifică un strat arhetipal şi mitologic, dedus, în cazul lui Eminescu, spre exemplu, din câteva figuri esenţiale: haosul, acvaticul, astralul, bolta, pădurea, muntele, geniul, privirea, erosul, tanaticul. Este reconstituit, de asemenea, „arhetipul poetului”, pentru a se intui căile prin care, la autorul <span class="CharOverride-1">Luceafărului</span>, se conjugă „omul interior” cu „omul cosmic”. Concepută după o schemă riguros tradiţională şi academică, <span class="CharOverride-1">Literatura română între 1900–1918</span> (1970) realizează o panoramă a mişcării literare naţionale din primele două decenii ale secolului al XX-lea, oprindu-se asupra individualităţilor scriitoriceşti (poeţi, prozatori, dramaturgi) şi critice, asupra curentelor şi revistelor reprezentative, punând în relief valori în genere ignorate. Continuând o preocupare mai veche (<span class="CharOverride-1">Portrete şi reflecţii literare</span>, 1967), <span class="CharOverride-2">C.</span> perseverează în a medita asupra literaturii, a dimensiunii ei lăuntrice, a finalităţii şi chiar a fatalităţii care îi domină cursul. „Portretele” şi „reflecţiile” sunt am&#173;pli&#173;ficate în <span class="CharOverride-1">Propilee</span> (1984, subintitulat <span class="CharOverride-1">Cărţi şi destine</span>) şi în <span class="CharOverride-1">Amfiteatru cu poeţi</span> (1995), iar mai târziu în două cărţi despre „poeţi ai acestui timp”, intitulate <span class="CharOverride-1">Partituri şi voci </span>(2004) şi <span class="CharOverride-1">Efigii în frescă </span>(2008). Volumul <span class="CharOverride-1">Caietele privitorului tăcut</span> (2001) include, pe lângă maxime şi amintiri, numeroase însemnări de călătorie, în care prevalează schiţa de portret făcută din tuşe blânde şi informaţii culturale particularizatoare. <span class="CharOverride-2">C.</span> a îngrijit şi/sau a prefaţat ediţii din Calistrat Hogaş, Otilia Cazimir, G. Ibrăileanu, Mihail Sadoveanu, Hortensia Papadat-Bengescu, G. Topîrceanu, Mihai Codreanu ş.a. A tradus, singur sau în colaborare, din N.V. Gogol, Jean Boutière, Gaetano Salveti, Nino Muccioli.</p>
			<p class="Heuristica_CITAT">Profesorul Constantin Ciopraga reprezintă ceea ce un talentat publicist numea o „valoare fixă”, un reper în mobilitatea tranziţiilor prin care am trecut şi continuăm să trecem. Când, cu aproape jumătate de secol în urmă, intra în amfiteatrele Universităţii ieşene, prin ţinuta liniştită şi gravă, prin afabilitatea uşor reţinută, pentru ca relaţiile să nu iasă din perimetrul civilităţii, părea descins din institute şi academii străine, unde predecesorii săi îşi făcuseră studiile. Nimic nu lăsa să se vadă că asistentul de atunci, după ce trecuse printr-un stagiu la Paris, traversase experienţa teribilă a războiului şi a prizonieratului. „Vrem a spune doar că un clasic – scrie G. Călinescu în <span class="CharOverride-7">Sensul clasicismului</span> – nu e<span class="CharOverride-6"> </span>absorbit de evenimente, nu e surprins de ele şi în momentul chiar când le trăieşte, le contemplă cu un ochi străin, cu un «calm» propriu clasicului”.</p>
			<p class="Heuristica_CITAT_semnat">Liviu Leonte</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Calistrat Hogaş</span>, Bucureşti, 1960; <span class="CharOverride-1">G. Topîrceanu</span>, Bucureşti, 1966; <span class="CharOverride-1">Mihail Sadoveanu</span>, Bucureşti, 1966;<span class="CharOverride-1"> Mihail Sadoveanu, evocator al istoriei</span>, Bucureşti, 1966;<span class="CharOverride-1"> Portrete şi reflecţii literare</span>, Bucureşti, 1967; <span class="CharOverride-1">Literatura română între 1900–1918</span>, Iaşi, 1970; <span class="CharOverride-1">Hortensia Papadat-Bengescu</span>, Bucureşti, 1973; <span class="CharOverride-1">Personalitatea literaturii române</span>, Iaşi, 1973; ed. 2, Iaşi, 1997; <span class="CharOverride-1">Ecran interior</span>, cu un portret de Corneliu Baba, Iaşi, 1975; <span class="CharOverride-1">Între Ulysse şi Don Quijote</span>, Iaşi, 1978; <span class="CharOverride-1">Mihail Sadoveanu. Fascinaţia tiparelor originare</span>, Bucureşti, 1981; ed. 2, Bucureşti, 2006; <span class="CharOverride-1">Propilee. Cărţi şi destine</span>, Iaşi, 1984; <span class="CharOverride-1">Nisipul</span>, Bucureşti, 1989; <span class="CharOverride-1">Poezia lui Eminescu. Arhetipuri şi metafore fundamentale</span>, Iaşi, 1990; <span class="CharOverride-1">Amfiteatru cu poeţi</span>, Iaşi, 1995; <span class="CharOverride-1">Caietele privitorului tăcut</span>, Iaşi, 2001; <span class="CharOverride-1">Perspective</span>,<span class="CharOverride-1"> </span>Iaşi, 2001; <span class="CharOverride-1">Partituri şi voci. Poeţi ai acestui timp</span>, Iaşi, 2004; <span class="CharOverride-1">Interviuri</span>, îngr. Ilie Rad şi Raluca-Simona Deac, pref. Ilie Rad, Cluj-Napoca, 2007; <span class="CharOverride-1">Efigii în frescă. Poeţi ai acestui timp</span>, Bucureşti, 2008. <span class="CharOverride-2">Ediţii, antologii: </span>Calistrat Hogaş, <span class="CharOverride-1">Opere</span>, pref. edit., Bucureşti, 1956; Mihai Codreanu, <span class="CharOverride-1">Scrieri</span>, I–II, introd. edit., Bucureşti, 1968–1969 (în colaborare cu Ilie Dan); G. Ibrăileanu, <span class="CharOverride-1">Opere</span>, I–II, Iaşi, 1970–1972;<span class="CharOverride-2"> </span><span class="CharOverride-1">Ion Creangă interpretat de…</span>, pref. edit., Bucureşti, 1977. <span class="CharOverride-2">Traduceri: </span>Jean Boutière, <span class="CharOverride-1">Viaţa şi opera lui Ion Creangă</span>, îngr. şi pref. trad., Iaşi, 1976.</p>
			<p class="Heuristica___m_RPR"><span class="CharOverride-2">Repere bibliografice:</span> Cornelia Ştefănescu, <span class="CharOverride-1">„Calistrat</span> <span class="CharOverride-1">Hogaş”</span>, RITL, 1961, 3; Călinescu, <span class="CharOverride-1">Opere</span>, XI,<span class="CharOverride-1"> 449–451</span>; Eugen Simion, <span class="CharOverride-1">„Mihail Sadoveanu”</span>, GL, 1967, 19; Al. Călinescu, <span class="CharOverride-1">„Portrete şi reflecţii literare”</span>, IL, 1968, 1; Mircea Popa, <span class="CharOverride-1">„Literatura română între 1900–1918”</span>, TR, 1971, 29; Mircea Iorgulescu, <span class="CharOverride-1">„Hortensia Papadat-Bengescu”</span>, RL, 1973, 37; Tomuş, <span class="CharOverride-1">Răsfrângeri</span>,<span class="CharOverride-1"> 57–62</span>; Zaciu, <span class="CharOverride-1">Ordinea</span>,<span class="CharOverride-1"> 294–300</span>; Al. Andriescu, <span class="CharOverride-1">„Personalitatea literaturii</span> <span class="CharOverride-1">române”</span>, CREL, 1977, 4; Ion Vlad, <span class="CharOverride-1">„Între Ulysse şi Don Quijote”</span>,<span class="CharOverride-1"> </span>TR, 1978, 25; Gheorghe Grigurcu, <span class="CharOverride-1">„Între Ulysse şi Don Quijote”</span>,<span class="CharOverride-1"> </span>F, 1978, 11; Ion Simuţ, <span class="CharOverride-1">Constantin Ciopraga sau Echilibrul interpretării</span>, ST, 1981, 10; Al. Dobrescu, <span class="CharOverride-1">Foiletonul şi eseul</span>, CL, 1985, 1; Liviu Leonte, <span class="CharOverride-1">Clasicismul ca structură</span>, CRC, 1996, 10–11; <span class="CharOverride-1">Dicţ. esenţial</span>,<span class="CharOverride-1"> 177–179</span>; Husar, <span class="CharOverride-1">Întoarcerea</span>, <span class="CharOverride-1">251–259</span>; <span class="CharOverride-1">Constantin Ciopraga. 85 de ani. Dosarul unei existenţe</span>, îngr. Mircea A. Diaconu, Suceava, 2001; <span class="CharOverride-1">Lectură şi creativitate</span> (volum omagial), coordonatori Luminiţa Botoşineanu, Gabriela Haja şi Remus Zăstroiu, Bucureşti, 2006; <span class="CharOverride-1">Memoria scrisorilor. Mesaje către Constantin Ciopraga</span>, Bucureşti, 2007; Dan Mănucă, <span class="CharOverride-1">Cumpătarea umanismului</span>, CL, 2008, 5, 6; <span class="CharOverride-1">Cu şi despre Constantin Ciopraga sub semnul continuităţii, </span>coordonator Petru Ioan, Iaşi, 2008; Micu, <span class="CharOverride-1">Critici prozatori</span>, <span class="CharOverride-1">164–168</span>; Ana Bantoş, <span class="CharOverride-1">Recuperarea autenticului</span>, Chişinău, 2011, <span class="CharOverride-1">71–78</span>. &#9;<span class="Semnatura">D.M. </span></p>
			<div class="_idGenObjectLayout-1">
				<div id="_idContainer048">
					<div id="_idContainer046" class="Basic-Text-Frame">
						<p class="Titlu-Nume-H">CIORAN, Emil</p>
						<p class="Titlu-mic-DATE"> (8.IV.1911, Răşinari, j. Sibiu – 20.VI.1995, Paris), eseist. </p>
					</div>
					<div id="_idContainer047" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="04_DGLR_C_314-433_chiper_cititi-web-resources/image/01_cioran1.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Elvirei (n. Comăniciu) şi al preotului Emilian Cioran. Copilăria i-a fost fericită, tinereţea un dezastru („copilăria mea a fost raiul pe pământ; m-am născut nu departe de Sibiu, într-un sat românesc de munte; de dimineaţa până seara eram afară; când a trebuit să-l părăsesc, la vârsta de zece ani, ca să merg la liceu, am avut sentimentul unei mari prăbuşiri; s-a petrecut pe la 16–17 ani; tinereţea mea a fost o adevărată catastrofă”). Urmează studiile liceale la Sibiu (Liceul „Gh. Lazăr”), iar pe cele universitare la Facultatea de Litere şi Filosofie din Bucureşti (1928–1932), unde îi are ca profesori, printre alţii, pe N. Iorga („faţă de care orice om trebuie să aibă un respect mărturisit”, îi scrie el prietenului Bucur Ţincu) şi pe Nae Ionescu, căruia, pe lângă „infinitul de vrajă personală [care] te face să abandonezi orgoliul individuaţiei şi să încerci să devii totul în altul”, îi reproşează (într-un articol din 1937) faptul că a căzut în istorie, a găsit ceva în lume în care să creadă. Pregăteşte fără tragere de inimă o lucrare despre Kant, pentru că, îi explică el aceluiaşi prieten, fără Kant nu poate clasifica problemele filosofiei. Începe să fie pasionat de istoria filosofiei, dar peste doi ani (1932) este deja sceptic în această privinţă. Mai târziu îi va contesta radical pe filosofi. Face lecturi intense din Schopenhauer, Nietzsche, Dostoievski, Kierkegaard, din misticii creştini, din filosofii spanioli, din Bergson, Şestov, Hegel, Husserl, Wölfflin, Simmel, Heidegger. Teza de licenţă are ca temă intuiţionismul bergsonian. În 1933 este bursier la Berlin şi aici urmăreşte cursurile lui Nicolai Hartmann şi Ludwig Klages. Îl cunoaşte pe Petre Ţuţea – „cet ami génial”. Suferă, încă de acum, de insomnie şi, spre sfârşitul vieţii, va justifica filosofia lui de viaţă prin această maladie atroce care l-a urmărit permanent. Suferă, de asemenea, de trândăvie, nu-i place să scrie, e disperat, nu mai crede într-o ierarhie a valorilor, în modele şi, pentru a denunţa toate acestea, începe să se confeseze, în scris, bineînţeles. Scrie, în fine, ca să nu se sinucidă. Scriitura lui <span class="CharOverride-2">C.</span> este de la început un spectacol intelectual şi aşa va fi până la sfârşit. În aprilie 1933 redactase deja jumătate din <span class="CharOverride-1">Pe culmile disperării</span>, o carte lirică, „de cea mai bestială şi apocaliptică tensiune”, anunţă el cu un fel de mândrie tragică. Colaborase, mai înainte, începând din 1931, la „Mişcarea”, „Gândirea”, „Floarea de foc”, „Arhiva pentru ştiinţă şi reformă socială”, „Vremea”, apoi la „Discobolul”, „Abecedar”,<span class="CharOverride-1"> </span>„Rampa”, „Acţiunea”, „Cuvântul” ş.a. Debutează editorial în 1934 – an în care Eugen Ionescu publică <span class="CharOverride-1">Nu</span>, Constantin Noica <span class="CharOverride-1">Mathesis sau Bucuriile simple</span> şi D.D. Roşca <span class="CharOverride-1">Existenţa tragică</span> – cu volumul <span class="CharOverride-1">Pe culmile disperării</span>, o carte „explozivă şi barocă”, un fel de despărţire „plein de rage et de défi” de filosofie, cum va explica într-o convorbire din faza bătrâneţii. <span class="CharOverride-2">C.</span> are douăzeci şi trei de ani şi stilul său este deja format. Textele ulterioare nu vor modifica prea mult nici stilul, nici temele. După această carte provocatoare, în care totul este pus în discuţie şi, de regulă, negat în chip radical, urmează alta, nu mai senină, dar cu o negaţie mai apropiată de meditaţia melancolică, o negaţie mai stinsă, mai obosită: <span class="CharOverride-1">Cartea amăgirilor</span> (1936). Următoarea, <span class="CharOverride-1">Schimbarea la faţă a României</span> (1936), este din nou o carte explozivă, în fapt cea mai incendiară a lui <span class="CharOverride-2">C.</span> <span class="CharOverride-1">Lacrimi şi sfinţi</span> (1937) e în acelaşi stil (e contestat, aici, creştinismul), iar <span class="CharOverride-1">Amurgul gândurilor</span> (1940) potoleşte din nou ritmurile. Sunt deosebiri de nuanţe, nu de esenţă. <span class="CharOverride-2">C.</span> lucrează o vreme (1936–1937) ca profesor la Liceul „Andrei Şaguna” din Braşov. În 1937 primeşte o bursă din partea Institutului Francez din Bucureşti în vederea unei teze de doctorat, pe care nu o va redacta niciodată. Îşi manifestă, prin câteva articole publicate în revistele vremii, simpatia pentru Garda de Fier, mişcare politică extremistă de dreapta, fapt pe care-l va regreta mai târziu: „Ce nebunie! În orice caz, am tras toate ponoasele şi învăţămintele de rigoare. N-o să mai fiu niciodată părtaş la nimic”. Şi mai departe: „Când mă gândesc ce rătăcire! Ne prostise un vânt de nebunie; trebuie să-ţi spun că am avut mult de suferit (moralmente, se-nţelege) de pe urma entuziasmului de atunci” (scrisori din 1971 şi 1974, adresate colegului de generaţie Arşavir Acterian). Justificarea nu i-a convins totdeauna pe comentatorii săi. Instalat la Paris, <span class="CharOverride-2">C.</span> are două pasiuni: lectura şi bicicleta. Călătoreşte prin toată Franţa şi învaţă subtilităţile limbii prin bistrouri. Stă mulţi ani în căminele studenţeşti şi, în cele din urmă, primeşte de la Primăria Parisului o locuinţă ieftină, în Cartierul Latin, pe strada pe care a locuit şi Voltaire. În vremea războiului, când este, împreună cu Eugen Ionescu, ataşat cultural al Legaţiei Române din Franţa, începe, în româneşte, o nouă carte, <span class="CharOverride-1">Îndreptar pătimaş</span>, pe care n-a încheiat-o niciodată. În 1947, la Dieppe, încearcă să traducă poemele lui Stéphane Mallarmé în româneşte şi trece printr-un veritabil coşmar. Se hotărăşte să adopte definitiv limba franceză. Publică în 1949, la Gallimard, <span class="CharOverride-1">Précis de décomposition</span>, cu un succes de stimă, apoi <span class="CharOverride-1">Syllogismes de l’amertume </span>(1952), <span class="CharOverride-1">La Tentation d’exister</span> (1956), <span class="CharOverride-1">Histoire et utopie </span>(1960), <span class="CharOverride-1">La Chute dans le temps</span> (1964), <span class="CharOverride-1">Le Mauvais démiurge </span>(1969), <span class="CharOverride-1">De l’Inconvénient d’être né </span>(1973), <span class="CharOverride-1">Écartèlement </span>(1979), <span class="CharOverride-1">Exercices d’admiration </span>(1986), <span class="CharOverride-1">Aveux et anathèmes </span>(1987). La Gallimard se tipăresc, în 1995, într-o ediţie monumentală (<span class="CharOverride-1">Oeuvres</span>, 1818 pagini), toate cărţile, inclusiv, în traducere, cele scrise în româneşte, în afară de <span class="CharOverride-1">Schimbarea la faţă a României</span>. În 1997 aceeaşi editură îi publică, într-un tom de o mie de pagini, însemnările din perioada 1957–1972, rămase în „caietele” sale. Reputaţia lui <span class="CharOverride-2">C.</span> ca filosof s-a constituit greu în ţara lui Voltaire. La început îl apreciază câţiva prieteni (printre ei, Samuel Beckett, Maurice Blanchot, Gabriel Marcel, Eugen Ionescu, Mircea Eliade), apoi, spre sfârşitul anilor ’70, îl descoperă scriitorii şi criticii. <span class="CharOverride-2">C.</span> începe să fie socotit un mare stilist, cel mai mare moralist francez de la Voltaire încoace, în fine, un mare prozator, cel mai mare prozator francez în viaţă etc. La moartea lui, presa pariziană îl numeşte „un aristocrat al vandalilor” sau îl apropie de Contele Dracula, „son frère en mélancolie”. Mai inspirat, Jean d’Ormesson îl compară din nou cu Voltaire, zicând: „Cioran écrit si bien que lui”. Cât a trăit, a refuzat toate onorurile (inclusiv Premiul „Paul Morand”, în valoare de 300 000 de franci), n-a dat decât târziu, la bătrâneţe, câteva interviuri, a ocolit sistematic reuniunile intelectuale, televiziunea, mondenităţile. Vorbea franţuzeşte chiar şi cu românii care îl vizitau. Trecerea la altă limbă, va explica el odată, echivalează cu o schimbare de identitate. </p>
			<p class="Heuristica-BASE"><span class="CharOverride-1">Pe culmile disperării</span>, cea dintâi carte a lui <span class="CharOverride-2">C.</span>, este scrierea unui „evadat din umanitate”, confesiunea lirică şi barocă a unui tânăr moralist sastisit deja de filosofie şi, mai ales, de filosofi: „Filosofii sunt prea orgolioşi pentru a-şi mărturisi frica de moarte [...], este o prefăcută seninătate în consideraţiile lor asupra morţii”. Cartea – în fapt un monolog – cuprinde 41 de fragmente care, în esenţă, întorc pe dos toate ideile primite, valorile acceptate. De la existenţă la religie, totul este pus în discuţie. O propoziţie, aleasă la întâmplare: „Faptul că exist eu dovedeşte că lumea n-are nici un sens”. Iată o idee care-l plasează în sensul filosofiei existenţialiste europene. „Trăirismul” tinerilor din anii ’30 ai secolului trecut reprezintă, în fapt, o formă a existenţialismului european, şi anume expresia lui românească. <span class="CharOverride-2">C.</span> aduce în această experienţă un paroxism al stărilor negative, o exaltare în refuz. Nu trece neobservată, încă de pe acum, vitalitatea acestui refuz al lumii şi al valorilor ei, cum nu rămâne neobservat uriaşul, strălucitorul spectacol în acest dialog cu neantul. Se considera deja un specialist în problema morţii şi percepea lumea, s-ar putea zice, prin oboselile, imperfecţiunile, căderile ei. Construieşte o artă poetică, în spiritul modernităţii de altfel, din refuzuri. Dispreţuieşte tot ceea ce nu implică riscul, nebunia, pasiunea în grad maxim. Pare a fi un Iov tânăr şcolit de moraliştii tragici, de la Pascal la Nietzsche. <span class="CharOverride-1">Pe culmile disperării </span>este, de fapt, jurnalul unei teribile, prelungite crize morale şi existenţiale: „Viaţa nu este decât o lungă agonie”; „Nu pot fi fericiţi decât oamenii care nu gândesc nimic”; „Cunoaşterea este o plagă pentru viaţă, iar conştiinţa, o rană deschisă în sâmburele vieţii”; „Sunt complet plictisit sau mai bine zis distrus de această calitate de a fi om”. Singura valoare (sau experienţă umană) pe care o admite este iubirea („Oricât m-aş lupta [...], pe culmile disperării nu vreau şi nu pot să renunţ şi să părăsesc iubirea, chiar dacă disperările şi tristeţile ar întuneca izvorul luminos al fiinţei mele”). În <span class="CharOverride-1">Cartea amăgirilor</span> despărţirea de filosofie este definitivă: „N-am înţeles bine niciodată pentru ce filosofia se bucură de o consideraţie plină de teamă şi n-am înţeles niciodată respectul religios al oamenilor pentru ea [...]; va trebui să ne convingem odată că adevărurile filosofiei sunt inutile sau că ea nu are nici un adevăr; cu adevărat, filosofia nu dispune de nici un adevăr”. Reflecţiile de acum privesc, cu precădere, muzica, păcatul metafizic, pe Sfânta Tereza, Iisus şi Don Quijote. Ele pot fi grupate în jurul câtorva teme: muzica, melancolia, iubirea, starea de sfinţenie, starea de disperare, existenţa<span class="CharOverride-1"> </span>ca „sumă de răspântii”, profeţia ca „ură distructivă şi creatoare” etc. Excepţionale sunt aici însemnările despre muzică. Muzica lui Mozart îi pare „muzica oficială a paradisului”. Bach este, în imaginaţia celui mai nihilist moralist din secolul al XX-lea, un pseudonim al sublimului sau, cum va spune în alt loc, Bach este, poate, dovada existenţei lui Dumnezeu. Tot aici <span class="CharOverride-2">C.</span> preamăreşte extazul mistic al Sfintelor şi se declară, el însuşi, „discipol al Sfintelor”. <span class="CharOverride-1">Schimbarea la faţă a României </span>este un manual de morală practică. Este cartea cea mai incitantă, mai provocatoare dintre câte a scris generaţia lui Eliade, Noica, Mircea Vulcănescu. Ea contestă toate valorile lumii româneşti şi contestă, totodată, stilul altor culturi. Respinge democraţia, parlamentarismul, pluralismul şi consideră că puterea este criteriul valorii şi că forţa reglează totul în societatea modernă, iar războiul este o necesitate („De sute de ani omenirea priveşte cerul printr-o gură de tun”). <span class="CharOverride-2">C.</span> vrea să instaureze în România un etos agresiv. Toate virtuţile, cunoscute şi recunoscute, miturile, valorile care susţin orgoliul nostru naţional (de la omenie la resemnare) sunt răsturnate, contestate, ridiculizate în această antropologie pesimistă. Se pleacă de la ideea că modelul existenţei româneşti este minorul şi că plaga naţională este fatalismul. Omenia este o calamitate şi viciul nostru fundamental ar fi resemnarea. În fişa specificului nostru mai sunt notate indiscreţia, dezmăţul, lipsa de mister sufletesc, dispreţul muncii, credinţa în inutilitatea jertfei, dispreţul valorilor, autodispreţul etc. Răul românesc este suma acestor păcate, la care se adaugă un „gol iniţial”, „lipsa unui dinamism primordial”, în fine, un păcat originar de natură nedefinită. România nu are profeţi, nici un intelectual român nu s-a sinucis pentru o idee, românii sunt totdeauna călduţi, poporul român este un popor orizontal, vegetativ, „înţelept din lipsa de curaj şi de afirmare”. <span class="CharOverride-2">C.</span> este şi el, ca toţi din generaţia sa, împotriva zeflemelei şi, în genere, detestă „blestemul balcanic”. Nu pune preţ nici pe ortodoxie, pentru că ea ne-a închis în noi înşine şi ne-a vegheat tăcerea în istorie. Creş&#173;tinismul nostru este de nuanţă pastorală şi, zice moralistul, chinul românului este să-l pui să construiască o catedrală. Cât priveşte satul, lăudatul sat românesc, spaţiu al veşniciei, el este pentru fiul preotului din Răşinari dovada întârzierii în istorie, a unui handicap teribil, e semnul suspendării şi al unei inactualităţi substanţiale. România trebuie, în consecinţă, apărată de ţăranii şi de satele ei. Cu ţăranii România nu va intra decât prin uşa din dos a istoriei, cu satul va continua să doarmă în istorie. Cultura satului ne ţine departe de Europa, morala lui ne condamnă la orizontalitate. Este clar că <span class="CharOverride-2">C.</span> se desparte aici de toată tradiţia românească, se desparte (aproape programatic) de Lucian Blaga, dar şi de cei mai mulţi dintre colegii săi de generaţie. Este de partea formelor fără fond (în sensul sincronismului lovinescian), preconizează occidentalizarea rapidă, saltul istoric, fanatizarea sufletului românesc, cultul forţei, distrugerea infecundei democraţii şi impunerea dictaturii populare, indispensabilă în cadrul culturilor mici: „Ea este singurul mijloc prin care ei îşi pot înfrânge inerţia [...]. Orice soluţie am căuta pentru România, este imposibil să o vedem scuturată din orbecăiala ei seculară în afară de un regim dictatorial. Şi prin aceasta înţeleg un regim care creează în România o febră unică şi tinde să-i actualizeze ultimele posibilităţi. Democraţia a risipit prea multe energii fără vreun scop naţional. O dictatură însă trebuie să pună ţara la teasc. Nimic să nu rămână neexploatat şi nevalorificat. Marşul României în istorie să semene unei coarde încordate la paroxism. O ameninţare care să crească cu fiecare pas. Să ne apropiem şi noi de lume, şi lumea să ştie că ne apropiem. Efortul care trebuie cerut acestei ţări nu poate fi comparat decât cu acel ce l-au pretins bolşevicii Rusiei. O ţară se ridică pe renunţări, pe infinite renunţări. Dacă toţi am suferi pentru România cu o pasiune care ar însemna ardoare şi durere, nu ştiu până unde ar sări din mers această ţară şi câte cadavre ar lăsa în urmă. Nu pot vedea destinul României decât patetic. Ah! De-aş fi un Sf. Ilie să arunc fulgere şi trăsnete peste această ţară, de câte ori nu vrea să fie alta!”. <span class="CharOverride-2">C.</span> visează, pe scurt, o Românie imperialistă, dominatoare fie chiar şi în Balcani, o ţară industrializată, având ca factor esenţial oraşul (creator de cultură), şi în locul ţăranului inert, legat de tradiţia resemnării, el vede ca tip reprezentativ pentru naţiunea română muncitorul – om de acţiune, sincronic, motor al revoluţiei permanente. Profeţia din urmă s-a împlinit în România după 1945. Când moralistul complet descurajat se pregătea să scrie, pe la sfârşitul anilor ’80, la Paris, un eseu despre neantul valah, poporul vegetal, condamnat la inerţie a explodat. Semn că nimic nu este statornic când e vorba de psihologia popoarelor şi că în istorie culturile mici pot juca, şi ele, rolul de detonator. Judecată din unghi politic şi moral, <span class="CharOverride-1">Schimbarea la faţă a României</span> este cartea unei disperări fundamentale şi a unei opţiuni primejdioase. Disperarea are cel puţin patru sau cinci surse în cazul lui <span class="CharOverride-2">C.</span>: conştiinţa filosofului că aparţine unei culturi mici, marginale, fără viitor; credinţa că România a dormit în istorie şi că valorile ei (ţăranii, Biserica Ortodoxă, cultura populară şi peisajul) o ţin în continuare într-o insuportabilă inerţie; oroarea de politicianismul românesc din anii ’30 şi discreditarea în ochii tânărului moralist a formelor democraţiei; imposibilitatea de a vedea o schimbare a lumii româneşti printr-o evoluţie normală, organică. Mai este, desigur, şi natura specială a filosofului, starea lui de revoltă, inaderenţa la un ritm de existenţă, opoziţia funciară faţă de ceea ce este acceptabil, sacralizat. Aşa se explică iritarea lui faţă de aproape toate valorile româneşti. Dorul, de pildă, o valoare lirică fundamentală la Eminescu şi definită filosofic la Blaga, îi pare lui <span class="CharOverride-2">C.</span> o abandonare dezastruoasă a sufletului: „Dorul exprimă un raport negativ cu lumea, el este o lunecare leneşă şi orizontală sau o ondulaţie minoră pe suprafaţa mobilă a vieţii. Eroismul este ascensiunea spiralei, sinuozităţile în înălţimi. Prin dor nu exprimăm mai mult decât nesiguranţa în fluctuaţiile clipelor şi o chemare spre vag. De ce ne e dor? Întrebaţi pe orice român şi nu-ţi va da o lămurire asupra acestui indefinit al sufletului său”. Sau <span class="CharOverride-1">Mioriţa</span>, modelul nostru spiritual, arhetipul, nu este pentru <span class="CharOverride-2">C.</span> decât „acel blestem poetic şi naţional [...] care, alături de înţelepciunea cronicarilor, constituie rana neînchisă a sufletului românesc”. În aceste condiţii, el cere categoric trecerea de la stadiul contemplativ la stadiul politic, fanatizarea spiritului românesc, acceptarea unui „dionisism al devenirii româneşti”. Aici începe opţiunea primejdioasă a tânărului eseist pentru o morală a forţei şi pentru o politică, în esenţă, de tip totalitar, chiar dacă totalitarismul lui pare mai degrabă fantasma unui intelectual care l-a citit prea mult pe Nietzsche şi nu i-a iubit deloc pe înţelepţii veacului său. <span class="CharOverride-1">Schimbarea la faţă a României</span> trebuie citită, evident, şi ca opera unui moralist, dacă nu chiar în primul rând în această calitate. Operă scrisă la marginea răbdării, cu un sentiment al urgenţei şi o conştiinţă a insuportabilului în istorie. Autorul ei se desparte de toţi şi vrea să creeze un nou stil în cultură şi chiar un nou stil al existenţei româneşti. De aceea iubeşte – cum şi spune – poporul român cu o „ură grea”. Ura grea îl sileşte sau îl stimulează – ceea ce este, în fapt, cam acelaşi lucru – să părăsească vechile drumuri şi vechile idei în privinţa specificului naţional. <span class="CharOverride-2">C.</span> se desparte şi de latiniştii,<span class="CharOverride-1"> </span>şi de daciştii noştri, de răsăriteni<span class="CharOverride-1"> </span>şi de occidentalişti, nu laudă oaia noastră sfântă (Mioriţa), nu invocă baladele (catedralele noastre verbale), nu se grăbeşte să scoată o filosofie majoră de existenţă din „ba da”, „ba nu” (cum face Mircea Vulcănescu cam în acelaşi timp şi cum va face mai târziu Constantin Noica), nu pune preţ pe tradiţiile româneşti (le ia în seamă numai pentru a le contesta năprasnic), nu este deloc mândru că se trage din daco-romani şi, în genere, nu este mulţumit de nimeni din cultura românească. Poate doar Eminescu, în clipele lui cele mai pesimiste, îi mai spune ceva. El nu admite „omul românesc” aşa cum l-a făurit tradiţia şi-l cultivă intelectualii, nu-i acceptă felul de a fi, spaţiul mioritic, ondularea şi resemnarea, ritmurile lui lente în istorie, capul plecat pe care nu-l retează sabia, înţelepciunea şi toate celelalte. <span class="CharOverride-2">C.</span> retrage toate orgoliile şi miturile naţionale, supune unui şoc mentalitatea comună, te obligă să te îndoieşti de toate câte le ştii şi de toate câte te liniştesc, te insultă vorbind despre naţiune spaţială (geografică) şi nimic mai mult. Greşeşte, desigur, exagerează, duşul este prea rece, dar ceva ar trebui preţuit în negaţia cioraniană: faptul că ne somează să ne regândim pe noi înşine şi să regândim omul românesc aşa cum l-au conceput poeţii, antropologii, istoricii lui. Cartea <span class="CharOverride-1">Lacrimi şi sfinţi</span> poate fi socotită o hermeneutică a sfinţeniei. <span class="CharOverride-2">C.</span>, care s-a despărţit până acum de toate valorile culturii (mai puţin de muzică), se confruntă aici, în calitate de „Anteu al disperării”, cu religia ortodoxă. La început el defineşte starea de sfinţenie în termeni filosofici existenţiali şi, implicit, experienţa mistică. Pe aceasta din urmă o află în experienţa Sfintelor. O experienţă, zice el, care valorează mai mult decât toată filosofia. În ceea ce-l priveşte pe Dumnezeu, <span class="CharOverride-2">C.</span> nu ezită să scrie: „Dumnezeu este o disperare care începe unde sfârşesc toate celelalte”. O propoziţie care a înspăimântat-o şi a ruşinat-o pe mama sa, evlavioasa soţie a preotului din Răşinari. Dintr-o scrisoare a lui <span class="CharOverride-2">C.</span> se înţelege că după apariţia cărţii ea n-a mai avut curajul să iasă din casă. <span class="CharOverride-2">C.</span> se scuză zicând că el n-a voit să ofenseze pe Dumnezeu, nici să conteste religia ortodoxă. Scuza e neconvingătoare. Există totuşi, în această scară de valori negative, o treaptă pozitivă: muzica, adică Bach, Mozart şi ceilalţi muzicieni prin care vorbeşte divinitatea. <span class="CharOverride-2">C.</span> mai comunică o dată această certitudine (un termen pe care îl afli rar în cărţile lui) ofensând pe Dumnezeu, coborându-l la o condiţie subalternă: aceea de a fi socotit creaţia omului. Eseistul alexandrin găseşte şi pentru această idee minimalizatoare cuvinte corupătoare: cu un capăt desfată, linguşesc dragostea noastră pentru mu&#173;zică, cu altul insultă simţul nostru religios: „Când asculţi pe Bach vezi cum <span class="CharOverride-1">se înfiripă Dumnezeu</span>. Căci muzica lui este <span class="CharOverride-1">generatoare </span>de Divinitate. O viziune plastică a fiinţei divine ţi se desfăşoară în faţă şi <span class="CharOverride-1">creşte</span> Dumnezeu sub ochii tăi. <span class="CharOverride-1">După </span>un oratoriu, o cantată sau o «pasiune», <span class="CharOverride-1">trebuie </span>să existe Dumnezeu. Altcum, toată muzica lui Bach este o iluzie sfâşietoare, ea fiind mult prea nedefinibilă pentru a o degrada într-un edificiu estetic. Ce va fi fost pe vremuri prin ceruri nu se ştie. Doar de la Bach încoace există Dumnezeu... Şi când te gândeşti că atâţia teologi şi filosofi şi-au pierdut zilele şi nopţile în căutarea argumentelor pentru existenţa lui, uitând singurul argument valabil: Bach”. În <span class="CharOverride-1">Lacrimi şi sfinţi </span>există şi un lirism al lucrurilor ce pier şi o poezie, foarte personală, a singurătăţii. O poezie scrisă de cineva care ascultă tăcerile şi scrutează misterul singurătăţilor cosmice: „Misterul ciudat al singurătăţii derivă din faptul că pentru ea nu există fiinţe neînsufleţite; toate obiectele îşi au un grai pe care înţelegerea noastră îl descifrează în tăcerile fără pereche”. Cel care scrie despre tăcerile şi singurătăţile lumii regretă că nu-i un logodnic mistic. Logodnicul scrie, la urmă, o rugăciune către Dumnezeu, în stilul <span class="CharOverride-1">Rugăciunii unui dac</span>, o apoteoză negativă: „Eşti prea bătrân în fiinţă şi prea tânăr în ură. Dar ura înghite şi izvoarele ei. Creator iresponsabil şi nevinovat, rostul tău e să creşti îndurarea odraslelor tale! Ce singuri suntem, Doamne! Uită-mă, căci vreau să fiu mai slobod în fire, şi n-ai teamă că nu-ţi voi face concesia vreunei amintiri. Morţi unul altuia, cine ne-ar opri să ne facem de cap în acest cimitir fără cadavre care e viaţa? Până şi stârvurile au dezertat şi-am rămas singur în moartea pe care – din neştiinţă divină – Ignorant făr-de început – numit-o-ai viaţă”. Dar în această apoteoză negativă poate fi şi o nostalgie a cerului, o dorinţă secretă de sfinţenie, o voinţă autentică de a atinge graţia divină, starea de extaz mistic. <span class="CharOverride-2">C.</span> a avertizat deja că scepticismul poate avea şi o latură religioasă şi că pasiunea absolutului nu ocoleşte sufletul oamenilor care n-au în viaţă altă certitudine decât incertitudinea lor. <span class="CharOverride-1">Lacrimi şi sfinţi</span> reprezintă despărţirea sa de teologie. Poate nu şi despărţirea de religie, pentru că religia se salvează în eseistica filosofului prin sfinţenie şi mistică. Nici acestea nu sunt eterne, dar, oricum, par a avea mai multă valoare şi durabilitate decât teologia, o disciplină pe care moralistul român o respinge categoric. În <span class="CharOverride-1">Amurgul gândurilor</span> <span class="CharOverride-2">C.</span> este deja „un clasic al deznădejdii”. Reia temele (singurătatea, melancolia, mediocritatea filosofică, sinuciderea ca act religios, pedagogia incurabilului etc.) de la acest punct. Referinţele rămân într-un plan general subiectiv. Aproape nici un amănunt nu poate fi aflat despre viaţa interioară a omului care scrie. El reprezintă doar un „eu” care îşi asumă un univers vid şi el însuşi se consideră un vid conştient, dacă se poate spune, de „viditatea” sa. Nu şi-a schimbat părerea despre incapacitatea filosofiei de a înţelege şi de a modifica lumea. Trăieşte într-o mistică logodnă cu singurătatea şi se consideră, într-o definiţie teribilă, „un Iov fără prieteni, fără Dumnezeu şi fără lepră”. Biografemul său (în sens barthesian) mai conţine în această ordine morală şi spirituală câteva elemente: filosoful îi iubeşte pe oamenii <span class="CharOverride-1">Vechiului Testament</span>, ca şi Nietzsche de altfel, a deprins meşteşugul tristeţii, modernii îi par călduţi, „prea călduţi”, iar dacă ar accepta un biograf, acesta ar trebuie să fie un înger vesel, care povesteşte la umbra unei sălcii plângătoare. După ce-i citeşte pe filosofi, <span class="CharOverride-2">C.</span> simte nevoia să se ascundă într-o rugăciune, în fine, moralistul sceptic crede că despre „eu” n-ar trebuie să vorbească decât Shakespeare sau Dumnezeu. Despre „scriitură”<span class="CharOverride-1"> </span>nici o vorbă. Nu intră printre obsesiile lui, deşi scriitura este arma lui cea mai puternică. Cărţile în limba franceză reiau multe dintre temele şi fantasmele din eseistica de tinereţe. <span class="CharOverride-2">C.</span> adaugă altele, noi, izvorâte din experienţa prin care trece, cum ar fi schimbarea limbii/schimbarea identităţii, apocalipsul modernităţii. Scriitura rămâne strălucitoare, în contradicţie cu pesimismul din adâncul frazelor. Este ceea ce se cheamă paradoxul cioranian: nihilismul radical al ideilor pune în mişcare mecanismele unui limbaj de o mare subtilitate şi fervorile unui spirit care caută – şi de cele mai multe ori află – perfecţiunea formală. <span class="CharOverride-2">C.</span> continuă să spună despre sine că nu e un filosof de profesie, e doar un „gânditor privat”. Este, în mod sigur, un mare moralist şi, totodată, unul dintre ultimii mari creatori ai modernităţii.</p>
			<p class="Heuristica_CITAT">Emil Cioran are dreptul să vorbească despre disperare, căci a întâlnit lumile împăcate ale gândului. Are dreptul să vorbească despre barbarie, pentru că s-a supus disciplinelor şi muncii. Are însă mai ales dreptul să vorbească împotriva cărţilor şi a cuminţeniei lor, pentru că şi-a dat câţiva ani de tinereţe spre a trăi numai printre cărţi şi numai printre lucruri cuminţi.</p>
			<p class="Heuristica_CITAT_semnat">Constantin Noica</p>
			<p class="Heuristica_CITAT">Textul lui Cioran nu se bolovăneşte în lungimi inutile, ci se reduce la pura insistenţă asupra lucrului celui mai dureros: cuvântul care face zadarnice marile discursuri ce încearcă să apere ceea ce există din propriile lor aparenţe.</p>
			<p class="Heuristica_CITAT_semnat">Fernando Savater</p>
			<p class="Heuristica_CITAT">Aventura existenţială şi ontologică a lui Cioran stă sub semnul „saltului”, aşa cum este formulat acest fapt printr-o sintagmă comprimată din Îndreptar pătimaş: „Sărind din copilărie în filosofie”, el a ieşit din existenţa naturală, trezindu-se şi la propriu, şi la figurat într-una umană, deci nefericită, fiindcă este continuu sfredelită de „principiul separativităţii” de viaţa nemijlocită.</p>
			<p class="Heuristica_CITAT_semnat">ION VARTIC</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Pe culmile disperării</span>, Bucureşti, 1934; <span class="CharOverride-1">Cartea amăgirilor</span>, Bucureşti, 1936; <span class="CharOverride-1">Schimbarea la faţă a României</span>, Bucureşti, 1936; ed. Bucureşti, 1941; ed. Bucureşti, 1990; <span class="CharOverride-1">Lacrimi şi sfinţi</span>, Bucureşti, 1937; ed. Paris, 1972; <span class="CharOverride-1">Amurgul gândurilor</span>, Sibiu, 1940; <span class="CharOverride-1">Précis de décomposition</span>, Paris, 1949; ed. (<span class="CharOverride-1">Tratat de descompunere</span>), tr. Irina Mavrodin, Bucureşti, 1992; <span class="CharOverride-1">Syllogismes de l’amertume</span>, Paris, 1952; ed. (<span class="CharOverride-1">Silogismele amărăciunii</span>), tr. Nicolae Bârna, Bucureşti, 1992; <span class="CharOverride-1">La Tentation d’exister</span>, Paris, 1956; ed. (<span class="CharOverride-1">Ispita de a exista</span>), tr. Emanoil Marcu, Bucureşti, 1992; <span class="CharOverride-1">Histoire et utopie</span>, Paris, 1960; ed. (<span class="CharOverride-1">Istorie şi utopie</span>), tr. Emanoil Marcu, Bucureşti, 1992; <span class="CharOverride-1">La Chute dans le temps</span>, Paris, 1964; ed. (<span class="CharOverride-1">Căderea în timp</span>), tr. Irina Mavrodin, Bucureşti, 1994; <span class="CharOverride-1">Le Mauvais démiurge</span>, Paris, 1969; ed. (<span class="CharOverride-1">Demiurgul cel rău</span>), tr. Emanoil Marcu, Bucureşti, 1995; <span class="CharOverride-1">De l’Inconvénient d’être né</span>, Paris, 1973; ed. (<span class="CharOverride-1">Despre neajunsul de a te fi născut</span>), tr. Florin Sicoie, Bucureşti, 1995; <span class="CharOverride-1">Écartèlement</span>, Paris, 1979; ed. (<span class="CharOverride-1">Sfârtecare</span>), tr. Vlad Russo, Bucureşti, 1995; <span class="CharOverride-1">Exercices d’admiration</span>, Paris, 1986; ed. (<span class="CharOverride-1">Exerciţii de admiraţie</span>), tr. Emanoil Marcu, Bucureşti, 1993; <span class="CharOverride-1">Aveux et anathèmes</span>, Paris, 1987; ed. (<span class="CharOverride-1">Mărturisiri şi anateme</span>), tr. Emanoil Marcu, Bucureşti, 1994; <span class="CharOverride-1">Eseuri</span>, tr., îngr. şi pref. Modest Morariu, Bucureşti, 1988; <span class="CharOverride-1">Revelaţiile durerii</span>, îngr. Mariana Vartic şi Aurel Sasu, pref. Dan C. Mihăilescu, Cluj-Napoca, 1990; <span class="CharOverride-1">L’ Ami lointain: Paris–Bucarest</span>, Bucureşti, 1991; <span class="CharOverride-1">Singurătate şi destin</span>,<span class="CharOverride-1"> </span>îngr. Marin Diaconu, Bucureşti, 1991; <span class="CharOverride-1">Îndreptar pătimaş</span>, vol. I, Bucureşti, 1991, vol. II: <span class="CharOverride-1">70 de fragmente inedite</span>, îngr. şi pref. Constantin Zaharia, Bucureşti, 2011; <span class="CharOverride-1">12 scrisori de pe culmile disperării însoţite de 12 scrisori de bătrâneţe şi alte texte</span>, îngr. şi pref. Ion Vartic, Cluj-Napoca, 1995; <span class="CharOverride-1">Œ</span><span class="CharOverride-1">uvres</span>, Paris, 1995; <span class="CharOverride-1">Razne</span>,<span class="CharOverride-1"> </span>îngr. Nicolae Florescu, pref. Monica Lovinescu, Bucureşti, 1995; <span class="CharOverride-1">Scrisori către cei de acasă</span>, tr. Tania Radu, îngr. Dan C. Mihăilescu, Gabriel Liiceanu şi Theodor Enescu, Bucureşti, 1995; <span class="CharOverride-1">Ţara mea – Mon Pays</span>, ed. bilingvă, tr. Gabriel Liiceanu, pref. Simone Boué, Bucureşti, 1996; <span class="CharOverride-1">Cahiers. 1957–1972</span>, Paris, 1997; ed. (<span class="CharOverride-1">Caiete. 1957–1972</span>), I–III, tr. Emanoil Marcu şi Vlad Russo, pref. Simone Boué, Bucureşti, 1999–2000; <span class="CharOverride-1">Scrisori din tinereţe</span>,<span class="CharOverride-1"> </span>îngr. Alexandru Condeescu, Bucureşti, 1999; <span class="CharOverride-1">Caietul de la Talamanca,</span> tr. Emanoil Marcu, îngr. şi pref. Verena von der Heyden-Rynsch, Bucureşti, 2000; <span class="CharOverride-1">Carnet pour sténographie – Carnet pentru stenografie</span>, ed. bilingvă, tr. Traian Necşa şi Eugène van Itterbeek, îngr. şi introd. Eugène van Itterbeek, Sibiu–Leuven, 2000; <span class="CharOverride-1">Scrisori către Wolfgang Kraus</span>, tr. şi îngr. George Guţu, Bucureşti, 2009; <span class="CharOverride-1">Despre Franţa</span>, îngr. şi pref. Constantin Zaharia, Bucureşti, 2011; <span class="CharOverride-1">Œ</span><span class="CharOverride-1">uvres</span>, îngr. Nicolas Cavaillès şi Aurelien Demars, Paris, 2011; <span class="CharOverride-1">Opere</span>, I–II, îngr. Marin Diaconu, introd. Eugen Simion, Bucureşti, 2012;<span class="CharOverride-1"> Razne</span>, îngr. şi pref. Constantin Zaharia, Bucureşti, 2012. <span class="CharOverride-2">Ediţii:</span> <span class="CharOverride-1">Anthologie du portrait</span>. <span class="CharOverride-1">De Saint-Simon à Tocqueville</span>, Paris, 1996; ed. (<span class="CharOverride-1">Antologia portretului. De la Saint-Simon la Tocqueville</span>), tr. şi îngr. Petru Creţia, Bucureşti, 1997.</p>
			<p class="Heuristica___m_RPR"><span class="CharOverride-2">Repere bibliografice:</span> Cioculescu, <span class="CharOverride-1">Aspecte</span>, <span class="CharOverride-1">498–503</span>; Eliade, <span class="CharOverride-1">Fragmentarium</span>,<span class="CharOverride-1"> 29–31</span>; Călinescu, <span class="CharOverride-1">Ist. lit.</span> (1941), <span class="CharOverride-1">868–869</span>, <span class="CharOverride-1">Ist. lit.</span> (1982), <span class="CharOverride-1">955</span>; Călinescu, <span class="CharOverride-1">Opere</span>, IX, <span class="CharOverride-1">504–509</span>, <span class="CharOverride-1">1150–1155</span>;<span class="CharOverride-1"> </span>Sorescu, <span class="CharOverride-1">Uşor cu pianul</span>,<span class="CharOverride-1"> 331–340</span>; Manolescu, <span class="CharOverride-1">Teme</span>, VII, <span class="CharOverride-1">193–202</span>; Mariana Şora, <span class="CharOverride-1">Cioran</span> <span class="CharOverride-1">jadis et naguère</span>, Paris, 1988; Lovinescu, <span class="CharOverride-1">Unde scurte</span>, I, <span class="CharOverride-1">128–133</span>,<span class="CharOverride-1"> 353–356</span>, III, <span class="CharOverride-1">100–106</span>, IV, <span class="CharOverride-1">258–269</span>; [<span class="CharOverride-1">Emil Cioran</span>], SXX, 1991, 328–330 (număr special); Negoiţescu,<span class="CharOverride-1"> Ist. lit</span>., I, <span class="CharOverride-1">354–356</span>; François Bondy, Fernando Savater, Helga Perz ş.a., <span class="CharOverride-1">Convorbiri cu Cioran</span>, tr. Friederike Schanz-Pandelescu, Sorin Mărculescu, Gabriel Liiceanu, Thomas Kleininger ş.a., Bucureşti, 1993; Papahagi, <span class="CharOverride-1">Interpretări</span>,<span class="CharOverride-1"> 59–65</span>; Ungureanu, <span class="CharOverride-1">La vest</span>, I, <span class="CharOverride-1">89–102</span>; Gabriel Liiceanu, <span class="CharOverride-1">Itinerariile unei vieţi. E. M. Cioran urmat de</span> <span class="CharOverride-1">Apocalipsa după Cioran. Trei zile de convorbiri – 1990</span>, Bucureşti, 1995; George Bălan, <span class="CharOverride-1">În dialog cu Emil Cioran</span>,<span class="CharOverride-1"> </span>Bucureşti,<span class="CharOverride-1"> </span>1996;<span class="CharOverride-1"> </span>Ion Paler, <span class="CharOverride-1">Introducere în opera lui Cioran</span>, Piteşti, 1997; <span class="CharOverride-1">Cahiers Emil Cioran. Approches critiques</span>, I–XI, îngr. Eugène von Itterbeek, Sibiu–Leuven, 1998–2010; Ion Deaconescu, <span class="CharOverride-1">Cioran sau Mântuirea prin</span> <span class="CharOverride-1">negare</span>, Craiova, 1998; Fernando Savater, <span class="CharOverride-1">Eseu despre</span> <span class="CharOverride-1">Cioran</span>, tr. Sorin Mărculescu, Bucureşti, 1998; <span class="CharOverride-1">Pro şi contra</span> <span class="CharOverride-1">Emil Cioran. Între idolatrie şi pamflet</span>, îngr. şi pref. Marin Diaconu, Bucureşti, 1998; Simion Ghinea Vrancea, <span class="CharOverride-1">Mircea</span> <span class="CharOverride-1">Eliade şi Emil Cioran în tinereţe</span>, Bucureşti, 1998; Florescu, <span class="CharOverride-1">Întoarcerea</span>,<span class="CharOverride-1"> 76–105</span>; Livius Ciocârlie, <span class="CharOverride-1">Caietele lui Cioran</span>, Craiova, 1999; Florin Ioniţă, <span class="CharOverride-1">Viaţa şi opera lui Emil Cioran</span>, Bucureşti, 1999; Marta Petreu, <span class="CharOverride-1">Un trecut deocheat sau „Schimbarea la faţă a</span> <span class="CharOverride-1">României”</span>, Cluj-Napoca, 1999; ed. 3 (<span class="CharOverride-1">Cioran sau Un trecut deocheat</span>), Iaşi, 2011; Ion Deaconescu, <span class="CharOverride-1">Dacă m-aş fi aruncat în Sena… Convorbiri cu Emil Cioran</span>,<span class="CharOverride-1"> </span>pref. George Astaloş, Bucureşti, 2000; <span class="CharOverride-1">Dicţ. esenţial</span>, <span class="CharOverride-1">179–181</span>; Simion, <span class="CharOverride-1">Fragmente</span>, IV, <span class="CharOverride-1">26–123</span>, VI, <span class="CharOverride-1">108–115</span>; Ion Vartic, <span class="CharOverride-1">Cioran naiv şi</span> <span class="CharOverride-1">sentimental</span>, Cluj-Napoca, 2000; Ionel Necula, <span class="CharOverride-1">Cioran. De la</span> <span class="CharOverride-1">identitatea popoarelor la neantul valah</span>, Bucureşti, 2003; Valentin Protopopescu, <span class="CharOverride-1">Cioran în oglindă. Încercare de psihanaliză</span>,<span class="CharOverride-1"> </span>Bucureşti, 2003; Alexandra Laignel-Lavastine, <span class="CharOverride-1">Cioran, Eliade, Ionesco. Uitarea fascismului. Trei intelectuali români în vâltoarea secolului</span>, tr. Irina Mavrodin, Bucureşti, 2004; Simona Modreanu, <span class="CharOverride-1">Cioran</span>,<span class="CharOverride-1"> </span>Iaşi, 2005; Friedgard Thoma, <span class="CharOverride-1">Pentru nimic în lume</span>, tr. Nora Iuga, Bucureşti, 2005;<span class="CharOverride-1"> Emil Cioran în conştiinţa contemporanilor săi din exil</span>, îngr. Gabriel Stănescu, Bucureşti, 2007; Gheorghe Grigurcu, <span class="CharOverride-1">Breviar Cioran</span>, Cluj-Napoca, 2007; Irina Mavrodin, <span class="CharOverride-1">Cioran sau Marele joc. O poietică/poetică a ambiguităţii – Cioran ou Le grand jeu. Une poïétique/poétique de l’ambiguïté</span>, ed. bilingvă, Bucureşti, 2007; Mircea A. Diaconu, <span class="CharOverride-1">Cui i-e frică de Emil Cioran?</span>, Bucureşti, 2008; Manolescu, <span class="CharOverride-1">Istoria</span>, <span class="CharOverride-1">877–881</span>;<span class="CharOverride-1"> </span>Marta Petreu, <span class="CharOverride-1">Despre bolile filosofilor. Cioran</span>, Cluj-Napoca–Iaşi, 2008; Ciprian Vălcan, <span class="CharOverride-1">La Concurrence des influences culturelles françaises et allemandes dans l’œuvre de Cioran</span>, Bucureşti, 2008; <span class="CharOverride-1">Cioran</span>, îngr. Laurence Tacou şi Vincent Piednoir, Paris, 2009; Culianu,<span class="CharOverride-1"> Studii</span>, II, <span class="CharOverride-1">241–244</span>; Mara Magda Maftei, <span class="CharOverride-1">Cioran sau Utopia „tinerei generaţii”</span>, Bucureşti, 2009; Popa, <span class="CharOverride-1">Ist. lit</span>., I, <span class="CharOverride-1">1100–1105</span>; Manolescu, <span class="CharOverride-1">Enciclopedia</span>,<span class="CharOverride-1"> 159–171</span>; Dan C. Mihăilescu, <span class="CharOverride-1">Despre Cioran şi fascinaţia nebuniei</span>, Bucureşti, 2010;<span class="CharOverride-1"> </span>Stelian Tănase, <span class="CharOverride-1">Cioran şi Securitatea</span>, Iaşi, 2010; <span class="CharOverride-1">Întâlniri cu Cioran</span>, I–II, îngr. Marin Diaconu şi Mihaela-Genţiana Stănişor, pref. Eugen Simion, Bucureşti, 2010–2011; Nicolas Cavaillès, <span class="CharOverride-1">Cioran malgré lui. Écrire à l’encontre de soi</span>, Paris, 2011; Aurel Cioran, <span class="CharOverride-1">Fratele fiului risipitor</span>, îngr. Marin Diaconu și Anca Sârghie, Cluj-Napoca, 2012. &#9;<span class="Semnatura">E.S.</span></p>
			<div class="_idGenObjectLayout-1">
				<div id="_idContainer051">
					<div id="_idContainer049" class="Basic-Text-Frame">
						<p class="Titlu-Nume-H">CIORĂNESCU, Alexandru </p>
						<p class="Titlu-mic-DATE">(15.XI.1911, Moroeni, j. Dâmboviţa – 19.XI.1999, La Laguna, Spania), poet, prozator, dramaturg, comparatist, teoretician literar, traducător, bibliograf. </p>
					</div>
					<div id="_idContainer050" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="04_DGLR_C_314-433_chiper_cititi-web-resources/image/Cioranescu_Al.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Ecaterinei Ciorănescu (n. Teodorescu) şi al lui Ion Ciorănescu, învăţători, şi frate cu scriitorii George Ciorănescu şi Ioan I. Ciorănescu. La Bucureşti a absolvit Liceul „Spiru Haret” (1929) şi Facultatea de Litere şi Filosofie, fiind şi diplomat al Şcolii Superioare de Arhivistică şi Paleografie (1932). În 1934–1938 era cursant al Şcolii Române din Franţa. Şi-a luat doctoratul în litere la Sorbona, în 1939, cu teza <span class="CharOverride-1">L’ Arioste en France</span>. Între 1938 şi 1940 a susţinut lectoratul de limba română din Lyon, iar în 1940 era consilier cultural al Ambasadei Române din Paris. Între 1942 şi 1945 a funcţionat ca director literar al Editurii Contemporane din Bucureşti şi a fost secretar general al Asociaţiei Române pentru Studiul Renaşterii şi al Asociaţiei Culturale Hispano–Române, inspector general în Ministerul Propagandei. În aceeaşi perioadă a condus lucrările preliminarii pentru elaborarea unei enciclopedii în 24 de volume, sub auspiciile cotidianului „Universul”. Începuturile literare ale lui <span class="CharOverride-2">C.</span> sunt legate de „Vlăstarul”, revista elevilor Liceului „Spiru Haret”, unde în 1925 dă câteva însemnări despre Michelangelo (prelucrare din franceză), un poem, <span class="CharOverride-1">Minunea.</span> Dar adevăratul debut trebuie socotit cel din 1930, în „Capricorn”: studiul <span class="CharOverride-1">Bibliografia unei polemici</span>, unde se înseriază şi se discută pentru prima dată global ciclul <span class="CharOverride-1">Itinerariu spiritual</span> de Mircea Eliade şi reacţiile pe care le-a produs în epocă. Studii de istorie literară, documente istorice şi cercetări de literatură comparată a publicat în deceniul al patrulea al secolului trecut în revistele „Roma”, „Cercetări literare”, „Buletinul Comisiunei Monumentelor Istorice”, „Viaţa românească”, „Revista Fundaţiilor Regale”, „Revista română”, „Symposion” ş.a.</p>
			<p class="Heuristica-BASE">În 1936 <span class="CharOverride-2">C.</span> a tipărit „studiul critic” <span class="CharOverride-1">Alexandru Depărăţeanu</span> în memoriile secţiunii literare a „Analelor Academiei Române”, premiat în acelaşi an. A fost prima monografie asupra acestui poet de raftul al doilea, ce ar fi introdus în poezia română – după opinia criticului – unele teme din romantismul iberic. Cea mai importantă lucrare de sinteză istorico-literară din această etapă este însă <span class="CharOverride-1">Teatrul românesc în versuri şi izvoarele lui </span>(1943), ce a provocat din partea lui D. Caracostea o neaşteptată replică polemică şi a fost considerat de unii cercetători un demers istoriografic comandat de Ion Petrovici (ministru al Culturii Naţionale şi Cultelor), nemulţumit de modul în care G. Călinescu privise contribuţiile acestuia în <span class="CharOverride-1">Istoria literaturii române de la origini până în prezent</span>. Imediat după august 1944 <span class="CharOverride-2">C.</span> ocupă postul de director al Teatrului Municipal din Bucureşti şi al revistei „Universul literar”. Numit ataşat cultural în 1946 la Ambasada Română din Paris, e destituit din această funcţie în anul următor şi îşi caută, în postura de cercetător la Centre National des Recherches Scientifiques (1948), rezolvarea situaţiei de exilat român, după ce în 1947 fusese, câteva luni, secretar de redacţie al revistei de critică „Le Livre”. Obţine prin concurs, în 1948, Catedra de limba şi literatura franceză la Universitatea din La Laguna, în Insulele Canare, în cadrul căreia, până în 1979, a predat şi un curs special de limba română. Preocupările ştiinţifice se orientează, începând din această perioadă, spre problemele teoretice şi aplicative ale literaturii comparate. În 1942 <span class="CharOverride-2">C.</span> publicase la Bucureşti, în limba franceză, o carte de reevaluare istorică a României, „vederea generală” a autorului bazându-se pe însemnările călătorilor străini prin Ţările Române, în marea lor majoritate semnalate de N. Iorga. Comentariul său releva încadrarea în dimensiunile latinităţii europene a spiritului românesc. În 1944, tot la Bucureşti, fusese publicat şi un volum de studii, <span class="CharOverride-1">Literatura comparată</span>, în care autorul insista cu precădere asupra „spiritului european în cultura românească” – aşa cum se numeşte şi cel mai important capitol al cărţii. În cercetările ulterioare, din perioada exilului, o serie de studii, precum <span class="CharOverride-1">Tradiţia istorică şi originea românilor</span> (publicat în italiană şi germană) sau <span class="CharOverride-1">Sfinţenia românească</span> (redactat în limba română), vor completa schiţa sa tipologică privind specificitatea românească în raport cu celelalte popoare europene, mai ales cu cele de origine latină. Despre literatura comparată şi principiile ei <span class="CharOverride-2">C.</span> a alcătuit şi un riguros şi succint manual, care se evidenţiază prin limpezimea metodologică, dar atestă totodată şi conservatorismul punctului de vedere al autorului, fiindcă în 1964, când apărea <span class="CharOverride-1">Principios de literatura comparada</span>, altfel se organizau teoretic demersurile comparatiste, teoria influenţelor fiind nu numai părăsită, dar şi dezavuată critic. Autorul rămâne însă cantonat într-o perspectivă descriptivistă, evitând dezbaterea polemică sau emiterea punctului de vedere personal. <span class="CharOverride-2">C.</span> mai este semnatarul unor lucrări de filologie comparată, al unui dicţionar etimologic al limbii române în şapte fascicule (1958–1966), redactat în spaniolă, al unor instrumente bibliografice de mare importanţă privind literatura franceză din secolele XVI–XVIII (şapte volume în intervalul 1959–1969) sau al unor abordări tematiste explorând sfera literară hispanică sau cea franceză, precum <span class="CharOverride-1">Estudios de literatura española y comparada </span>(1954), <span class="CharOverride-1">L’ Avenir du passé. Utopie et littérature </span>(1972), <span class="CharOverride-1">Le Masque et le visage. Du baroque espagnol au classicisme français </span>(1983) ş.a. Dar opera fundamentală a comparatismului profesat de <span class="CharOverride-2">C.</span>, esenţială în orice analiză a subiectului, rămâne studiul <span class="CharOverride-1">El Barroco o El descubrimiento del drama </span>(1957). O altă dimensiune a literaturii europene, în mod constant cercetată şi evidenţiată în opera lui ştiinţifică, e literatura română, pe care a prezentat-o în numeroase dicţionare şi enciclopedii literare, ilustrând-o şi în două interesante micromonografii: <span class="CharOverride-1">Vasile Alecsandri</span> (1973) şi <span class="CharOverride-1">Ion Barbu</span> (1981), redactate în limba engleză. Dacă în prima autorul întreprinde o reconsiderare a operei lui Alecsandri, urmărind sistematic atmosfera epocii în care ea s-a zămislit, în cea de-a doua, evaluând sursele <span class="CharOverride-1">Jocului secund</span> (remarca îi aparţine lui Basarab Nicolescu), autorul antrenează în dezbatere chestiunea mai specială a „poetului reprezentativ” în modernitate pentru o literatură cu caracter şi particularităţi specifice. Sub pseudonimul Mihai Tăcutu, poetul <span class="CharOverride-2">C.</span> a tipărit în exil două plachete de versuri: <span class="CharOverride-1">Atlantic</span> (1950) şi <span class="CharOverride-1">Biografie pentru rândunele</span> (1952), în tiraje confidenţiale, ce nu au depăşit 48 de exemplare de fiecare titlu, culese şi imprimate doar pentru prieteni. Autorul, care debutase ca poet încă din ţară, îşi conturează acum un profil liric bine individualizat tocmai prin strigătul de singurătate şi dorul care îi străbat poemele din exil. Sub auspiciile Fundaţiei Regale Universitare „Carol I” din Paris, <span class="CharOverride-2">C.</span> a publicat în 1954 drama istorică în patru acte <span class="CharOverride-1">Don Carlos de Viana</span>. Dramaturgul este atras de abordarea şi definirea unei problematici ce ţine de condiţia existenţială a fiinţei. Sinuciderea protagonistului nu acoperă starea sentimentală precară, patima romantică ce pare că îl animă, ci se justifică prin conştiinţa zădărniciei, a vanităţii vieţii, căutarea adevărului dovedindu-se în plan spiritual şi intelectual mai secătuitoare decât neîmplinirea erotică în sine. Modelul Albert Camus se distinge fără greutate aici. Într-o comedie într-un act, scrisă tot atunci (1954) în limba franceză, publicată la Paris, din nou sub pseudonim (Alejandro Pesado), <span class="CharOverride-1">Au Revoir, Monsieur L’ Ange</span>, <span class="CharOverride-2">C. </span>a încercat şi abordarea registrului satiric. Totuşi, ambele piese vădesc însuşiri dramaturgice modeste. Alta s-a dovedit a fi înzestrarea prozatorului. Dacă nuvelele în limba română le-a risipit prin publicaţiile exilului (mai ales în „Apoziţia”), iar douăsprezece povestiri, aşezate sub titlul <span class="CharOverride-1">Guignol triste </span>şi datate 1974, le-a lăsat în manuscris, fiind traduse în română şi editate abia în 2002, romanele, scrise în franceză, <span class="CharOverride-1">Le Couteau vert</span> (1963, semnat Alexandre Treize), sau în română, <span class="CharOverride-1">Care Daniel?</span> (1995), au trezit un oarecare interes. Primul explorează lumea pescarilor din Canare, un mediu închis, tradiţional, cu stranii aspiraţii ascunse spre eliberare, spre evadare atât din chingile unei geografii insulare, cât şi dintr-o psihologie dominată de asprimea vieţii, de confruntarea dramatică dintre om şi ape. O anume lascivitate senzuală şi o atracţie uşor necontrolată spre aspectele sexuale ce particularizează comportamentul unor adolescenţi vieţuind într-o lume oceanică toropită de soare, care atrage o reacţie sangvină puternică, trec şi în cel de-al doilea roman al lui <span class="CharOverride-2">C.</span>, <span class="CharOverride-1">Care Daniel?</span>. Aici ambiguitatea şi vizibila atracţie spre detectivism menţin relatarea într-o zonă incertă, cea a romanului de senzaţie, dar şi a aventurii şi meandrelor psihologice. Din nou o crimă fără semnificaţie trezeşte chiar de la debut curiozitatea cititorului, îndreptându-l spre o dramă ce se converteşte până la urmă într-o poveste cu puternice accente melodramatice. Mediul extravagant, lumea eterogenă a plajelor hispanice şi un univers romantic francez mult prelungit în actualitate dau impresia unei anume artificialităţi. Darul de a nara şi ştiinţa de a conferi un mesaj sugestiv povestirii, extrăgând-o din simpla şi nesemnificativa relatare, vor rodi cu adevărat în volumul <span class="CharOverride-1">Amintiri fără memorie</span> (I, 1995), unde tocmai ambiguitatea titlului lasă să transpară un anume înţeles al sensului istoric al devenirii. Trecutul se proiectează ca o poveste în care fundamentală rămâne motivaţia a ceea ce este individul ca atare în momentul reconstituirii trecutului, moment al propriului examen de conştiinţă. În fine, traducerile reprezintă altă latură a activităţii lui <span class="CharOverride-2">C.</span> Nu este vorba doar de <span class="CharOverride-1">Stanţele</span> lui Jean Moréas, transpuse în româneşte în 1945 şi comentate elogios de Perpessicius (printre alţii), sau de o mai veche traducere în versuri, <span class="CharOverride-1">Domnişoara Felicia sau Fericirea</span> de Guido Gozzano (1933), ci îndeosebi de ceea ce critica literară franceză a considerat un moment de excepţie în integrarea lui Dante în mediile literare francofone – tălmăcirea în limba franceză a capodoperei <span class="CharOverride-1">La Divina Commedia</span> (1964). Ea constituie, probabil, în destinul lui <span class="CharOverride-2">C.</span> expresia cea mai elocventă a universalismului pe care l-a profesat o viaţă. Dintre scriitorii exilului românesc, <span class="CharOverride-2">C.</span> a scris despre Mircea Eliade, Alexandru Busuioceanu, Vintilă Horia. De altfel, el a făcut parte dintre cei care au constituit în anii ’80, la Madrid, Fundaţia Culturală Română, sub auspiciile căreia a prefaţat, prin textul <span class="CharOverride-1">Un poet al nedeterminării</span>, o ediţie din 1990 a poeziilor lui M. Eminescu, ilustrată de G. Tomaziu. Studiile consacrate poetului în 1989, cu ocazia centenarului morţii acestuia, precum cel intitulat <span class="CharOverride-1">Gândirea politică a lui Mihai Eminescu</span>, în care <span class="CharOverride-2">C. </span>a polemizat cu afirmaţiile privind naţionalismul gazetarului emise de I. Negoiţescu la postul de radio BBC, au meritul de a restitui o perspectivă critică şi istorico-literară echilibrată. Lui <span class="CharOverride-2">C.</span> i s-au acordat numeroase distincţii, printre care <span class="CharOverride-1">doctor honoris causa </span>al universităţilor din La Laguna şi Bucureşti, La Croix de Chavalier dans L’Ordre des Palmes Académiques (1960), Officier de l’Ordre National du Mérite (1979), iar Academia Română l-a ales în 1991 între membrii ei de onoare.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Alexandru Depărăţeanu</span>, Bucureşti, 1936; <span class="CharOverride-1">L’Arioste en France dès origines à la fin du XVIII-e siècle</span>, I–II, Paris, 1939; <span class="CharOverride-1">Vie de Jacques Amyot d’après des documents inedits</span>, Paris, 1941; <span class="CharOverride-1">La Tradition historique et l’origine des Roumains</span>, Bucureşti, 1942; <span class="CharOverride-1">Teatrul românesc în versuri şi izvoarele lui</span>, Bucureşti, 1943; <span class="CharOverride-1">Calderon</span>, Bucureşti, 1944; <span class="CharOverride-1">La Roumanie vue par les étrangers</span>, Bucureşti, 1944; <span class="CharOverride-1">Literatura comparată</span>, Bucureşti, 1944; <span class="CharOverride-1">Atlantic</span>, Santa Cruz de Tenerife, 1950; <span class="CharOverride-1">Biografie pentru rândunele</span>, Santa Cruz de Tenerife, 1952; <span class="CharOverride-1">Don Carlos de Viana</span>, Paris, 1954; <span class="CharOverride-1">Au Revoir, Monsieur L’ Ange</span>, Paris, 1954; <span class="CharOverride-1">Estudios de literatura española y comparada</span>, La Laguna, 1954; <span class="CharOverride-1">El Barroco o El descubrimiento del drama</span>, La Laguna, 1957; ed. (<span class="CharOverride-1">Barocul sau Descoperirea dramei</span>), tr. Gabriela Tureacu, Cluj-Napoca, 1980; <span class="CharOverride-1">Bibliographie de la littérature française du XVI-e siècle</span>, Paris, 1959; <span class="CharOverride-1">Le Couteau vert</span>, Paris, 1963; ed. (<span class="CharOverride-1">Cuţitul verde</span>), tr. Ileana şi Mihai Cantuniari, Bucureşti–Montréal, 1993; <span class="CharOverride-1">Principios de literatura comparada</span>, La Laguna, 1964; ed. (<span class="CharOverride-1">Principii de literatură comparată</span>), tr. Tudora Şandru Mehedinţi, Bucureşti, 1997; <span class="CharOverride-1">Bibliographie de la littérature française du XVII-e siècle</span>, I–III, Paris, 1966–1967; <span class="CharOverride-1">Colón humanista</span>. <span class="CharOverride-1">Estudios de humanismo atlántico</span>, Madrid, 1967; <span class="CharOverride-1">Bibliographie de la littérature française du XVIII-e siècle</span>, I–III, Paris, 1969; <span class="CharOverride-1">L’Avenir du passé. Utopie et littérature</span>, Paris, 1972; ed. (<span class="CharOverride-1">Viitorul trecutului. Utopie şi literatură</span>), tr. Ileana Cantuniari, Bucureşti, 1996; <span class="CharOverride-1">Vasile Alecsandri</span>, tr. Maria Golescu, New York, 1973; <span class="CharOverride-1">Bibliografía franco–española. 1600–1715</span>, Madrid, 1977; <span class="CharOverride-1">Historia de Santa Cruz de Tenerife</span>, I–II, Santa Cruz de Tenerife, 1977–1978; <span class="CharOverride-1">Ion Barbu</span>, New York, 1981; ed. Bucureşti, 1996; <span class="CharOverride-1">Le Masque et le visage</span>. <span class="CharOverride-1">Du baroque espagnol au classicisme français</span>, Geneva, 1983; <span class="CharOverride-1">Santa Cruz, primavera y poesía</span>, Santa Cruz de Tenerife, 1986; <span class="CharOverride-1">Amintiri fără memorie</span>, I, Bucureşti, 1995; <span class="CharOverride-1">Care Daniel?</span>, Bucureşti, 1995; <span class="CharOverride-1">Poeme</span>, pref. Nicolae Florescu, Bucureşti, 1999; <span class="CharOverride-1">Eminescu sub fiorul timpului</span>, pref. Nicolae Florescu, postfaţă Andrei Ionescu, Bucureşti, 2000; <span class="CharOverride-1">Paiaţă tristă</span>, tr. şi pref. Simona Cioculescu, Bucureşti, 2002; <span class="CharOverride-1">Eseuri europene</span>, îngr. şi pref. Mircea Anghelescu, Târgovişte, 2009; <span class="CharOverride-1">România exilată. George &amp; Alexandru Ciorănescu</span>, îngr. şi pref. Ştefan Ion Ghilimescu, Piteşti, 2009; <span class="CharOverride-1">Corespondenţa Alexandru Ciorănescu – George Ciorănescu</span>, îngr. şi pref. Crisula Ştefănescu, Târgovişte, 2011. <span class="CharOverride-2">Traduceri:</span> Guido Gozzano, <span class="CharOverride-1">Domnişoara Felicia sau Fericirea</span>, Bucureşti, 1933; Jean Moréas, <span class="CharOverride-1">Stanţe</span>, Bucureşti, 1945; Dante, <span class="CharOverride-1">La Divine Comédie</span>, introd. trad., Lausanne, 1964.</p>
			<p class="Heuristica___m_RPR"><span class="CharOverride-2">Repere bibliografice: </span>Perpessicius, <span class="CharOverride-1">Opere</span>, XI,<span class="CharOverride-1"> 187–188</span>, XII, <span class="CharOverride-1">58–72</span>; Adrian Marino, <span class="CharOverride-1">Al. Ciorănescu şi literatura comparată</span>, R, 1969, 9; Bucur, <span class="CharOverride-1">Istoriografia</span>,<span class="CharOverride-1"> 427–430</span>; Mircea Anghelescu, <span class="CharOverride-1">Un enciclopedist: Alexandru Ciorănescu</span>, RL, 1983, 22; Adrian Marino, <span class="CharOverride-1">„Le Masque et le visage”</span>,<span class="CharOverride-1"> </span>„Synthesis”, 1984; <span class="CharOverride-1">Alexandru Ciorănescu. L’Homme et l’</span><span class="CharOverride-1">œ</span><span class="CharOverride-1">uvre</span>, Madrid, 1991; Dan Grigorescu, <span class="CharOverride-1">De Bucarest à Tenerife, via Paris. Le trajet d’un comparatiste de marque: Alexandru Ciorănescu</span>, „Euresis”, 1993, 1–2; Pavel Chihaia, <span class="CharOverride-1">Alexandru Ciorănescu şi orizonturile cercetărilor sale</span>, JL, 1999, 17–20; Tudora Şandru Mehedinţi, <span class="CharOverride-1">Alexandru Ciorănescu</span>,<span class="CharOverride-1"> </span>RL, 1999, 49; Adrian Marino, <span class="CharOverride-1">Profil de savant: Alexandru Ciorănescu</span>,<span class="CharOverride-1"> </span>JL, 2000, 15–18; <span class="CharOverride-1">Dicţ. esenţial</span>,<span class="CharOverride-1"> 181–183</span>; Crisula Ştefănescu, <span class="CharOverride-1">Între admiraţie şi iubire. De vorbă cu Alexandru Ciorănescu</span>, Bucureşti, 2000; Mihai Gabriel Popescu, Ştefan Ion Ghilimescu, <span class="CharOverride-1">Dinastia de cărturari a Ciorăneştilor</span>, Târgovişte, 2000; Florescu, <span class="CharOverride-1">Menirea</span>, <span class="CharOverride-1">193–202</span>;<span class="CharOverride-1"> </span>Săndulescu, <span class="CharOverride-1">Memorialişti</span>,<span class="CharOverride-1"> 243–249</span>; Mihăilescu, <span class="CharOverride-1">Lit. rom. postceauşism</span>, I, <span class="CharOverride-1">205–210</span>; Lilica Voicu-Brey, <span class="CharOverride-1">Alejandro Cioranescu. Biografía intelectual de un comparatista</span>, pref. Andrés Sánchez Robayna, La Laguna, 2006; Popa, <span class="CharOverride-1">Ist. lit.</span>,<span class="CharOverride-1"> </span>I, <span class="CharOverride-1">986–987</span>; Manolescu, <span class="CharOverride-1">Enciclopedia</span>,<span class="CharOverride-1"> 171–174</span>; Scurtu, <span class="CharOverride-1">Contribuţii</span>, II, <span class="CharOverride-1">53–82</span>. &#9;<span class="Semnatura">N.F.</span></p>
			<p class="Heuristica-PRIMUL"><span class="titlu-12">CIORĂNESCU, George</span> (19.III.1918, Moroeni, j. Dâmboviţa – 6.II.1993, München), poet, prozator, eseist, gazetar, traducător. Este fiul Eca&#173;terinei Ciorănescu (n. Teodorescu) şi al lui Ion Ciorănescu, învăţători, şi frate cu scriitorii Alexandru Ciorănescu şi Ioan I. Ciorănescu. Şcoala primară a făcut-o în Moroeni. Absolvent al Liceului „Sf. Sava” din Bucureşti (1936), licenţiat în ştiinţe politice la Facultatea de Drept în 1941, <span class="CharOverride-2">C.</span> a profesat timp de opt ani avocatura, înscris în Baroul din Capitală. Îşi trece doctoratul în ştiinţe politice la Universitatea din Cluj, în 1946, cu teza <span class="CharOverride-1">Românii şi ideea federalistă</span>, publicată postum, în 1996. Tot în 1946 obţine bursa de studii sociologice şi juridice „D. Gusti” a Academiei Române şi îşi pregăteşte licenţa în filosofie la Universitatea din Bucureşti, licenţă susţinută în 1947, an în care funcţionează şi ca asistent pe lângă Catedra de economie politică a Şcolii Politehnice din Bucureşti. La începutul anului 1948, cu sprijinul fratelui său Alexandru Ciorănescu, aflat la Paris, pleacă definitiv din ţară, sub motivul aprofundării studiilor universitare în străinătate, şi se stabileşte în Franţa. Diplomat al Institutului de Înalte Studii Internaţionale de la Paris (1949), <span class="CharOverride-2">C.</span> se integrează, sub oblăduirea lui Constantin Vişoianu şi a celorlalţi membri activi ai Partidul Naţional Ţărănesc din exil, în suita manifestărilor federaliste la nivel european, ca reprezentant al tineretului ţărănist, în rândurile căruia intrase încă din perioada studiilor universitare, trecând apoi, pentru o scurtă vreme, în aripa Anton Alexandrescu. Secretar, între 1951 şi 1953, al Fundaţiei Regale Universitare „Carol I” din Paris şi, după o întrerupere de aproape doi ani (timp în care a activat ca redactor al postului de radio Europa Liberă, la München), secretar general al aceleiaşi instituţii (1955–1957), <span class="CharOverride-2">C.</span> îşi definitivează prestaţia de redactor radiofonic la München din 1958 până în 1965, când este numit director adjunct al Departamentului românesc (1965–1970). Devine cercetător principal la secţia de cercetări a Europei Libere (1977–1982) şi şef de secţie al aceluiaşi departament (1982–1984), până la pensionarea sa definitivă. Emisiunile sale radiofonice, cele consacrate cu deosebire problemei ţărăneşti, mai ales în perioada colectivizării satelor, difuzate sub pseudonimul Gheorghe Timofte, au constituit, în epocă, o puternică formă de protest mediatic împotriva regimului de la Bucureşti şi a politicii sale catastrofale pentru ţară şi economia ei. În 1969 iniţiază la München cenaclul Apoziţia, care activează sub conducerea sa până în 1992. Buletinul cenaclului, revista „Apoziţia” (1973–1994), este, în timpul vieţii sale, alcătuit tot de <span class="CharOverride-2">C.</span>, cu sprijinul editorial al lui Ion Dumitru, pe care îl descoperise şi îl lansase ca poet (1964). Aici s-au format şi s-au afirmat, de altfel, o serie de scriitori tineri din exil sub directa îndrumare a lui <span class="CharOverride-2">C.</span>: Mihaela Ghelmegeanu-Lausch, Doina Alexandru, Crisula Ştefănescu, printre alţii. Însuşi <span class="CharOverride-2">C.</span>, ca scriitor, poate fi considerat un produs al exilului, unul dintre primele. El şi-a început colaborarea la presa anticomunistă din exil cu un comentariu intitulat <span class="CharOverride-1">Sovietizarea culturii româneşti</span> (semnat cu pseudonimul Iosif Moldoveanu), în revista „Luceafărul” din Paris (1948), a continuat cu o serie de comentarii sociologice şi federaliste în paginile „României viitoare” (1951–1952) şi ale unei publicaţii precum „Revue des études roumaines” (1953–1954). Colaborează cu poezie la revista „Anotimpuri” (1955), al cărei cenaclu îl frecventează de asemenea la Paris. </p>
			<p class="Heuristica-BASE"><span class="CharOverride-2">C.</span> cultivă în primele sale plachete de versuri – <span class="CharOverride-1">Ystud</span> (1950), <span class="CharOverride-1">Codicil</span> (1952), <span class="CharOverride-1">Poeme fără răspuns</span> (1952), <span class="CharOverride-1">Poeme prea târzii</span> (1954) – o poezie ce oscilează dramatic între o anume „facondă şi bravadă adolescentină” (Mircea Zaciu) şi o evidentă propensiune spre mărturisirea nostalgică a pierderii unui orizont existenţial (ce ţine, cu tot artificialul şi livrescul trimiterilor, de o pregnantă specificitate), dar şi o tânguire simplă după un acasă niciodată înstrăinat. Se simte acum şi o înclinare spre retorism, ce diminuează tendinţa de ermetizare. Mai ales în „poemele amare” din <span class="CharOverride-1">Ystud</span>, unda vagă de alunecare spre tentaţiile experienţei suprarealiste, ce-l determina pe Mircea Zaciu să-l revendice din ultimul val al acesteia în lirica românească a deceniului ’40–’50, se pierde pe parcurs într-o stabilitate cristalină, de esenţă neoclasică. Poetul trece filonul metafizic al cântării sale (trădează o mare disponibilitate pentru muzicalitatea versului) într-un registru mai profund, tema exilului căpătând în volume ca <span class="CharOverride-1">Morior ergo sum</span> (1981) şi îndeosebi <span class="CharOverride-1">Metaerotism imaginar</span> (1990) neaşteptate accente şi sonorităţi mistice – înstrăinarea, pribegia încărcându-se de semnificaţia regăsirii într-un mesaj al permanenţei, dincolo de tranzitoriul şi conjuncturalul vieţii: „Sub cer festiv de zodii nebuneşti/ În liniştea dintâi, revelatoare/ Ca sens suprem ce mângâie şi doare/ Cuvântul s-a-ntrupat la Ipoteşti”. Nu mai puţin interesant este şi prozatorul, care pare că se ignoră. O atentă disecţie psihologică, o trecere rapidă spre registrul simbolic, un simţ de observaţie ce străbate dincolo de aparenţe, căutând parabola, sunt vizibile în proze precum <span class="CharOverride-1">Miguel</span> (1961) şi, mai ales, în notele de călătorie din <span class="CharOverride-1">Canare</span> (1961) şi <span class="CharOverride-1">Un român prin Grecia</span> (1967). Ar trebui adăugate acestor calităţi narative un simţ ironic fin şi capacitatea de a creiona o atmosferă autentică din detalii disparate, aparent nesemnificative. Poate cel mai important capitol din existenţa intelectuală şi din preocuparea pentru scris a lui <span class="CharOverride-2">C.</span> rămâne cel al traducătorului liric, începând (1963) cu opt poeme<span class="CharOverride-1"> </span>ale lui Alexandru Busuioceanu din ciclul <span class="CharOverride-1">Nenumita lumină</span>, transpuse din spaniolă în română, continuând cu poeme ale lui Shakespeare în <span class="CharOverride-1">Pătimaşul pelerin </span>(1966), cu versurile tălmăcite din Federico García Lorca (<span class="CharOverride-1">Bocet pentru Ignacio Sánchez Mejías</span>) şi Antonio Machado, din T.S. Eliot (<span class="CharOverride-1">Pământ deşert</span>), din Boris Pasternak (<span class="CharOverride-1">Hamlet</span>) până la <span class="CharOverride-1">Paradisul</span> lui Dante. La acestea, nu toate trecute în volum, se adaugă antologia <span class="CharOverride-1">Mai aproape de îngeri</span> (1986), cuprinzând cântece sacre şi însemnări, confesiuni şi mărturii mistice în proză, ilustrative şi pentru unele aspecte ale liricii religioase creştine din Occident, de la Fericitul Augustin până la Sfântul Ioan al Crucii sau Sfântul Francisc din Assisi. Şi <span class="CharOverride-1">Psalmi implorând ajutorul lui Dumnezeu împotriva vrăjmaşilor</span> ori <span class="CharOverride-1">Rugăciuni</span>,<span class="CharOverride-1"> meditaţii şi cântări pentru Săptămâna luminată</span>, publicate în 1971 în revista „Buna Vestire”, demonstrează îndelunga stăruinţă a poetului în sfera unei iniţieri mistice, care de altfel se simte în întreaga sa poezie. Cu puţin înaintea dispariţiei, <span class="CharOverride-2">C.</span> a tipărit în colecţia „Apoziţia”, ilustrată de Stephan Eleutheriadis, antologia <span class="CharOverride-1">Spicuiri din lirica americană contemporană </span>(1993), accentul căzând aici pe dimensiunea metafizică, mai puţin proprie poeziei din Lumea Nouă. Trebuie amintite, de asemenea, contribuţiile sale în planul ştiinţelor istorice. Aici, probabil, s-ar putea discuta despre o obsesie, Basarabia, despre care a scris şi a publicat în 1985 o carte, după cum a adunat şi a pregătit pentru tipar, până în ultima clipă a vieţii, material documentar pentru o monografie referitoare la Iuliu Maniu. Postum au mai fost editate <span class="CharOverride-1">Pagini de jurnal</span> (2003), de fapt un volum miscelaneu, unde alături de evocări şi amintiri se află note de călătorie, comentarii şi însemnări cu tematică diversă, şi <span class="CharOverride-1">Corespondenţa Alexandru Ciorănescu – George Ciorănescu </span>(2011), incluzând un impresionant schimb de sute de scrisori, care acoperă aproape o jumătate de secol.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Ystud. Poeme amare</span>, Paris, 1950; <span class="CharOverride-1">Codicil</span>, Paris, 1952; <span class="CharOverride-1">Poeme fără răspuns</span>, Paris, 1952; <span class="CharOverride-1">Poeme prea târzii</span>, Paris, 1954; <span class="CharOverride-1">Canare</span>, Paris, 1961; <span class="CharOverride-1">Miguel</span>, Paris, 1961; <span class="CharOverride-1">Un poète roumain en Espagne: Alexandru Busuioceanu</span>, Paris, 1962; <span class="CharOverride-1">Un român prin Grecia</span>, Paris, 1967; <span class="CharOverride-1">Morior ergo sum</span>, München, 1981; <span class="CharOverride-1">Bessarabia. Disputed Land Between East and West</span>,<span class="CharOverride-1"> </span>München, 1985<span class="CharOverride-1">; </span>ed. (<span class="CharOverride-1">Basarabia, pământ românesc disputat între Est şi Vest</span>), Bucureşti, 1993; ed. tr. şi postfaţă Matei Cazacu, Bucureşti, 2001; <span class="CharOverride-1">Catrene definitorii diezate</span>, München, 1987; <span class="CharOverride-1">Metaerotism imaginar</span>, München, 1990; <span class="CharOverride-1">Pagini de jurnal</span>, îngr. şi pref. Crisula Ştefănescu, Bucureşti, 2003; <span class="CharOverride-1">Scrieri</span>, vol. I: <span class="CharOverride-1">Versuri</span>, pref. Iordan Chimet, postfaţă Barbu Cioculescu, vol. II: <span class="CharOverride-1">Traduceri</span>, pref. Roxana Sorescu, vol. III: <span class="CharOverride-1">Proză</span>, Bucureşti, 2003; <span class="CharOverride-1">România exilată. George &amp; Alexandru Ciorănescu</span>, îngr. şi pref. Ştefan Ion Ghilimescu, Piteşti, 2009; <span class="CharOverride-1">Corespondenţa Alexandru Ciorănescu – George Ciorănescu</span>, îngr. şi pref. Crisula Ştefănescu, Târgovişte, 2011. <span class="CharOverride-2">Antologii:</span><span class="CharOverride-1"> Spicuiri din lirica americană contemporană</span>, cu ilustraţii de Stephan Eleutheriadis, München, 1993. <span class="CharOverride-2">Traduceri:</span> Federico García Lorca, <span class="CharOverride-1">Bocet pentru Ignacio Sánchez Mejías</span>, Paris, 1959; Antonio Machado, <span class="CharOverride-1">Câmpiile Soriei</span>, Paris, 1960; Al. Busuioceanu, <span class="CharOverride-1">Opt poeme din ciclul „Nenumita lumină”</span>, introd. Al. Ciorănescu, Paris, 1963; William Shakespeare, <span class="CharOverride-1">Pătimaşul pelerin</span>, cu desene de Eugen Drăguţescu, Paris, 1966; <span class="CharOverride-1">Mai aproape de îngeri</span>, cu desene de Eugen Drăguţescu, postfaţă I. Negoiţescu, München, 1986; ed. anastatică, Bucureşti, 2003.</p>
			<p class="Heuristica___m_RPR"><span class="CharOverride-2">Repere bibliografice:</span> Nicolae Stroescu Stânişoară, <span class="CharOverride-1">Cuvânt pentru George Ciorănescu</span>, JL, 1993, 11–12; Ana Blandiana, <span class="CharOverride-1">Împotriva fatalităţii dizolvante</span>, JL, 1993, 11–12; Cornelia Ştefănescu, <span class="CharOverride-1">Şi-a asumat povara iubirii</span>, JL, 1993, 11–12; Ioana Pârvulescu, <span class="CharOverride-1">Luxul lecturii</span>, RL, 1993, 22; Viorica Nişcov, <span class="CharOverride-1">George Ciorănescu</span>, RL, 1994, 1; Chihaia, <span class="CharOverride-1">Mărturisiri</span>, <span class="CharOverride-1">147–150</span>; Mircea Zaciu, <span class="CharOverride-1">George Ciorănescu</span>, în <span class="CharOverride-1">Dicţ. scriit. rom.</span>, I, <span class="CharOverride-1">593–595</span>; Alex. Ştefănescu, [<span class="CharOverride-1">George Ciorănescu</span>], RL, 1999, 39, CLT, 2010, 6; Mihai Gabriel Popescu, Ştefan Ion Ghilimescu, <span class="CharOverride-1">Dinastia de cărturari a Ciorăneştilor</span>, Târgovişte, 2000; Theodor Cazaban, <span class="CharOverride-1">Eseuri şi cronici literare</span>, Bucureşti, 2002, <span class="CharOverride-1">129–137</span>; Liviu Grăsoiu, <span class="CharOverride-1">Revenire în ţinută de gală, I–II</span>, CL, 2004, 3, 4; Cioculescu, <span class="CharOverride-1">Lecturi</span>, II, <span class="CharOverride-1">129–134</span>; <span class="CharOverride-1">George Ciorănescu şi exilul românesc. Documente din arhiva Fundaţiei Regale Universitare „Carol I”</span>, îngr. Matei Cazacu şi Crisula Ştefănescu, introd. Matei Cazacu, Bucureşti, 2007; Popa, <span class="CharOverride-1">Ist. lit.</span>,<span class="CharOverride-1"> </span>I, <span class="CharOverride-1">572–573</span>; Manolescu, <span class="CharOverride-1">Enciclopedia</span>,<span class="CharOverride-1"> 174–176</span>. &#9;<span class="Semnatura">N.F.</span></p>
			<p class="Heuristica-PRIMUL"><span class="titlu-12">CIORĂNESCU, Ioan I. </span>(27.V.1905, Moroeni, j. Dâm&#173;boviţa – 18.X.1926, Sibiu), poet, traducător. Este fiul Ecaterinei Ciorănescu (n. Teodorescu) şi al lui Ion Ciorănescu, învăţători, şi frate cu scriitorii Alexandru Ciorănescu şi George Ciorănescu. După absolvirea liceului la Bucureşti („Mihai Viteazul”, apoi „Spiru Haret”), se înscrie, tot aici, la Facultatea de Litere şi Filosofie, dar, din cauza ftiziei, nu reuşeşte să termine nici primul an. Începe să publice în reviste precum „Lumea copiilor”, „Universul copiilor”, „Foaia tinerimii”, iar în 1924 şi 1925 scrie la „Vlăstarul”, publicaţie a Liceului „Spiru Haret”. Va mai colabora la „Adevărul literar şi artistic”, „Universul literar”, „Viaţa literară”, „Cuvântul literar”, „Gândirea”. Debutează editorial în 1925 cu o culegere de naraţiuni pentru copii, <span class="CharOverride-1">Poveşti în versuri</span>, premiată de Editura Cartea Românească. </p>
			<p class="Heuristica-BASE">Poezia lui <span class="CharOverride-2">C.</span> a fost introdusă în circuitul receptării postume de Tudor Vianu, care în 1937 edita, sub îngrijirea şi cu prezentarea sa, culegerea <span class="CharOverride-1">Vestiri</span>; în acelaşi an apăreau şi traducerile, reunite în <span class="CharOverride-1">Antologia poeziei franceze</span>. Cartea de versuri e alcătuită din patru cicluri (<span class="CharOverride-1">Vestiri</span>, <span class="CharOverride-1">Plâns înecat</span>, <span class="CharOverride-1">Semne pe nisip</span>, <span class="CharOverride-1">Variaţiuni</span>), aşezate în ordinea inversă cronologiei fireşti. Primul ciclu cuprinde exclusiv poeme pe tema morţii, începând cu cel liminar, <span class="CharOverride-1">Ante mortem</span>, scris cu câteva zile înainte de stingerea din viaţă a poetului. Impresionantă e luciditatea cu care este întâmpinată trecerea; e aici un jurnal al întrebărilor şi stărilor ultime, de o autenticitate potenţată în absenţa patetismului şi a „literaturii”. Iminenţa extincţiei dezactivează orice convenţie literară. Unele versuri anticipă interogaţia argheziană: „Urechea ta mă poate auzi?/ Şi ochiul tău e-n stare să mă vadă?” (<span class="CharOverride-1">Lui Dumnezeu</span>); în altele tensiunea interogativă antinomică cedează locul unei seninătăţi nelumeşti, aproape mistice (<span class="CharOverride-1">Denii</span>) sau sentimentului compensator al reintegrării cosmice (<span class="CharOverride-1">Moarte</span>). Ciclul <span class="CharOverride-1">Plâns înecat</span>, cu poeme îndeosebi erotice, este marcat de poetica simbolistă (evocarea melancolizată a trecutului instituie un univers al indeterminării şi vagului, al „langorii”), ca şi de maniera poeţilor Pleiadei, din care <span class="CharOverride-2">C.</span> a şi tradus. Izbitor e, prin modernitate, ciclul <span class="CharOverride-1">Semne pe nisip</span>, care preludează notaţia cotidiană şi ironică, voit prozaică, antipastelistă şi antiidilică a poeţilor din grupul de la „Albatros” (Geo Dumitrescu ş.a.), după cum ignoratele exerciţii stilistice <span class="CharOverride-1">à la manière de...</span>, din seria <span class="CharOverride-1">Cum ar fi scris versuri...</span> Dosoftei, Simion Ştefan, Grigore Ureche, Miron Costin, Ion Neculce, Antim Ivireanul, au ceva din dispoziţia duios-parodică şi ludică a postmodernilor. Versurile pentru copii – dintre care unele rezistă şi lecturii adulte – indică un amator de rime rare: „atinse”/ „inse”, „doar ce”/ „întoarce”, „pentru a-l”/ „cal”, „scumpe”/ „arumpe”, „deschise”/ „ori se”. Poveştile reciclează legende, basme şi anecdote autohtone, dar şi străine (Goethe, Adelbert von Chamisso, Uhland, François Coppée, Fraţii Grimm ş.a.). Prin încărcătura simbolică, inserţia straniului şi prin muzicalitate, legenda <span class="CharOverride-1">Cerbul </span>anunţă baladescul poeţilor din Cercul Literar de la Sibiu. Volumul <span class="CharOverride-1">Vestiri</span>, alături de traduceri, dezvăluia o personalitate complexă şi novatoare.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Poveşti în versuri</span>, Bucureşti, [1925]; <span class="CharOverride-1">Prichindel.</span> <span class="CharOverride-1">Chipuri şi privelişti.</span> <span class="CharOverride-1">Întâmplări şi istorisiri</span>, Bucureşti [1925]; <span class="CharOverride-1">Vestiri</span>, îngr. şi prezentare Tudor Vianu, pref. Al. A. Philippide, Bucureşti, 1937; <span class="CharOverride-1">Chipuri de altădată</span>, Bucureşti, 1974; <span class="CharOverride-1">Vestiri. Antologia poeziei franceze</span>, pref. Al. A. Philippide, prezentare Tudor Vianu, Bucureşti, 1980. <span class="CharOverride-2">Traduceri:</span> Jean Racine, <span class="CharOverride-1">Estera</span>, Bucureşti, 1923; <span class="CharOverride-1">Antologia poeziei franceze</span>, Bucureşti, 1937.</p>
			<p class="Heuristica___m_RPR"><span class="CharOverride-2">Repere bibliografice: </span>Romulus Dianu, <span class="CharOverride-1">„Poveşti în versuri”</span>, RP, 1925, 2164; G. M. Zamfirescu, [<span class="CharOverride-1">Ioan I. Ciorănescu</span>],<span class="CharOverride-1"> </span>„Gândul nostru”, 1925, 1–2, 1926, 10–11; I.G. Dimitriu, <span class="CharOverride-1">„Vestiri”</span>, CL, 1937, 6–7; Grigore Popa, <span class="CharOverride-1">Scrisori din Paris</span>, PLI, 1937, 12; Nicolae Roşu, <span class="CharOverride-1">Ioan I. Ciorănescu</span>, UVR, 1938, 16; Călinescu, <span class="CharOverride-1">Opere</span>, IV, <span class="CharOverride-1">727–730</span>; Călinescu,<span class="CharOverride-1"> Ist. lit. </span>(1941), <span class="CharOverride-1">853–854</span>, <span class="CharOverride-1">Ist. lit. </span>(1982), <span class="CharOverride-1">938–939</span>, <span class="CharOverride-1">1029</span>; V. Spiridonică, <span class="CharOverride-1">Evocări: Ioan I. Ciorănescu</span>, TIA, 1942, 334; Leon Baconsky, <span class="CharOverride-1">Ioan I. Ciorănescu</span>, ST, 1971, 16; Victor Bibicioiu, <span class="CharOverride-1">„Vestiri”</span>, SPM, 1981, 534; <span class="CharOverride-1">Dicţ. scriit. rom.</span>, I, <span class="CharOverride-1">595–596</span>; Mihai Gabriel Popescu, Ştefan Ion Ghilimescu, <span class="CharOverride-1">Dinastia de cărturari a Ciorăneştilor</span>, Târgovişte, 2000, <span class="CharOverride-1">passim</span>; Scurtu, <span class="CharOverride-1">Cercetări</span>, II, <span class="CharOverride-1">15–24</span>. &#9;<span class="Semnatura">N.M. </span></p>
			<p class="Heuristica-PRIMUL"><span class="titlu-12">CIORNEI, Vsevolod</span> (14.X.1955, Lipnic–Edineţ), poet. Este fiul Liubei (n. Ciobanu) şi al lui Ion Ciornei, intelectuali. După studii făcute la Facultatea de Filologie, secţia jurnalistică, a Universităţii de Stat din Chişinău (1976–1981), a fost redactor la publicaţiile „Orizontul”, „Tinerimea Moldovei”, lucrând apoi ca redactor-şef adjunct la „Săptămâna” şi la „Momentul”, tot redactor fiind la Publika TV. Mai este prezent cu versuri şi articole în „Cuvântul”, „Glasul naţiunii”, „Vocea poporului” ş.a.</p>
			<p class="Heuristica-BASE"><span class="CharOverride-2">C.</span> debutează cu pagini de critică literară în volumul colectiv <span class="CharOverride-1">Dintre sute de catarge</span> (1984). În cea dintâi carte personală, <span class="CharOverride-1">Cuvinte şi tăceri</span> (1989), precum şi în celelalte, puţine, care i-au urmat, poetul, ca un cavaler al melancoliei, îşi construieşte, cu o sinceritate jucată, o mască satanică, marcată de deziluzie, de rictusul amar-ironic al negativismului nonşalant. Fronda, iconoclastia sunt transpuse abrupt, cu refuzul tranşant al metaforelor (care „încep să pută”), cum se întâmplă şi la alţi congeneri optzecişti. Cum remarca Al. Cistelecan, <span class="CharOverride-2">C.</span> este un „poet constrâns de o forţă centripetă a discursului. Confesiunea albă, simulând dezinteresul pentru retorică, disimulează o tensiune implozivă a decepţiei şi trece într-un lirism agonic, de nuclee reactive ale deprimării”. Traducerea romanului <span class="CharOverride-1">Maestrul şi Margareta</span> de Mihail Bulgakov, în 2006, se sprijină, desigur, pe o afinitate.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Cuvinte şi tăceri</span>, pref. Andrei Ţurcanu, Chişinău, 1989; <span class="CharOverride-1">Istoria geloasă</span>, Chişinău, 1990; <span class="CharOverride-1">Cuvintele dintre tăceri</span>, Chişinău, 2002.</p>
			<p class="Heuristica___m_RPR"><span class="CharOverride-2">Repere bibliografice: </span>Vasile Gârneţ, <span class="CharOverride-1">Metafore şi ziaristică</span>, LA, 1991, 10; Al. Cistelecan, <span class="CharOverride-1">Antologia pe aţă</span>, VTRA, 1996, 3; Cimpoi, <span class="CharOverride-1">Ist. lit. Basarabia</span>,<span class="CharOverride-1"> 241</span>,<span class="CharOverride-1"> 245</span>; Adrian Ciu&#173;botaru, <span class="CharOverride-1">Maximelementare sau Despre poezia cuvintelor şi tăcerilor</span>, „Basarabia”, 2003, 1–3; <span class="CharOverride-1">Dicţ. Chişinău</span>,<span class="CharOverride-1"> 148–149</span>; Rachieru, <span class="CharOverride-1">Poeţi Basarabia</span>, <span class="CharOverride-1">484–489</span>. &#9;<span class="Semnatura">M.C.</span></p>
			<p class="Heuristica-PRIMUL"><span class="titlu-12">CIOTORI, Dimitrie N. </span>(15.X.1885, Săcelu, j. Gorj – 21.IV.1965, Londra), prozator. Fiu al lui Nicolae Ciotori, agricultor, <span class="CharOverride-2">C. </span>este absolvent al Şcolii Normale din Craiova. După ce funcţionează ca învăţător în mai multe sate din Oltenia, se specializează, cu sprijinul lui N. Iorga, în chestiuni de cooperaţie, urmând o şcoală în Suedia. După absolvirea Facultăţii de Drept la Universitatea din Bucureşti, se angajează, în 1916, ca interpret pe lângă Legaţia Română din Stockholm şi se dedică diplomaţiei. În 1920 era viceconsul, iar după un an secretar al misiunii române la Liga Naţiunilor. Este transferat ca ataşat de presă la Legaţia Română din Londra, unde se împrieteneşte, între alţii, cu Nicolae Titulescu şi cu Ion Antonescu, viitorul mareşal. Între 1923 şi 1936 elaborează aici lucrări despre cultura şi realităţile româneşti. În 1937 va fi trimis cu însărcinări speciale pe lângă legaţiile României la Washington şi Paris. Colaborase, în primele decenii ale secolului al XX-lea, la „Flacăra”, „Luceafărul”, „Sămănătorul”, „Drum drept”, „Cronica”, „Ramuri” ş.a. După instaurarea regimului comunist, <span class="CharOverride-2">C.</span> a fost exclus din Academia Română (unde fusese ales membru de onoare în 1936) şi s-a autoexilat în străinătate, unde a publicat în revistele „Luceafărul” (Paris), „La Nation roumaine” (Paris), „Cuget românesc” (Buenos Aires), „Cronica românească” (New York), „Destin” (Madrid) ş.a. Academia Română l-a repus în drepturi ca membru de onoare în 1990.</p>
			<p class="Heuristica-BASE"><span class="CharOverride-2">C.</span> s-a afirmat cu volumul de proză scurtă <span class="CharOverride-1">Calea Robilor</span> (1912), o suită de legende concepute într-o viziune personală, evitând pastişarea unor motive folclorice. Scrise cu acurateţe stilistică, într-o tonalitate adecvată subiectelor şi cu o imprevizibilă fantezie, prozele prezintă – după cum o sugerează chiar titlurile – legenda Căii Robilor, a păianjenului, a fiului de împărat transformat în floare albastră (<span class="CharOverride-1">Domnul codrilor</span>), a melcului leneş, pedepsit să-şi poarte casa în spinare (<span class="CharOverride-1">De lene…</span>), a florilor (<span class="CharOverride-1">Zorelele</span>) ş.a. În 1962 a publicat, la Madrid, lucrarea de istorie contemporană <span class="CharOverride-1">Le Partage de l’Europe</span>, în care analizează cu obiectivitate acordurile secrete dintre Stalin, Roosevelt şi Churchill, de la Ialta, Teheran şi Moscova, în urma cărora România şi alte ţări din estul şi centrul Europei au fost cedate sferei de influenţă sovietice. Înţelegerile menţionate sunt etichetate de autor drept „păcatul de moarte al lumii occidentale”, „cea mai monstruoasă dintre crimele istoriei”. La început, între 1909 şi 1916, <span class="CharOverride-2">C.</span> a realizat bune traduceri din Bjørnstjerne Bjørnson, Selma Lagerlöf şi din Henrik Ibsen (<span class="CharOverride-1" lang="de-DE">Rosmersholm</span>,<span class="CharOverride-1"> Nora</span>). Pasionat colecţionar de cărţi rare, stampe, hărţi, manuscrise – între altele, câteva care i-au aparţinut lui Moses Gaster –, <span class="CharOverride-2">C.</span> le-a oferit Academiei Române.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Calea Robilor</span>, Vălenii de Munte, 1912; <span class="CharOverride-1">Le Partage de l’Europe</span>, Madrid, 1962. <span class="CharOverride-2">Traduceri: </span>Bjørnstjerne Bjørnson, <span class="CharOverride-1">Synn</span>ø<span class="CharOverride-1">ve Solbakken</span>, Bucureşti, 1909; Selma Lagerlöf, <span class="CharOverride-1">Legendele lui Iisus</span>, Vălenii de Munte, 1911; Henrik Ibsen, <span class="CharOverride-1">Rosmersholm</span>, Bucureşti, 1916.</p>
			<p class="Heuristica___m_RPR"><span class="CharOverride-2">Repere bibliografice:</span> Mihail Dragomirescu, <span class="CharOverride-1">„Greşală”</span>, CVC, 1907, 897; Izabela Sadoveanu, <span class="CharOverride-1">„Calea Robilor”</span>, VR, 1911, 12; Lovinescu, <span class="CharOverride-1">Ist. lit. rom. cont.</span>,<span class="CharOverride-1"> 232</span>; Barbu Lăzăreanu, <span class="CharOverride-1">Meşteşugarii cuvintelor</span>, ALA, 1938, 915; Predescu, <span class="CharOverride-1">Encicl.</span>,<span class="CharOverride-1"> 195</span>; <span class="CharOverride-1">Unele contribuţii la istoria mişcării literare în Oltenia</span>, Craiova, 1977, <span class="CharOverride-1">18–27</span>; Rusu, <span class="CharOverride-1">Membrii Academiei</span>, <span class="CharOverride-1">123</span>; Lovinescu, <span class="CharOverride-1">Sburătorul</span>, IV, <span class="CharOverride-1">289</span>; Theodor Cazaban, <span class="CharOverride-1">Eseuri şi cronici literare</span>, Bucureşti, 2002, <span class="CharOverride-1">147–148</span>. &#9;<span class="Semnatura">I.O.</span></p>
			<p class="Heuristica-PRIMUL"><span class="titlu-12">CIPARIU, Dan Mircea </span>(7.IX.1972, Bucureşti), poet, publicist. Este fiul Anei Constantin (n. Cipariu), ambalator la Fabrica de Produse Zaharoase din Bucureşti, apoi coordonator de punct termic la RADET. Între 1986 și 1990 este elev al Liceului „Iulia Hasdeu” din Bucureşti, apoi student al Şcolii Superioare de Jurnalistică din Bucureşti, specializarea presă scrisă (1994–1998). În 2005 obţine licenţa la Facultatea de Jurnalism şi Ştiinţele Comunicării din cadrul Universităţii din Bucureşti. Frecventează cenaclul Săgetătorul condus de profesorul Tudor Opriş. Iniţiază şi conduce vreme de câţiva ani Cenaclul de marţi. Este fondator şi redactor-şef adjunct al revistei „Piaţa Universităţii” (1990). Între 1991 și 1993 lucrează ca reporter special la cotidianul „Tineretul liber”, apoi ca reporter în războiul sârbo-croat din Iugoslavia, la Vukovar (1993); realizează săptămânal pagina „Dictatura adolescenţilor”. Redactor-şef şi manager la trustul de presă Salut, a lucrat şi ca şef de departament la „Curentul”. A semnat rubrici în „Adevărul”, „Cotidianul” și „Ziua”. A prezentat și realizat emisiuni la Uniplus Radio, Radio Tinerama, Radio România Tineret, Radio România Cultural, TV SOTI și TVR 1. Colaborează cu poeme şi cu articole de opinie la numeroase publicaţii culturale din ţară. Este directorul revistei electronice „Agenţia de carte”, animator cultural, manager de proiecte culturale naţionale şi internaţionale, preşedinte al secţiei de poezie a Uniunii Scriitorilor, Filiala Bucureşti (din 2005). Debutează publicistic în „Suplimentul literar-artistic al «Scânteii tineretului»” (1988) şi editorial în volumul colectiv de versuri <span class="CharOverride-1">Marfă </span>(1996), împreună cu Florin Dumitrescu, Sorin Gherguţ, Dan Pleşa şi Bogdan O. Popescu. <span class="CharOverride-1">Hai să ne-ntâlnim pe site sâmbătă seara</span> (1999) este prima carte individuală. I s-a acordat Premiul Asociaţiei Scriitorilor din Bucureşti pentru <span class="CharOverride-1">Tsunami </span>(2006). </p>
			<p class="Heuristica-BASE">Autor cu apetit pentru improvizaţia histrionică şi cu un registru tematic bogat, <span class="CharOverride-2">C.</span> se vădeşte, în toate cărțile sale, un fantezist sentimental şi ludic dublat de un moralist melancolic. Arlechinadele lirice amestecă, în spiritul unui balcanism adaptat erei cibernetice, referinţele livreşti înalte cu cele populare, din cultura urbană şi periferică, textul cu imaginea şi biografismul cu reveria imaginativă. Participările la culegerile colective <span class="CharOverride-1">Marfă</span>,<span class="CharOverride-1"> Al doilea desant </span>(2003), <span class="CharOverride-1">Timişoara în trei prieteni</span> (2003), <span class="CharOverride-1">Marfă reîncărcată</span> (2011) şi colaborarea cu Traian T. Coşovei din <span class="CharOverride-1">Mahalaua de azi pe mâine. Poeme trăite</span> (2000) îl plasează programatic în descendenţa cântecului de lume, trecut prin romanţele simboliste ale lui Ion Minulescu, prin poezia convivială a lui Nichita Stănescu şi prin postmodernismul din <span class="CharOverride-1">Aer cu diamante</span>, pe care îl continuă în cheie minoră. Rezultat al unor experienţe existenţiale, povestirile din <span class="CharOverride-1">Sunt pur, din ce în ce mai pur</span> (2002) şi <span class="CharOverride-1">sunt eu maria petrarca rilke. adevărata biografie a mariei dante spinoza</span> (2004) experimentează tematic recluziunea psihedelică şi explorează, sub măşti culturale, dimensiunea feminină a autorului. <span class="CharOverride-1">Tsunami</span> marchează o reinventare în formula poemului amplu, profetic, stimulat de catastrofa din Indonezia anului 2005. Dincolo de carnavalul multicolor, există la <span class="CharOverride-2">C.</span> o notă gravă, de critică a alienării metropolitane şi a standardizării consumeriste. În volumele recente poemele devin sentenţioase, limpezite, în bună măsură, de aluviunile retorice şi de dilatările care grevau primele apariţii: „viaţa între codul de bare/ cartela sim/ telecomanda cu veşti apocaliptice şi pornografii insuportabile// viaţa între mai multe echipe de filmare/ între mai multe clipuri despre viitorul care sună întotdeauna bine// viaţa între calupuri de publicitate şi sondaje despre cum pot obţine/ europenii/ orgasmul cosmic şi o monedă unică tot mai profitabilă// trăiesc din ce în ce mai mult în propria mea viaţă/ într-o ţară interioară/ în care aşteptarea şi singurătatea îmi dau bineţe// sper să ajung şi eu pe Himalaya şi să scriu:/ «viaţa n-are rost cu Coca-Cola!»” (<span class="CharOverride-1">Poemul matriţă. Din ce în ce mai mult în propria viaţă</span>). Această atitudine etică are un corespondent în evoluţia publicisticii autorului, axată pe teme sensibile ale actualităţii culturale autohtone. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Hai să ne-ntâlnim pe site sâmbătă seara</span>, pref. Gabriel Rusu, postfață Romul Munteanu, Bucureşti, 1999; <span class="CharOverride-1">Mahalaua de azi pe mâine. Poeme trăite </span>(în colaborare cu Traian T. Coșovei), pref. Nicolae Țone, Bucureşti, 2000; <span class="CharOverride-1">Virusul romantic. Acum cu 20% mai multă poezie</span>, Bucureşti, 2001; <span class="CharOverride-1">Sunt pur din ce în ce mai pur. 33 de povestiri și tot atâtea pictopoeme</span>, cu<span class="CharOverride-1"> </span>ilustrații de Mihai Zgondoiu, Bucureşti, 2002; <span class="CharOverride-1">Timișoara în trei prieteni</span> (în colaborare cu Robert Șerban și Mihai Zgondoiu), pre/postfață Șerban Foarță și Florin Iaru, cu desene de Suzana Fântânariu, Timişoara, 2003; <span class="CharOverride-1">sunt eu maria petrarca rilke. adevărata biografie a mariei dante spinoza</span>, Bucureşti, 2004; <span class="CharOverride-1">Poarta Schei nr. 4</span>, Timişoara, 2005; <span class="CharOverride-1">Tsunami</span>, Timişoara, 2006; <span class="CharOverride-1">Poemul matriţă</span>, cu lucrări de videoart de Mihai Zgondoiu, Timişoara, 2008; <span class="CharOverride-1">De azi pe mâine</span>, pref. Nicolae Ţone, Bucureşti, 2008; <span class="CharOverride-1">singurătatea vine pe facebook</span>, cu desene de Mihai Zgondoiu, Bucureşti, 2012.</p>
			<p class="Heuristica___m_RPR"><span class="CharOverride-2">Repere bibliografice:</span> Dan Gulea, <span class="CharOverride-1">„Mahalaua de azi pe mâine”</span>, OC, 2000, 22; Voncu, <span class="CharOverride-1">Secvențe</span>, I, <span class="CharOverride-1">63–66</span>;<span class="CharOverride-1"> </span>Alin Croitoru,<span class="CharOverride-1"> „Virusul romantic”</span>, OC, 2002, 143; Iulia Alexa, <span class="CharOverride-1">Viruşi romantici şi cibernetici</span>, RL, 2002, 18; Lucia Simona Dinescu, <span class="CharOverride-1">„Timişoara în trei prieteni”</span>, OC, 2004, 225; Adrian Alui Gheorghe, <span class="CharOverride-1">Prăvălia cu poezii</span>, CL, 2007, 6; Paul Cernat, <span class="CharOverride-1">Aer condiţionat cu gablonţuri</span>, CC, 2011, 11; Marius Chivu, <span class="CharOverride-1">Cinci poeţi marfă</span>, DM, 2012, 1; Cornelia Maria Savu, <span class="CharOverride-1">„singurătatea vine pe facebook”</span>, CLT, 2012, 36; Bucur Demetrian, <span class="CharOverride-1">Poezia întârzie pe facebook</span>, R, 2012, 12. &#9;<span class="Semnatura">P.C.</span></p>
			<div class="_idGenObjectLayout-1">
				<div id="_idContainer054">
					<div id="_idContainer052" class="Basic-Text-Frame">
						<p class="Titlu-Nume-H"><span class="titlu-12">CIPARIU, Timotei </span></p>
						<p class="Titlu-mic-DATE">(21.II.1805, Pănade, j. Alba – 3.IX.1887, Blaj), filolog, literat. </p>
					</div>
					<div id="_idContainer053" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="04_DGLR_C_314-433_chiper_cititi-web-resources/image/CIPT1.jpg" alt="" />
					</div>
				</div>
			</div>
			<p class="Heuristica-PRIMUL">Era unul dintre cei şase copii ai Solomiei (n. Frăţilă) şi ai lui Iacob Ţipar. În 1814 a fost trimis la Blaj, unde a urmat cursurile elementare şi apoi gimnaziul; în 1821 a audiat cursul de filosofie, iar între 1822 şi 1825 Seminarul Teologic. Hirotonit preot în 1827 la Blaj, va rămâne aici până la sfârşitul vieţii, ca profesor de filosofie, teologie şi limba română, prefect de studii, director al gimnaziului şi inspector al şcolilor oraşului (1854–1875), conducător al tipografiei Seminarului. A militat, alături de George Bariţiu, Simion Bărnuţiu, Ioan Maiorescu ş.a., pentru drepturile naţionale şi sociale ale românilor transilvăneni, fie prin articole politice, fie prin activitatea din timpul Revoluţiei de la 1848.</p>
			<p class="Heuristica-BASE"><span class="CharOverride-2">C.</span> este una dintre cele mai pregnante personalităţi ale culturii româneşti de la jumătatea secolului al XIX-lea. Îşi formase încă din adolescenţă o excepţională pregătire enciclopedică. Poliglotismul său era puţin obişnuit: ştia limbile greacă, latină, ebraică, arabă, siriană, turcă, persană, spaniolă, italiană, germană, franceză, engleză, maghiară. Cunoştea opera lui Immanuel Kant, Voltaire, Jules Michelet, Ludwig Feuerbach. Lecţiile de filosofie, pe care le-a şi publicat în 1861–1863, le preda având ca model manualul lui W.T. Krug. A stăruit încă din 1839 pentru înfiinţarea unor periodice româneşti în Blaj. Ziarul condus de el, „Organul luminărei”, apărut în 1847, este cel dintâi periodic românesc tipărit cu litere latine. În acelaşi timp, <span class="CharOverride-2">C.</span> a editat şi „Învăţătoriul poporului” (mai–octombrie 1848). După încetarea apariţiei celor două periodice, a colaborat statornic la „Foaie pentru minte, inimă şi literatură” cu studii, articole, eseuri, versuri şi traduceri. În ianuarie 1867 a înfiinţat şi a condus, până în noiembrie 1872, „Archivu pentru filologie şi istorie”, cea dintâi revistă românească de filologie. Eforturi serioase a depus şi pentru sprijinirea teatrului românesc, alături de G. Bariţiu, nu numai ca autor dramatic, ci şi ca organizator şi apoi membru fondator al Societăţii pentru Fond de Teatru Român. A fost preşedinte al comisiei însărcinate, în 1860, cu stabilirea ortografiei oficiale româneşti în Transilvania, iar în 1861 membru fondator şi vicepreşedinte al Astrei. Membru, din 1866, al Societăţii Literare Române, devine, ulterior, vicepreşedinte al Academiei Române. Pasionat cercetător al limbii, s-a preocupat de problemele limbajului uman, ca limbă istoric constituită şi cu exprimare individuală (stil). <span class="CharOverride-2">C.</span> este considerat întemeietorul filologiei româneşti. În afară de filologie, gramatică şi istoria limbii române, interesul său s-a manifestat şi faţă de filologia arabă, pe care şi-o apropie cu instrumentele unui specialist. Studiul limbii române l-a atras îndată după absolvirea gimnaziului, când a început să culeagă din cărţi şi manuscrise probe de veche limbă românească, reunindu-le în bună parte în volumul <span class="CharOverride-1">Crestomaţia seau Analecte literarie din cărţile mai vechi şi noue româneşti, tipărite şi manuscrise, începând de la secolul XVI până la al XIX</span> (1858), cea dintâi antologie sistematică a unor monumente de limbă. Unele studii vor fi reluate în <span class="CharOverride-1">Principia de limbă şi de scriptură</span> (1866). Cunoaşterea şi cercetarea istoriei a conferit o caracteristică aparte celor mai multe dintre afirmaţiile filologice ale lui <span class="CharOverride-2">C.</span>, aflate, în general, sub semnul latinismului. El este de părere că la originea limbii noastre se află nu latina clasică, ci latina vulgară, şi că, din punct de vedere etnic, românii sunt descendenţii direcţi ai coloniştilor romani. După el, limba română s-a format în secolele VI–X, cunoscând o perioadă de înflorire până în secolul al XVIII-lea, când a început să decadă, ca urmare a unor împrumuturi masive de cuvinte de origine străină. Impresionat de frumuseţea stilistică a textelor vechi, <span class="CharOverride-2">C.</span> le-a propus drept modele în orientarea limbii, cerând îndepărtarea din limba literară a cuvintelor de origine nelatină şi înlocuirea lor prin cuvinte de origine latină din limba de până la 1700, extrase din toate dialectele, dar şi prin neologisme romanice. Etimologismul său e moderat de perspectiva istorică, fapt evident şi în îndrumările pe care le-a adresat scriitorilor. În articolele referitoare la literatură, <span class="CharOverride-2">C.</span> considera că scriitorii din Ţara Românească folosesc o limbă franţuzită, iar cei din Moldova abuzează de provincialisme. De aceea, le cerea să se inspire din vechile texte româneşti, pentru a crea o limbă literară unitară. Era de părere că, de vreme ce o literatură valoroasă depinde nemijlocit de calitatea limbii literare, eforturile celor care scriu se cer călăuzite în această direcţie. Încă din 1854, anticipându-l pe Titu Maiorescu, <span class="CharOverride-2">C.</span> a criticat cu asprime mediocritatea veleitară, pe acei autori care, întrebuinţând neologisme inutile, denaturează limba. Preocuparea pentru purificarea exprimării literare de ceea ce filologul blăjean consideră a fi elemente străine se vădeşte şi în <span class="CharOverride-1">Elemente de poetică, metrică şi versificaţiune</span> (1860), cea dintâi poetică românească amplă. Alcătuită în spiritul retoricilor antice, cartea cuprinde şi referiri la poetica arabă, primele la noi. Lucrarea studiază „natura” şi „forma” poeziei, adică ceea ce constituie obiectul artei literare, precum şi problemele care aparţin exprimării artistice. După <span class="CharOverride-2">C.</span>, frumosul reprezintă o armonie; scopul prim al artei se află în ea însăşi, un altul fiind educaţia. Fantezia creatoare, căreia i se cere supunere faţă de raţiune, ar afla un sprijin în ştiinţă, iar obiectul beletristicii ar îngloba tot ceea ce poate fi exprimat în cuvinte, dar cu respectarea legilor morale. Corecţiile pe care <span class="CharOverride-2">C.</span> le-a făcut etimologismului latinist se datorează şi perspectivei oferite de cunoaşterea folclorului, pe care l-a studiat încă din 1831, când a cules şi a notat poveşti, snoave, ghicitori şi proverbe, alcătuind prima culegere mai mare de expresii şi locuţiuni din Transilvania. Interesat în primul rând de valoarea documentară a literaturii populare, recomanda notarea exactă, fără intervenţii din partea culegătorului. Poeziile scrise de <span class="CharOverride-2">C.</span> se disting prin melodicitate şi acurateţe prozodică. A compus o amplă eglogă, tipărită într-o primă ediţie în 1833 şi reluată în 1860 sub titlul <span class="CharOverride-1">Drama pastorale</span>. Ca şi în celelalte versuri, unele de inspiraţie folclorică, el arată predilecţie pentru universul rustic şi limbajul lui specific. Imagini sobre, înviorate de oralitatea populară şi de folosirea unor motive fantastice, îi caracterizează în genere stihurile. Un jurnal, publicat postum, cuprinzând notaţii din anii 1836, 1852 şi 1855, descoperă la <span class="CharOverride-2">C.</span> conștiința importanței acestui gen de text, în care intră deopotrivă însemnări autobiografice, memorial de călătorie, istorisiri diverse, reflecții, moralități etc. Și scrisorile către G. Barițiu conturează profilul unui cărturar care, sigur pe adevărurile cucerite, vrea să le impună contemporanilor, îndeosebi pe cele referitoare la limbă, pentru că – spune el – aceasta nu se cuvine să aibă „îmbrăcăminte după capriţ”, ci „după sistem”. <span class="CharOverride-2">C. </span>a tradus din Goethe, Manzoni şi Eugène Sue, precum şi poeme arabe ori fragmente din scrisorile lui Ovidiu, Lessing, Tasso.</p>
			<p class="Heuristica_CITAT">Cipariu e cap de afiş în multe din disciplinele ştiinţifice de azi, cărora le-a dat drept de cetate şi le-a fost părinte pe teren românesc. Aşa se întâmplă în bibliografie, bibliologie sau bibliofilie, în arabistică, arhivistică şi folclor <span class="CharOverride-7">[…]</span>. Este, de asemenea, printre primii cercetători ai vechii literaturi româneşti, editor şi tipograf, iniţiator şi conducător de reviste literare, filologice şi politice <span class="CharOverride-7">[…]</span>. Corifeu al Bisericii Unite, apărător al cauzei Revoluţiei de la 1848 şi al drepturilor naţionale ale românilor, iniţiator şi militant de frunte al Astrei, el s-a dovedit unul din acele spirite care făuresc o ţară şi o epocă. </p>
			<p class="Heuristica_CITAT_semnat">Mircea Popa</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Ecloga</span>,<span class="CharOverride-1"> </span>Blaj, 1833; ed. (<span class="CharOverride-1">Drama pastorale</span>), Blaj, 1860; <span class="CharOverride-1">Elemente de limba română după dialecte şi monumente vechi</span>, Blaj, 1854; <span class="CharOverride-1">Compendiu de gramateca limbei române</span>,<span class="CharOverride-1"> </span>Blaj, 1855;<span class="CharOverride-1"> Crestomaţia seau Analecte literarie din cărţile mai vechi şi noue româneşti, tipărite şi manuscrise, începând de la secolul XVI până la al XIX – cu notiţă literară</span>, Blaj, 1858; <span class="CharOverride-1">Elemente de poetică, metrică şi versificaţiune</span>, Blaj, 1860; <span class="CharOverride-1">Elemente de filosofie</span>, I–II, Blaj, 1861–1863; <span class="CharOverride-1">Cuvânt la inaugurarea Asociaţiunei Române Transilvane</span>, Blaj, 1862; <span class="CharOverride-1">Principia de limbă şi de scriptură</span>, ed. 2, Blaj, 1866; <span class="CharOverride-1">Gramatica limbei române</span>, I–II, Bucureşti, 1869–1877; <span class="CharOverride-1">Început de autobiografie</span>, îngr. şi pref. Ştefan Manciulea, Blaj, f.a.; <span class="CharOverride-1">Jurnal</span>, îngr. şi pref. Maria Protase, Cluj, 1972; <span class="CharOverride-1">Poezii</span>, îngr. şi pref. Nicolae Albu, Cluj-Napoca, 1976; <span class="CharOverride-1">Discursuri</span>,<span class="CharOverride-1"> </span>îngr. Ştefan Manciulea şi Ion Buzaşi, pref. Ion Buzaşi, Cluj-Napoca, 1984; <span class="CharOverride-1">Opere</span>, îngr. Carmen-Gabriela Pamfil, vol. I, introd. Gavril Istrate, Bucureşti, 1987, vol. II, introd. Mioara Avram, Bucureşti, 1992; <span class="CharOverride-1">Pagini literare</span>, îngr. şi postfaţă Ion Buzaşi, Bucureşti, 1999; <span class="CharOverride-1">Scientia litterarum</span>,<span class="CharOverride-1"> </span>îngr. şi pref. Stela Toma, Bucureşti, 2004; <span class="CharOverride-1">Epistolar. 1836–1877</span>, îngr. şi introd. Ioan Chindriş, pref. Eugen Simion, Bucureşti, 2005; <span class="CharOverride-1">Scrieri literare</span>,<span class="CharOverride-1"> </span>îngr. şi pref. Ion Buzaşi, cuvânt înainte Ion Brad, Bucureşti, 2005; <span class="CharOverride-1">Poezii şi scrieri religioase</span>, îngr. şi pref. Ion Buzaşi, Târgu Lăpuş, 2008.</p>
			<p class="Heuristica___m_RPR"><span class="CharOverride-2">Repere bibliografice:</span> Maiorescu, <span class="CharOverride-1">Critice</span>,<span class="CharOverride-1"> </span>II, <span class="CharOverride-1">108–112</span>; Pop, <span class="CharOverride-1">Conspect, 125–128</span>;<span class="CharOverride-1"> </span>Iorga, <span class="CharOverride-1">Ist. lit. XIX</span>,<span class="CharOverride-1"> </span>I, <span class="CharOverride-1">296–300</span>,<span class="CharOverride-1"> </span>II, <span class="CharOverride-1">243–247</span>,<span class="CharOverride-1"> </span>III, <span class="CharOverride-1">35–36</span>,<span class="CharOverride-1"> 225–226</span>; Ilie Dăianu, <span class="CharOverride-1">Timotei Cipariu</span>, Bucureşti, 1937; Ştefan Manciulea, <span class="CharOverride-1">Timotei Cipariu şi</span> <span class="CharOverride-1">Academia Română</span>, Blaj, 1941; Breazu, <span class="CharOverride-1">Studii</span>,<span class="CharOverride-1"> </span>I, <span class="CharOverride-1">103</span>, II, <span class="CharOverride-1">78–94</span>;<span class="CharOverride-1"> </span>Pervain, <span class="CharOverride-1">Studii</span>,<span class="CharOverride-1"> 289–303</span>;<span class="CharOverride-1"> </span>Ştefan Manciulea, <span class="CharOverride-1">Timotei</span> <span class="CharOverride-1">Cipariu şi Astra</span>, Blaj, 1943; ed. îngr. şi pref. Ion Buzaşi, Blaj, 2001; Ion Muşlea, <span class="CharOverride-1">Cercetări etnografice şi de folclor</span>,<span class="CharOverride-1"> </span>I, îngr. şi introd. Ion Taloş, Bucureşti, 1971, <span class="CharOverride-1">65–105</span>; <span class="CharOverride-1">Dicţ. lit. 1900</span>,<span class="CharOverride-1"> 183–185</span>; Valeriu Niţu, Traian Vedinaş, <span class="CharOverride-1">Timotei Cipariu.</span> <span class="CharOverride-1">Arhetipuri ale permanenţei româneşti</span>, Cluj-Napoca, 1988; Holban, <span class="CharOverride-1">Literatura</span>, I, <span class="CharOverride-1">19–23</span>; Mircea Popa, <span class="CharOverride-1">Timotei</span> <span class="CharOverride-1">Cipariu. Ipostazele enciclopedistului</span>, Bucureşti, 1993; Dan Mănucă, <span class="CharOverride-1">Timotei Cipariu, poet</span>, CL, 1999, 4; Ioan Holban, <span class="CharOverride-1">Timotei Cipariu</span>, CL, 2000, 2; <span class="CharOverride-1">Dicţ. esenţial</span>,<span class="CharOverride-1"> 183–186</span>; Simion,<span class="CharOverride-1"> Ficţiunea</span>, III, <span class="CharOverride-1">59–60</span>;<span class="CharOverride-2"> </span><span class="CharOverride-1">Timotei Cipariu, scriitorul</span>, îngr. Ion Buzaşi, Blaj, 2005;<span class="CharOverride-2"> </span>Ion Simuţ, <span class="CharOverride-1">Un savant de secol XIX</span>, RL, 2006, 23; Simion, <span class="CharOverride-1">Fragmente</span>, V, <span class="CharOverride-1">294–298</span>; Carmen Gabriela Pamfil, <span class="CharOverride-1">Timotei Cipariu, lingvist şi filolog</span>, Iaşi, 2009; Niculina Iacob, Ioan Chindriş, <span class="CharOverride-1">Tradiţie şi inovaţie latinistă în Biblia lui Timotei Cipariu</span>,<span class="CharOverride-1"> </span>Târgu Lăpuş, 2010. &#9;<span class="Semnatura">D.M.</span></p>
			<div class="_idGenObjectLayout-1">
				<div id="_idContainer057">
					<div id="_idContainer055" class="Basic-Text-Frame">
						<p class="Titlu-Nume-H"><span class="titlu-12">CIPRIAN, G. </span></p>
						<p class="Titlu-mic-DATE">(pseudonim al lui Gheorghe Con&#173;stantin-Constantinescu; 14.VI.1883, Buzău – 7.V.1968, Bucureşti), dramaturg, prozator. </p>
					</div>
					<div id="_idContainer056" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="04_DGLR_C_314-433_chiper_cititi-web-resources/image/Ciprian_G.jpg" alt="" />
					</div>
				</div>
			</div>
			<p class="Heuristica-PRIMUL">Tatăl, brutarul Constantin Pană, este originar din Cipru. Urmează şcoala primară în Glodeanu-Siliştea, apoi Liceul „Gh. Lazăr” din Bucureşti (1894–1902). Coleg şi prieten apropiat, în anii liceului, cu Urmuz, îl va socoti pe acesta un mentor comportamental în adolescenţă şi un model în privinţa scrisului. <span class="CharOverride-2">C. </span>obţine licenţa în drept şi litere la Universitatea bucureşteană (1906) şi diploma de actor la Conservatorul de Artă Dramatică, clasa lui C.I. Nottara (1907). După o stagiune la Teatrul Naţional din Craiova, revine în Bucureşti, la Teatrul Naţional, afirmându-se ca unul dintre cei mai redutabili interpreţi ai generaţiei sale. Realizează creaţii memorabile în piese de Shakespeare (<span class="CharOverride-1">Macbeth, Richard al III-lea</span>), Molière, Ibsen, Schiller, Maxim Gorki, Mihail Sorbul. Ca actor, manifestă preferinţă pentru personaje dure, crude, voluntare (Richard al III-lea, Macbeth, Engstrand din <span class="CharOverride-1">Strigoii</span>, Jack Spintecătorul din <span class="CharOverride-1">Cutia Pandorei </span>ş.a.),<span class="CharOverride-1"> </span>pe care le gândeşte în tonuri reci, întunecate, cu o relevare pronunţată a proceselor de conştiinţă. </p>
			<p class="Heuristica-BASE">Debutul literar al lui <span class="CharOverride-2">C.</span>, neaşteptat, se produce târziu, cu un fragment din comedia <span class="CharOverride-1">Omul cu mârţoaga</span>, publicat în „Sinteza” (1927), dar semne ale unei disponibilităţi scritoriceşti se iviseră încă din anii Conservatorului. Se pare că în adolescenţă ar fi scris o piesă în cinci acte, <span class="CharOverride-1">Somnambulul</span>, lucrare pierdută, în care evoca o dragoste pasageră. După propria mărturie, a lucrat la <span class="CharOverride-1">Omul cu mârţoaga</span> timp de opt ani. Premiera absolută a avut loc la Teatrul Naţional din Bucureşti în 1927. Este o piesă despre forţa implacabilă a destinului, care decide traiectorii umane surprinzătoare sau, în termenii autorului, „o pildă vie a felului ideal cum e răsplătită credinţa”. Subiectul poate fi apreciat în descendenţa scrierilor ibseniene, în sensul realinierii dominantelor individuale sub influenţa unei convingeri fundamentale şi a imperativelor legate de înfăptuirea acelei convingeri. În piesă funcţionează un registru moral şi unul de critică socială. Proiectarea pe un fundal etic a valorilor sufleteşti, ca şi a nonvalorii, este operată cu instrumentarul observatorului lucid şi satiric. Sunt vehiculate, în consecinţă, două categorii de personaje: cele la care precumpăneşte deschiderea spre credinţă şi principii de viaţă normale (Chirică, Varlam, Fira) şi cele mânate de egocentrism, oportunism derizoriu, fals moral (Ana, Nichita, Proprietarul). Amărâtul arhivar Chirică îşi consacră timpul, priceperea, economiile, îşi neglijează familia şi îşi sacrifică imaginea publică pentru o aparentă himeră: calul Faraon al V-lea, „regele gloabelor”, care soseşte mereu ultimul în cursele de pe hipodrom. El vede izbânda acolo unde toţi declară, cu autoritatea verdictului definitiv, falimentul. La polul opus înţelegerii vieţii, cinicul seducător Nichita proclamă instinctul primar drept lege a existenţei. „Cazul” Chirică poate fi considerat o variantă mistică a temei donquijotismului, terminată cu triumful visătorului, care se dovedeşte, paradoxal, un receptor mai lucid al realităţii. Cel părăsit de soţie şi de prieteni, batjocorit în fel şi chip de gazete, ridiculizat de curioşii grăbiţi să-i sancţioneze nebunia, se metamorfozează treptat într-un fel de mucenic, de martir care îşi îndură calvarul fără să crâcnească. Miracolul îndelung aşteptat se produce: mȃrţoaga câştigă cursă după cursă, iar proprietarul ei începe să fie adulat de mulţimea care, în delir, se comportă exact ca în faţa unui „sfânt”. Explicaţia acestei minuni de semn expresionist punctează asocieri între suferinţa protagonistului şi calvarul lui Iisus: „Fiindcă el singur a văzut ce toţi laolaltă n-au fost în stare să vadă. Fiindcă l-au lovit cu bice şi acuma simt nevoia să-i lingă rănile”. Un personaj intermediar în economia demonstraţiei, Varlam, are esenţă gogoliană (unii critici l-au văzut ca pe un Cicikov, deşi unul pozitiv) şi rol demitizator, relativizând în momente bine alese lucrurile. Dincolo de valoarea literară, <span class="CharOverride-1">Omul cu mârţoaga</span> dispune de evidente virtuţi teatrale, relevate de un pregnant simţ al dialogului şi de o bună ştiinţă în materie de arhitectonică dramatică, fără însă ca aceasta să eşueze în tehnicism. Introspecţiile psihologice sunt efectuate cu decizie, satira este bine structurată, iar umorul, cu note uneori groteşti, punctează inteligent acţiunea preponderent gravă. Piesa a cunoscut o carieră scenică remarcabilă în deceniul următor premierei, fiind tradusă şi jucată la Berlin, Praga, Berna, Paris, mai târziu şi în teatre de limbă rusă, polonă sau engleză. A doua piesă importantă a lui <span class="CharOverride-2">C.</span> este <span class="CharOverride-1">Capul de răţoi</span>, scrisă în 1938, reprezentată la Teatrul Naţional din Bucureşti şi publicată în 1940. Neîncadrabilă într-un gen dramatic exact, scrierea amestecă pamfletul cu farsa, parabola cu expozeul simplu, direct, sarcasmul cu pledoaria umanitară şi cu meditaţia, rezultatul fiind o lucrare în egală măsură lirică şi burlescă şi, în acelaşi timp, punctul cel mai înalt al histrionismului cultivat de personajele lui <span class="CharOverride-2">C.</span> Tema de fond abordează nevoia de evadare dintr-un mediu sufocat de practici şi de automatisme golite de sens, adică evadarea din conformism. Punctul de plecare este unul real, situat în anii adolescenţei dramaturgului: existenţa „bandei pahucilor” de la Liceul „Gh. Lazăr”, formată din patru prieteni – Ciriviş (Urmuz, pe atunci Dem. Demetrescu-Buzău, evocat sub numele Mitică şi într-o secvenţă din <span class="CharOverride-1">Cutia cu maimuţe</span>), Bălălău (Alexandru Bujoreanu), Pentagon (Costică Grigorescu), Macferlan (<span class="CharOverride-2">C</span><span class="CharOverride-1">.</span> însuşi). Reîntâlnirea lor, la maturitate, îi adună într-o asociaţie ad-hoc, intitulată „Capul de răţoi”, care îşi propune, prin farsă şi logică absurdă, să se opună unei normalităţi obosite. Cei patru încearcă să racoleze adepţi (şi chiar o fac) printre privitorii întâi contrariaţi, apoi scandalizaţi şi, în final, convertiţi la originala lor filosofie existenţială, care optează pentru iluzie ca singură modalitate de supravieţuire. În practică, ea presupune zdruncinarea cu orice preţ a rutinei, a tiparelor existenţiale şi sociale anchilozate, prin farse, bufonerii şi pozne de tot felul, puse la cale de cei patru „pahuci” ce-şi au sediul într-o casă/„castel aerian” situat într-un copac. <span class="CharOverride-1">Capul de răţoi</span> era o noutate absolută în peisajul literar românesc, propunând alternativa absurd-nonconformistă realităţii terne de fiecare zi. Obiectivele şarjei satirice sunt inerţia, falsul, laşitatea. Neîndoielnic, <span class="CharOverride-1">Capul de răţoi</span>, această „parabolă în duh urmuzian, care îşi disimulează înţelesul simbolic prin verva ludică” (Florin Faifer), are ascunse în naraţiunea dramatică filoane tragice, ţinând de alterarea esenţei umane. Chiar dacă nu sunt sondate direct, pulsaţia lor nu poate fi ignorată. Pe de altă parte, unele îngroşări în registrele ilogicului şi grotescului apar ostentative şi diminuează valoarea întregului. Considerată prin raportare la momentul apariţiei în dramaturgia românească, piesa lui <span class="CharOverride-2">C.</span> poate fi socotită o scriere preionesciană. Alte câteva tentative ale autorului sunt nesemnificative. <span class="CharOverride-1">Nae Niculae</span>, comedie didactică, reprezentată de Compania Bulandra–Maximilian–Manolescu–Storin în 1928, nu dispune de o structură compoziţională performantă şi sub raportul spectacolului a fost o cădere. Dorindu-se „pledoarie pentru pace şi omenie”, piesa prezintă avatarurile aprodului de tribunal Nae Niculae, blestemat de un individ căruia îi produce, fără voie, necazuri. Prin urmare, după moarte nu este primit nici în rai, nici în iad, dar primeşte protecţia Prichindelului (personaj pozitiv), graţie căruia poate să îşi ducă la îndeplinire idealul de armonie universală. Textul avansează metafora disputei de ordin moral, angajată între principiile binelui şi ale răului, surprinse prin intermediul existenţei omului de rând. Partea a treia a piesei, ce păcătuieşte prin elementele marcat teziste şi retorica grandilocventă, va fi dezvoltată într-un text<span class="CharOverride-1"> </span>nereprezentat, dar publicat postum („Manuscriptum”, 1973): <span class="CharOverride-1">Ioachim, prietenul poporului</span> urmăreşte revenirea lui Nae printre oameni, după reîncarnare, în ipostaza prinţului Ioachim şi apoteozează eforturile de înţelegere între adversarii de orice fel. Tot nereprezentată, <span class="CharOverride-1">Un lup mâncat de oaie</span> (1947) este o farsă cu redusă importanţă literară şi teatrală, pe motivul „păcălitorului păcălit”. În 1933 <span class="CharOverride-2">C.</span> răspunde favorabil, şi eficient, solicitării lui Ion Luca de a colabora la rescrierea dramei religioase a acestuia, <span class="CharOverride-1">Iuda</span> <span class="CharOverride-1">din Cariot</span>, respinsă anterior, în două rânduri, de Naţionalul bucureştean. Scrierilor originale destinate scenei <span class="CharOverride-2">C.</span> le alătură două traduceri, <span class="CharOverride-1">Tată fără voie</span> de Luigi Pirandello şi <span class="CharOverride-1">Banii</span> de Octave Mirbeau, precum şi dramatizarea, sub titlul <span class="CharOverride-1">Cocoşatul de la Notre-Dame</span>, a romanului lui Victor Hugo.</p>
			<p class="Heuristica-BASE"><span class="CharOverride-2">C.</span> este şi autorul câtorva volume de proză. Romanul <span class="CharOverride-1">Soţ ori făr’ dă sau Odiseea lui Haralambie Cutzaftachis</span> (1936) relatează povestea pseudoveselă a unui samsar mărunt, obsedat de logica ascunsă a adversităţii originare dintre numerele cu soţ şi cele fără soţ. Până la un punct, personajul se înrudeşte cu Chirică prin credinţa, uneori fanatică, într-un destin favorabil; dar, spre deosebire de „omul cu mârţoaga”, are îndoieli şi o „teamă de necunoscut” generală, care diluează mult această credinţă sprijinită pe asimilarea exclusivă a unei idei. Rezultatul nu poate fi decât pierderea oricărui câştig şi transformarea personajului într-un fel de măscărici cu mişcări, atitudini şi comportamente aberante. Asumându-şi acest rol, Haralambie atrage atenţia asupra absurdului unei existenţe care, pentru a fi suportată, trebuie convertită în spectacol. După ce îşi joacă (şi câştigă) propria viaţă la ruletă, protagonistul alunecă totuşi într-un misticism fanatic, socotind voinţa divinităţii ca fiind singura în măsură să ofere răspuns tuturor îndoielilor sale. Povestea întâmplărilor prin care trece în mijlocul unei lumi dure, insensibile, cea a cazinourilor, se desfăşoară însă fără un crescendo bine supravegheat, într-un regim de lejeritate răsfrânt defavorabil asupra impresiei artistice de ansamblu. Respectând tipicul genului, două scrieri de factură memorialistică, intitulate <span class="CharOverride-1">Cutia cu maimuţe</span> (1942) şi <span class="CharOverride-1">Măscărici şi mâzgălici</span> (1958), reconstituie etapele formării lui <span class="CharOverride-2">C. </span>ca om de scenă şi de litere, oferind simultan imaginea lumii în care această formare a fost posibilă. Volumul din 1942 cuprinde amintiri legate de familie, de viaţa scriitoricească, teatrală şi cazonă. Evocările sunt susţinute de un patos reţinut, de vervă şi umor, portretele beneficiază de tuşe rapide şi decise. Pentru istoria literară deosebit de importante sunt amintirile privitoare la Urmuz. Portretistul dispune de un simţ ager al observaţiei şi de capacitatea de a surprinde esenţialul unei existenţe. Notaţiile includ, fără ostentaţie, calităţi şi defecte omeneşti, oferind deseori date inedite asupra unor personalităţi care au decis destinele teatrului românesc sau ale literaturii noastre. Celălalt op memorialistic rotunjeşte imaginea unei existenţe construite ca spectacol, susţinând, deşi nu întotdeauna direct, necesitatea histrionismului ca punct nodal al acesteia. Considerarea critică a operei lui <span class="CharOverride-2">C.</span> relevă un scriitor inegal, oscilând între realizări superlative şi însăilări, un autor noncoformist, dispunând de un remarcabil simţ al umorului şi al ridicolului, un creator în care se alătură două ipostaze: omul de teatru şi omul de litere, care îşi întretaie deseori traiectoriile, completându-se şi sprijinindu-se reciproc.</p>
			<p class="Heuristica_CITAT">Privită cu lupa, comedia Omul cu mârţoaga de G. Ciprian este un mozaic de toate varietăţile teatrale câte au putut intra în experienţa unui actor (Ibsen, Strindberg, Pirandello). Unele scene sunt clișee dramatice, introduse fără vreun folos. <span class="CharOverride-7">[…]</span> Sudura pietricelelor este însă trainică și piesa rămâne de un efect extraordinar. Ea e comedie pentru spectatorul superficial. De fapt piesa e un „mister” şi deocamdată unica scriere teatrală veritabil mistică. <span class="CharOverride-7">[…]</span> În ea găsim cea mai adâncă demonstrație că providența divină există și cea mai completă exteriorizare a tensiunii sufletești ce se cheamă credință. G. Ciprian s-a revelat ca un mic Calderon al nostru.</p>
			<p class="Heuristica_CITAT_semnat">G. Călinescu</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Omul cu mârţoaga</span>, Bucureşti, 1927; ed. Bucureşti, 1983; <span class="CharOverride-1">Nae Niculae</span>, Bucureşti, 1928; <span class="CharOverride-1">Soţ ori făr’ dă sau Odiseea lui Haralambie Cutzaftachis</span>, Bucureşti, 1936; <span class="CharOverride-1">Capul de răţoi</span>, Bucureşti, 1940; <span class="CharOverride-1">Cutia cu maimuţe</span>, Bucureşti, 1942; <span class="CharOverride-1">Măscărici şi mâzgălici</span>, Bucureşti, 1958; <span class="CharOverride-1">Scrieri</span>, I–II, pref. Petre Pintilie, Bucureşti, 1965; <span class="CharOverride-1">Scrisori către Dumitru Trancă</span>, îngr. Marcela Chiriţă, Buzău, 1996.</p>
			<p class="Heuristica___m_RPR"><span class="CharOverride-2">Repere bibliografice:</span> Sadoveanu, <span class="CharOverride-1">Scrieri</span>, V, <span class="CharOverride-1">334−340</span>, <span class="CharOverride-1">514−516</span>; Tudor Arghezi, <span class="CharOverride-1">G. Ciprian</span>, „Bilete de papagal”, 1928, 26, 30; Lovinescu, [<span class="CharOverride-1">G. Ciprian</span>], RP, 1930, 3622; Perpessicius, <span class="CharOverride-1">Opere</span>, IX, <span class="CharOverride-1">429–433</span>; Călinescu, <span class="CharOverride-1">Opere</span>, III, <span class="CharOverride-1">104–108</span>; Octav Şuluţiu, <span class="CharOverride-1">„Capul de răţoi”</span>,<span class="CharOverride-1"> </span>G, 1941, 5; Călinescu, <span class="CharOverride-1">Ist. lit. </span>(1941), <span class="CharOverride-1">835–836</span>,<span class="CharOverride-1"> Ist. lit</span>. (1982), <span class="CharOverride-1">921</span>; Piru, <span class="CharOverride-1">Panorama</span>,<span class="CharOverride-1"> 430–433</span>; Crohmălniceanu, <span class="CharOverride-1">Literatura</span>, III, <span class="CharOverride-1">77–90</span>; Brădăţeanu, <span class="CharOverride-1">Istoria</span>, II, <span class="CharOverride-1">335–343</span>; Mîndra, <span class="CharOverride-1">Jocul</span>,<span class="CharOverride-1"> 164–174</span>;<span class="CharOverride-1"> </span>Vartic, <span class="CharOverride-1">Modelul</span>, <span class="CharOverride-1">242–250</span>; Florin Faifer, <span class="CharOverride-1">Frumoşii nebuni ai lui G. Ciprian</span>, CRC, 1983, 24; I. N. [Ionuţ Niculescu], <span class="CharOverride-1">G. Ciprian</span>, TTR, 1983, 7–8; Valentin Silvestru, <span class="CharOverride-1">„Omul cu mârţoaga”</span>, RL, 1989, 42; <span class="CharOverride-1">Dicţ. analitic</span>, I, <span class="CharOverride-1">118–119</span>; Ghiţulescu, <span class="CharOverride-1">Istoria</span>,<span class="CharOverride-1"> 44–47</span>; <span class="CharOverride-1">Dicţ.</span> <span class="CharOverride-1">esenţial</span>,<span class="CharOverride-1"> 186–188</span>; <span class="CharOverride-1">Dicţ. scriit. rom.</span>,<span class="CharOverride-1"> </span>I,<span class="CharOverride-1"> 599–602</span>; Dionisie Vitcu, <span class="CharOverride-1">Actorul cu mârţoaga sau File din viaţa OMULUI Haralambie Cutzaftachis</span>, Iaşi, 2005; Manolescu, <span class="CharOverride-1">Istoria, 791–792; </span>Florin Faifer, <span class="CharOverride-1">Dramaturgi români</span>, Iaşi, 2012, <span class="CharOverride-1">78–84</span>. &#9;<span class="Semnatura">C.P., E.I.</span></p>
			<p class="Heuristica-PRIMUL"><span class="titlu-12">CIREŞ, Lucia</span> (20.XII.1943, Ustia–Chişinău), etno&#173;log, istoric literar. Este fiica Tatianei Cireș (n. Gatcina), funcţionară, şi a lui Iuliu Cireş, preot. Face studiile secundare (1957–1961) la Salonta şi Cluj, iar pe cele universitare la Facultatea de Filologie a Universității „Al. I. Cuza” din Iaşi (1963–1968), după care este încadrată cercetător ştiinţific la Centrul de Lingvistică, Istorie Literară şi Folclor (azi Institutul de Filologie Română „A. Philippide”) din Iaşi. Contribuie, printr-o îndelungată şi laborioasă investigaţie de teren, la alcătuirea Arhivei de Folclor a Moldovei şi Bucovinei. Şi-a luat doctoratul în filologie la Universitatea din Cluj-Napoca (1997) cu teza <span class="CharOverride-1">Colindatul şi colindele în Moldova</span>. După 1989 a predat cursul de etnografie la Facultatea de Geografie ieșeană. Colaborează cu studii şi articole la reviste academice şi de cultură, precum „Anuar de lingvistică și istorie literară”, „Anuarul Muzeului Etnografic al Moldovei”, „Revista de etnografie şi folclor”, „Revista de lingvistică şi ştiinţă literară”, „Cronica”, „Ateneu”, „Dacia literară”, „Revista română”, Timpul” ş.a. A primit, împreună cu colectivul care a elaborat <span class="CharOverride-1">Dicţionarul literaturii române de la origini până la 1900</span> (1979; Premiul „Timotei Cipariu” al Academiei RSR). Participă la realizarea mai multor lucrări colective din domeniul etnologiei, dar și a <span class="CharOverride-1">Dicționarului general al literaturii române </span>(I–VII, 2004–2009), distins pentru primele două volume (2004) cu Premiul „B.P. Hasdeu” al Academiei Române.</p>
			<p class="Heuristica-BASE">Pe lângă importanţa ştiinţifică reală, cercetarea monografică <span class="CharOverride-1">Descântece din Moldova</span> (1982), pe care <span class="CharOverride-2">C.</span> a realizat-o în colaborare cu Lucia Berdan, a avut şi semnificaţia sfidării politicii culturale a timpului, descântecele fiind socotite sub regimul comunist o manifestare de obscurantism. Într-un amplu studiu autoarea stăruie asupra instrumentarului poetic: eufemisme, elemente criptice, simboluri, simbolistica numerelor şi a culorilor, se opreşte asupra tipurilor de discurs, subliniază marea lor diversitate de forme poetice. O bogată antologie de texte (391 de piese) facilitează cunoaşterea tipologiei compoziţionale a descântecelor: tipuri simple (denumirea agentului nociv), invocaţii, porunci şi exorcisme, analogii, analogii narative, analogii directe și indirecte, forme magice şi parodii. Substanţialele capitole de note şi variante, bibliografia, indicii şi glosarul fac din <span class="CharOverride-1">Descântece din Moldova</span> o lucrare de referinţă. Cealaltă carte, <span class="CharOverride-1">Colinde din Moldova</span> (1984), spulberă prejudecata că în Moldova nu există colindă propriu-zisă. Autoarea adună și supune analizei argumentele care pledează în favoarea existenţei colindei în spaţiul etnofolcloric amintit, iar corpusul de texte (256) confirmă această opinie, reprezentând, chiar dacă inegal (în funcţie de frecvenţa tipurilor), toate categoriile colindei: protocolare, cosmogonice, profesionale, familiale, edificatoare şi moralizatoare, biblice şi apocrife, colinde-baladă, colinde-cântec, netipologizate şi contaminate. De remarcat cercetarea minuțioasă a colindei în contextul ritual şi social în care se desfăşoară, iar în indicele de refrene bogăţia de forme pe care o îmbracă străvechiul „lerui-ler”. O anexă cuprinde principalele tipuri melodice ale colindei din Moldova, transcrise de Florin Bucescu şi Viorel Bârleanu.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Dicţionarul literaturii române de la origini până la 1900</span> (în colaborare), Bucureşti, 1979;<span class="CharOverride-2"> </span><span class="CharOverride-1">Descântece din Moldova</span> (în colaborare cu Lucia Berdan), Iaşi, 1982; <span class="CharOverride-1">Colinde din Moldova</span>, Iaşi, 1984; <span class="CharOverride-1">Adjudeni – șase veacuri de prezență catolică pe Valea Siretului </span>(în colaborare), coordonator Dănuț Doboș, Iași, 2005. <span class="CharOverride-2">Culegeri:</span> <span class="CharOverride-1">Între două lunci cu flori</span>, postfața edit., Iași, 1972.</p>
			<p class="Heuristica___m_RPR"><span class="CharOverride-2">Repere bibliografice: </span><span class="CharOverride-1">Dicţionarele literare şi locul lor în cadrul culturii româneşti contemporane</span>, ALIL, t. XXVII, 1979–1980; Radu Răutu, <span class="CharOverride-1">„Descântece din Moldova”</span>, REF, 1983, 1; Nicolae Bot, <span class="CharOverride-1">Caietele Arhivei de Folclor a Moldovei şi Bucovinei</span>, AAF, 1987; Cornea, <span class="CharOverride-1">Semnele</span>,<span class="CharOverride-1"> 23–28</span>, <span class="CharOverride-1">267</span>,<span class="CharOverride-1"> 310–311</span>; Silvia Ciubotaru, <span class="CharOverride-1">Lucia Cireş</span>, „Buletinul Institutului de Filologie Română «A. Philippide»”, 2003, 4; Datcu,<span class="CharOverride-1"> Dicţ. etnolog.</span>,<span class="CharOverride-1"> 235–236</span>. &#9;<span class="Semnatura">I.D.</span></p>
			<p class="Heuristica-PRIMUL"><span class="titlu-12">CIREŞ, Vasile</span> (9.III.1866, Hurdugi, azi Dimitrie Cantemir, j. Vaslui – c. 1930), folclorist. Este fiul lui Ştefan Cireş, ţăran. A făcut şcoala la Iaşi, avându-l profesor pe Aron Densuşianu, apoi tot aici a urmat Facultatea de Litere şi Filosofie. A fost profesor de limba română la Focşani (1888) şi la gimnaziul din Târgovişte (1892). Din 1893 predă limba şi literatura română la Seminarul „Veniamin Costachi” din Iaşi, iar din 1904 la Gimnaziul „Ştefan cel Mare” din acelaşi oraş. În 1907 îşi termină şi studiile de drept. În 1903–1904 <span class="CharOverride-2">C.</span> tipăreşte singur revista politică „Libertatea”, în care îşi precizează poziţia deţinută în Partidul Naţional Liberal. A scos, tot la Iaşi, publicaţiile „Orientul” (1904) şi „Reforma” (1926). Articole politice a mai scris şi în ziarul „Propaganda”, unde semna Myrtil, în „Liberalul” şi „Gazeta liberală”.</p>
			<p class="Heuristica-BASE">În teza de licenţă, <span class="CharOverride-1">Consideraţiuni estetice asupra poeziei populare</span> <span class="CharOverride-1">române</span> (1888), <span class="CharOverride-2">C. </span>demonstrează precaritatea cercetărilor de estetică a folclorului şi încearcă să elucideze conceptul. El discută mijloacele artistice ale poeziei populare, urmărind şi influenţa acesteia asupra poeţilor români. Lucrarea a fost aspru criticată de M. Schwarzfeld, care îi imputa, cu justeţe, lacune în informaţie, precum şi opinia eronată privitoare la contribuţia lăutarilor în crearea folclorului. <span class="CharOverride-2">C. </span>a publicat în ziarele „Lupta”, „Propaganda”, precum şi în revista „Arhiva” studii şi articole pe care le-a reunit în volumul <span class="CharOverride-1">Studii</span> (1899). Comentariile ample despre Ion Neculce, expunerea unor principii de critică literară (după modelul lui C. Dobrogeanu-Gherea) sunt didacticiste şi lipsite de interes. Alte pagini tratează chestiuni de limbă sau probleme ale învăţământului secundar. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Consideraţiuni estetice asupra poeziei populare române</span>, Focşani, 1888; <span class="CharOverride-1">Legende şi poezii pentru învăţământul istoriei</span>, Focşani, 1892; <span class="CharOverride-1">Studii</span>, Iaşi, 1899.</p>
			<p class="Heuristica___m_RPR"><span class="CharOverride-2">Repere bibliografice:</span> M. Schwarzfeld, <span class="CharOverride-1">„Consideraţiuni estetice asupra poeziei populare române”</span>, „Arhiva”, 1889–1890, 5; V. I. Atanasiu, <span class="CharOverride-1">Doi folclorişti</span>, LUP, 1890, 1142; <span class="CharOverride-1">Dicţ. lit. 1900</span>, <span class="CharOverride-1">185</span>; Datcu, <span class="CharOverride-1">Dicţ. etnolog.</span>,<span class="CharOverride-1"> 236–237</span>. &#9;<span class="Semnatura">L.Cş.</span></p>
			<p class="Heuristica-PRIMUL"><span class="titlu-12">CIRIMPEI, Victor</span><span class="CharOverride-2"> </span>(15.II.1940, Drăgăneşti–Bălţi), folclorist. Este fiul Elizabetei (n. Mandraji) și al lui Alexandru Cirimpei, ţărani. După școala medie absolvită în satul natal (1958), a urmat Facultatea de Istorie și Filologie a Universității de Stat din Chişinău (1958–1964) şi stagiul de doctorat la Institutul de Literatură Universală „Maxim Gorki” din Moscova (1964–1967), unde își susţine în 1968 teza <span class="CharOverride-1">Procese contemporane în folclor.</span> În acelaşi an este angajat cercetător științific inferior la sectorul de folclor de la Institutul de Limbă și Literatură, apoi cercetător științific superior la acelaşi institut, secția de etnografie și arte (1973–1991), la Institutul de Etnografie și Folclor, iar din 1997 la Institutul de Literatură și Folclor (din 2006 Institutul de Filologie) al Academiei de Științe din Chișinău. <span class="CharOverride-2">C.</span> debutează în „Kișiniovskii Universitet” (1964) cu <span class="CharOverride-1">Pagină de lirică populară. Dragostea unde se pune face inima cărbune</span>, debutul editorial individual constituindu-l lucrarea în limba rusă<span class="CharOverride-1"> Folklior i sovremennosti </span>(1974). Colaborează la „Limba și literatura moldovenească”, „Revista de lingvistică și știință literară”, „Nistru”, „Limba română”, „Sigma”, „Basarabia”, „Revista de etnografie și folclor”, „Metaliteratură”, „Anuarul In&#173;sti&#173;tutului de Etnografie și Folclor «Constantin Brăiloiu»”, „Sovetskaia etnografia”, „Kodrî”, „Literatura și arta” ş.a. I s-au acordat mai multe distincţii, printre care Premiul „S. Fl. Marian” al Academiei Române pentru lucrarea colectivă <span class="CharOverride-1">Cât îi Maramureșul…</span> (1993). </p>
			<p class="Heuristica-BASE"><span class="CharOverride-2">C. </span>a făcut parte din câteva echipe de folcloriști care au întreprins anchete pe teren atât în Basarabia, cât și la românii din Nordul Bucovinei, în Ucraina Centrală, Caucazul de Nord ş.a., din care au rezultat numeroase culegeri colective: <span class="CharOverride-1">Folclor din părțile Codrilor </span>(1973), <span class="CharOverride-1">Folclor din Bugeac </span>(1982),<span class="CharOverride-1"> Folclor din nordul Moldovei </span>(1983),<span class="CharOverride-1"> Folclor din stepa Bălților </span>(1986),<span class="CharOverride-1"> Eu cânt codrului cu drag</span>, <span class="CharOverride-1">Folclor moldovenesc din sate nord-caucaziene</span> (1987). A participat în calitate de redactor-secretar la elaborarea corpusului în şaptesprezece volume <span class="CharOverride-1">Creaţia populară moldovenească</span>, în cadrul căruia îngrijește volumul<span class="CharOverride-1"> Snoave și anecdote</span> (1979) şi, în colaborare, <span class="CharOverride-1">Folclorul copiilor </span>(1978), <span class="CharOverride-1">Teatru popular </span>(1981)<span class="CharOverride-1">.</span> Este coautor al volumelor de studii <span class="CharOverride-1">Genuri şi specii folclorice </span>(1972), <span class="CharOverride-1">Relaţii folclorice moldo–ruso–ucrainene. </span>Semnează articole despre preocupările folclorice ale lui Dimitrie Cantemir, Ion Neculce, B.P. Hasdeu. Cercetător scrupulos, <span class="CharOverride-2">C. </span>investighează din mai multe perspective folclorul, în mod special speciile umoristice, dar şi cultura arhaică, cu accent pe mitologia populară, lucrările sale remarcându-se prin perseverenţă şi deschiderea de orizont a abordării spre diverse arii geografice.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Genuri şi specii folclorice </span>(în colaborare), Chișinău, 1972; <span class="CharOverride-1">Folklior i sovremennosti</span>,<span class="CharOverride-1"> </span>Chișinău, 1974;<span class="CharOverride-1"> Realizări ale folcloristicii timpurii moldoveneşti, </span>Chișinău, 1978; <span class="CharOverride-1">Creația populară </span>(în colaborare),<span class="CharOverride-1"> </span>Chișinău, 1991; <span class="CharOverride-1">Argumente basarabene</span>,<span class="CharOverride-1"> </span>Chișinău, 2006.<span class="CharOverride-2"> Culegeri: </span><span class="CharOverride-1">Snoave şi anecdote</span>,<span class="CharOverride-1"> </span>introd. edit, Chișinău, 1979; <span class="CharOverride-1">Ace pentru cojoace</span>, pref. Ion Hadârcă, postfaţa edit.,<span class="CharOverride-1"> </span>Chișinău, 1985; <span class="CharOverride-1">Crestomaţie de folclor moldovenesc </span>(în colaborare), Chişinău, 1989; <span class="CharOverride-1">Soare nou răsare</span>, pref. edit.,<span class="CharOverride-1"> </span>Chișinău, 1990; <span class="CharOverride-1">Cât îi Maramureşul…</span>, Chişinău, 1993 (în colaborare);<span class="CharOverride-1"> Pozne cu alde Păcală</span>, pref. edit., Chișinău, 2007; <span class="CharOverride-1">Folclor românesc de la est de Nistru</span>, I–II, Chișinău, 2007 (în colaborare); <span class="CharOverride-1">Pătărănii folclorice ale românilor sovietici din Basarabia, stânga Nistrului, nordul Bucovinei, nordul Transilvaniei, Caucazul de vest</span>, introd. edit., Chișinău, 2008. </p>
			<p class="Heuristica___m_RPR"><span class="CharOverride-2">Repere bibliografice: </span>Eugen<span class="CharOverride-2"> </span>Rusev, <span class="CharOverride-1">Corelaţia folclor – cronografie</span>,<span class="CharOverride-1"> </span>„Nistru”, 1978, 8; Andrei Hâncu, <span class="CharOverride-1">O samă de cuvinte, </span>LA, 1978, 14 septembrie; Efim Junghietu, Sergiu Moraru, <span class="CharOverride-1">Noi volume din seria „Creaţia populară moldovenească”</span>,<span class="CharOverride-1"> </span>„Nistru”, 1982, 9; Ion C. Chiţimia, <span class="CharOverride-1">„Realizări ale folcloristicii timpurii moldoveneşti”</span>, LL, 1983, 2; Iordan Datcu, <span class="CharOverride-1">„Soare nou răsare”</span>,<span class="CharOverride-1"> </span>REF, 1992, 1; Datcu, <span class="CharOverride-1">Dicţ. etnolog.</span>, <span class="CharOverride-1">237</span>; Iordan Datcu, <span class="CharOverride-1">Tradiţii din Maramureş</span>, Bucureşti, 2009, <span class="CharOverride-1">197–198</span>; Alexandru Burlacu, <span class="CharOverride-1">Un fenomen complex: Victor Cirimpei</span>, LA, 2010, 11 februarie; Apetri, <span class="CharOverride-1">Atitudini</span>,<span class="CharOverride-1"> 147–148</span>; Ion Ciocanu, <span class="CharOverride-1">Cărţile din noi</span>, Chişinău, 2011, <span class="CharOverride-1">212–216. &#9;</span><span class="Semnatura">S.M., A.Bn.</span></p>
			<div class="_idGenObjectLayout-1">
				<div id="_idContainer060">
					<div id="_idContainer058" class="Basic-Text-Frame">
						<p class="Titlu-Nume-H">CISEK, Oscar Walter </p>
						<p class="Titlu-mic-DATE">(6.XII.1897, București<span class="CharOverride-2"> </span>– 30.V.1966, București), eseist, traducător. </p>
					</div>
					<div id="_idContainer059" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="04_DGLR_C_314-433_chiper_cititi-web-resources/image/01_Cisek_OSW.jpg" alt="" />
					</div>
				</div>
			</div>
			<p class="Heuristica-PRIMUL">Fiu al unei mame originare din orășelul est-brandenburgic Crossen (n. Voneberg) și al unui comerciant provenit din Boemia, a fost inițial botezat Oscar Lucca, dar mai târziu își alege pseudonimul Walter, în onoarea trubadurului Walther von der Vogelweide. Urmează la București Școala Evanghelică (1904–1917), însă, tentat de literatură, debutează în 1919, aproape concomitent, cu articole, traduceri, proză și versuri în publicații sibiene precum „Deutsche Tagespost” și „Ostland”, colaborând și la brașovenele „Neues Ziel” și „Kronstädter Zeitung”, apoi, după căsătoria cu artista plastică și traducătoarea Henriette Mateescu, ce va exercita un rol influent în formarea sa de critic de artă, va audia cursurile Facultății de Germanistică și Istoria Artei la Universitatea „Ludwig Maximilian” din München (1921–1923), fără a-și finaliza studiile. Întors în țară, începe o prodigioasă activitate publicistică la reviste românești („Cugetul românesc”, „Gândirea”, la care se remarcă prin cronica plastică, „Ideea europeană”, „Cuvântul”, „Universul literar”, „Adevărul literar și artistic”, „Cultura”, „Contimporanul”, „Revista Fundațiilor Regale” ș.a.), dar continuând și la cele germane frecventate anterior, precum și la „Klingsor” din Brașov, „Literarisches Echo” din Berlin, „Prager Presse” (și suplimentul său „Dichtung und Welt”), „Der kleine Bund” din Berna, cu contribuții despre literatura română, prezentări și traduceri din poeții interbelici, iar mai târziu (din 1954), cu publicistică, eseuri și proză la „Neuer Weg” și „Neue Literatur”. O vreme (1925–1928) editează, în cadrul Fundației „Principele Carol”, revista lunară „Nachrichten aus Rumänien”. Debutează editorial în 1929 cu volumul de povestiri <span class="CharOverride-1">Die Tatarin</span>,<span class="CharOverride-1"> </span>publicat la Hamburg și primit bine în Germania, unde va apărea majoritatea romanelor și nuvelelor sale, unele cu tematică românească (<span class="CharOverride-1">Unbequeme Liebe</span>,<span class="CharOverride-1"> </span>1932, <span class="CharOverride-1">Der Strom ohne Ende</span>,<span class="CharOverride-1"> </span>1937, <span class="CharOverride-1">Vor den Toren</span>,<span class="CharOverride-1"> </span>1950), exceptându-l pe ultimul, <span class="CharOverride-1">Reisigfeuer</span>, editat în două volume mai întâi la Bucureşti în 1960–1963 (tradus în româneşte – <span class="CharOverride-1">Pârjolul)</span>, dedicat răscoalei lui Horea, Cloșca și Crișan și tributar realismului socialist. Angajarea în Serviciul de Presă al Ministerului Afacerilor Externe (1924–1930) îi deschide calea spre cariera diplomatică, exercitată ca atașat de presă și cultural la Viena (1930), Praga (1932–1937) și Berlin (1939–1940), cu reveniri, între timp, în centrala de la București. După intervalul 1941–1946, petrecut la Direcția de Presă și Propagandă a aceluiași minister, va fi numit consul general al Legației Regale a României la Berna (1946–1947). Concediat în 1948, are de suportat consecințe, fiind deținut de la sfârșitul lui august 1952 până în martie 1954. Exclus din Uniunea Scriitorilor încă din 1948, va fi reprimit, după reabilitarea politică, peste zece ani. Membru al PEN-Clubului și al Societății Deutsches Schrifttum din Berlin (1930), al Academiei de Arte din Berlinul răsăritean (1962), este distins, în țară, în 1963, cu Premiul de Stat, iar ulterior i se decernează Premiul „Ion Creangă” al Academiei Române pentru romanul <span class="CharOverride-1">Pârjolul.</span> </p>
			<p class="Heuristica-BASE">Personalitate culturală marcantă, afirmat mai întâi ca eseist și cronicar plastic și literar, apoi ca prozator de expresie germană, conștient însă de apartenența la cele două spații ideatice, între care mediază în ambele sensuri, nu numai în eseistică, ci și prin numeroase traduceri din literatura română, <span class="CharOverride-2">C.</span> ilustrează bilingvismul (și multiculturalismul) în esența sa nobilă și o vocație europeană. Ampla activitate publicistică, desfășurată cu precădere în primul deceniu al perioadei interbelice, în reviste românești și germane din țară și din străinătate, demonstrează cu prisosință implicarea în evoluția și propagarea culturii noastre. Valoros cronicar plastic, organizator de expoziții ale artiștilor români și peste graniță, comentator și conferențiar dintre cei mai avizați ai fenomenului artistic și literar european și autohton, <span class="CharOverride-2">C. </span>este, totodată, cum a remarcat Dan Grigorescu, unul din contributorii temeinici ai filosofiei românești a culturii la definirea specificului național. Un text de referință, <span class="CharOverride-1">Sufletul românesc în artele plastice</span>, conferință din 1928, publicată însă postum, mai întâi în „Manuscriptum” în 1971, reluată apoi în culegerea <span class="CharOverride-1">Sufletul românesc în artă și literatură </span>(1974), dezvoltă teoria specificului de la arta populară la cea modernă, specific exprimat inconștient (și anistoric) prin categoria dorului. În consens cu teoreticienii vremii, care concep istoria artei ca istorie a spiritului, întrevede, plecând de la ornamentică, predispoziția către „neîntrerupta deschidere a spațiului” (nelimitându-l, ca Lucian Blaga, la plai) ca o trăsătură românească distinctivă. Modul liber de tratare a raportului dintre fundal și motiv în scoarțele țărănești, extrapolat la pictura lui Ștefan Luchian, pe care o consideră exponențial românească (spre deosebire de<span class="CharOverride-1"> </span>impresionismul idealizator grigorescian, cum crede), ar explica predominarea peisajului în pictura autohtonă și nu a portretisticii. În cazul lui Constantin Brâncuși – „unul dintre puținii înaintași de seamă ai sculpturii moderne europene” și „una din cele mai rare apariții în istoria sculpturii” –, vede în concepția lui „formală” înrudirea de fond cu arta țărănească. Evoluția peisajului în pictură îl preocupă de timpuriu, mai întâi într-un articol din „Ostland” (1919), apoi într-un eseu din „Gândirea”, intitulat <span class="CharOverride-1">Omul și peisajul </span>(1925), în care analizează deplasarea interesului de la figura umană, dominantă în Antichitate, la peisajul autonom al pictorilor noștri, unde constată interpretarea foarte personală a detaliului concret. Studiul pe care i-l consacră lui Theodor Aman în 1928 în „Gândirea” (reluat în monografia din 1931) delimitează în tușe clare, dar fin nuanțate, contribuția primului pictor „artist” român, căruia îi schițează un memorabil portret: „În felul lui și-n atmosfera Bucureștilor dintr-a doua jumătate a secolului lui Eminescu, Theodor Aman era om de lume, cavaler desăvârșit, dascăl mult admirat, diletant care știa să farmece societatea cu sunetele violoncelului său; era un grandseigneur”. Îi pune în evidență formația enciclopedică și cultura universală, calitățile meșteșugului, iar dacă nu întrezărește „un pictor mare”, „revoluționar”, recunoaște în el „primul gravor român de incontestabilă însemnătate”, urmat, din păcate, de prea puțini discipoli. <span class="CharOverride-2">C. </span>socotește că pasiunea pentru grafică, manifestă în intervalul 1872–1890, ar contura superioritatea gravorului în câteva prețioase portrete ale unor personalități istorice și culturale (<span class="CharOverride-1">Regele Carol I</span>, <span class="CharOverride-1">Ion Heliade Rădulescu</span>, <span class="CharOverride-1">Cezar Bolliac</span>, precum şi <span class="CharOverride-1">Autoportret </span>sau portretul mamei sale), dar și în tipuri de țărani și de țigănci (un motiv pe care îl introduce în arta noastră plastică), în scene orientale sau inspirate din realitățile cotidiene (<span class="CharOverride-1">Bivolii</span>,<span class="CharOverride-1"> Chirigiul</span>, <span class="CharOverride-1">Înjugatul boilor </span>ş.a.), caracterizate de o „expresivitate mai mare a greutății vitale, care stăpânește aspectul exterior al motivelor”. Cunoscător al tuturor tainelor meșteșugului gravurii, Aman ajunge la „minunate umbre și adâncimi catifelate”, „grandseigneurul” dovedindu-se „un înțelegător al pământului și al vieții românești”, îndeosebi al „răsuflării șesului” din preajma Bucureștilor. Și mai înainte cronicarul îi îndemnase pe artiști la filtrarea prin propria sensibilitate a învățăturii dobândite de la „marii pictori ai secolelor trecute” și la apropierea „tot mai mult și tot mai fanatic de imaginile pământului românesc” (<span class="CharOverride-1">Marginale la o cronică artistică nescrisă</span>). O demonstrație suplu argumentată întreprinde <span class="CharOverride-2">C.</span> în studiul <span class="CharOverride-1">Luchian și depășirea impresionismului </span>(1946), unde susține teza flexibilității artistice a pictorului în căutarea măiestriei. Preocupat de dominante, fie coloristice, fie grafice, Luchian ar tinde, atât în unele peisaje, cât și în ciclul floral, către o „consistență spiritualizată a culorilor pure, a strălucirilor duse până la imaterializare”, evitând patetismul ori declamația. În zugrăvirea adevărului uman, creația lui Luchian ar fi o „artă cu trăsături eroice”. Cu un ochi mereu scrutător, atent la cele mai sensibile modificări în evoluția picturii românești, pe care o compară neîncetat și temeinic cu cea universală, <span class="CharOverride-2">C. </span>se dovedește, în egală măsură, un spirit incisiv, cu menirea asanării falselor sclipiri temporare, virulent și față de diletantismul critic, sancționat cu o ironie nimicitoare (<span class="CharOverride-1">Contraste și împotriviri</span>). Poziția echilibrată a comentatorului se întrevede continuu, ținând cumpăna între afirmarea artei naționale și noile curente ivite, care, exceptând expresionismul, ar fi „dăunătoare” din pricina relativismului lor „ce întrebuințează realitatea numai pentru simbolizarea spiritului” (<span class="CharOverride-1">Expoziția internațională a revistei „Contimporanul”</span>). El nu se lasă impresionat de „marele artist și mult talentatul farsor Picasso”, analizând cu fin discernământ tendințele artistice ale contemporaneității. Cronicar al fenomenului artistic la zi, nu pierde nici un prilej de a prezenta evenimente artistice, expoziții ale pictorilor, sculptorilor și graficienilor, deschizându-le calea spre afirmare publică, lista articolelor, inserate în antologia postumă <span class="CharOverride-1">Eseuri și cronici plastice</span> (1967) fiind destul de lungă. Adeseori incomod, atrăgându-și animozități și înverșunări, <span class="CharOverride-2">C.</span> a jucat un rol de prim ordin în educarea gustului public și în formarea unei științe a privirii, începând cu un „abecedar” de noțiuni, în combaterea energică a „mediocrității supraestimate” de protecționismul societății de atunci, în susținerea și impunerea valorilor autentice ale artei noastre plastice. El este, și prin expresia foarte personală stilistic, unul din făuritorii, în pofida risipirii în publicațiile vremii, limbajului plastic interbelic. </p>
			<p class="Heuristica-BASE">Aceeași atitudine echilibrată domină și concepția sa despre literatură, de orientare clasicistă în fond, având afinități cu Goethe și Paul Valéry. O demonstrează îndeosebi considerațiile despre proză, unde pune accent pe organizarea formei și închegarea epicului, pe obiectivitate „ca lege și temelie” a genului, în special într-o conferință din 1946, <span class="CharOverride-1">Criza epicului în romanul contemporan </span>(de asemenea publicată postum, în „Manuscriptum”, 1974), dar și în alte texte, precum cel dedicat lui Thomas Mann (în „Gândirea”, 1930). Pentru el, importantă este obiectivarea fabulei narative, încât la Lev Tolstoi, de pildă, apreciază <span class="CharOverride-1">Anna Karenina</span>,<span class="CharOverride-1"> </span>și nu <span class="CharOverride-1">Război și pace</span>, care „rupe în mod voit cu legile prozei epice, introducând nemilos și radical, în mersul acțiunii, tot felul de pasagii și capitole de polemică”. Coerența epică i se pare esențială, iar subiectivitatea autorului ar pretinde „o disciplină spirituală cât mai îndepărtată de eul propriu”, de egotism și de narcisism. Cum „opera de artă trăiește mai mult din formă”, presupunând structură, va sancționa disoluția formei romanești prin „reflexiune” și umor, „inamici ai epicului”, prin implicarea digresiunii în diverse modalități de exprimare (încă de la Laurence Sterne, parantezele devin mai importante decât „acțiunea”): contemplație la Marcel Proust, eseu la Thomas Mann și Aldous Huxley, exacerbare egotică la André Gide, culminând cu „disecțiunea eului” la James Joyce, unde „monologul” lui Molly, extins în cea mai lungă frază din literatură, dinamitează, prin analiză, forma romanescă. „Analiza însă e antiartistică, în toate scopurile și procedeele ei. Arta rămâne sinteză”, declară criticul. <span class="CharOverride-2">C. </span>se mișcă pe spații teoretice și estetice de anvergură. Într-o altă conferință, <span class="CharOverride-1">Romantismul german</span>, din 1931 (publicată în anul următor în culegerea de studii <span class="CharOverride-1">Romantismul european</span>), nu se oprește doar la prezentarea, cu finețe disociativă, îndeosebi a școlilor literare de la Jena și Berlin, ci contextualizează curentul în ansamblul culturii universale: „Nu se găsește o singură ramură de știință, de viață și de artă care să nu fi fost rodnic înrâurită de complexul enorm al romantismului german”. Alteori, se dovedește un critic caustic, în prezentarea antologiei „mondiale” de poezie contemporană a lui Yvan Goll, <span class="CharOverride-1">Les Cinq continents</span>, editată în 1922, cam mică și neechilibrată față de pretențiile autorului, care, neținând seama de dispariția efectivă a futurismului și a dadaismului, face o selecție „cât mai năzdrăvană”, „din punctul de vedere al gramaticii bruscate și al acordurilor sparte”, conchizând fără drept la replică: „A fi poet nu înseamnă întotdeauna: a striga, a lătra, a umbla în mâini”. Cu exigență analizează și trans&#173;punerile din M. Eminescu, într-o postfață la o antologie din lirica sa, apărută în 1957. Trecând în revistă versiunile de până atunci, constată, mai ales în perioada incipientă, că s-a tradus „puțin, sărăcăcios și palid”, condiția traducătorului fiind nu numai aceea de a cunoaște ambele limbi, în cele mai fine nuanțe, ci să aibă și talent, putere de imaginație și expresivitate, pentru a putea echivala „desfășurarea imensă a ideilor” și densitatea lirică a discursului eminescian. Abia după Unirea din 1918, scriitorii germani din România, nu numai perfect bilingvi, ci, uneori, și practicieni ai poeziei, ar fi izbutit să se apropie întrucâtva de sensibilitatea, inegalabilă, eminesciană, în versiuni notabile, iar fragmentar, cu echivalențe remarcabile (Alfred Margul-Sperber, Franyó Zoltán, Alfred Kittner, Konrad Richter, „înnoit” de Wolf von Aichelburg, ș.a.). Ca mediator între cele două culturi, <span class="CharOverride-2">C. </span>s-a străduit să familiarizeze publicul românesc cu o cunoaștere adecvată a literaturii germane, prin portrete și medalioane critice ale unor scriitori contemporani (Richard Dehmel, Thomas Mann, Theodor Däubler, Georg Trakl, Rainer Maria Rilke, Franz Werfel ș.a.), cu unii întreținând relații de prietenie, și, complementar, să prezinte în reviste germane din străinătate creația românească a vremii. Dintre prozatori, îl prețuiește mai ales pe Mihail Sadoveanu, pentru „suflul elementar, caracterul spontan și liber al povestirii” și surprinderea psihologiilor ca un „rar cunoscător de oameni”, pentru comuniunea omului cu natura, care avea să-l marcheze profund pe <span class="CharOverride-2">C.</span> în propria sa proză. La fel procedează și în cazul traducerilor, publicând în versiune proprie, în periodicele vremii, din principalii poeți români ai momentului, uneori apăruți pentru prima dată într-o limbă străină (Tudor Arghezi, Ion Pillat, Demostene Botez, Nichifor Crainic, George Bacovia, Alexandru A. Philippide, Ion Vinea, Adrian Maniu ș.a.), sau tălmăcind în românește poezie expresionistă de Else Lasker-Schüler, Theodor Däubler și Alfred Döblin, ori, în colaborare cu prietenul său Ion Pillat, din lirica lui Georg Trakl (apropiindu-l de el pe G. Bacovia) și fragmente din proza poematică a lui Rainer Maria Rilke (<span class="CharOverride-1">Cântecul vieții și al morții stegarului Christoph Rilke</span>). Până la despărțirea de Henriette Mateescu-Cisek, au tradus împreună în germană, în vederea reprezentării teatrale (fără a fi fost tipărite), piesele <span class="CharOverride-1">Tulburarea apelor</span>,<span class="CharOverride-1"> Daria</span> și <span class="CharOverride-1">Fapta</span> ale bunului său amic și coleg în diplomație Lucian Blaga, cu care a purtat și o interesantă corespondență, fiind printre puținii căruia poetul și filosoful îi încredința scrierile pentru o primă lectură (de pildă, apreciază <span class="CharOverride-1">Eonul dogmatic</span> ca pe un „eveniment european”, ca o „operă seculară”, compară ciclul <span class="CharOverride-1">În marea trecere</span> cu <span class="CharOverride-1">Elegiile duineze</span> ale lui Rilke și cu lirica târzie a lui Hölderlin). Spre sfârșitul vieții, în anii ’50, a fost nevoit să facă unele concesii regimului, prin tălmăcirea unor texte conjuncturale din N.D. Cocea, Mihail Sadoveanu (<span class="CharOverride-1">Mitrea Cocor</span>), Zaharia Stancu, apărute, în parte (ca urmare, probabil, a interzicerii dreptului de semnătură), cu pseudonimul Werner Langenthaler. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Theodor Aman,</span> Craiova, 1931; <span class="CharOverride-1">Eseuri și cronici plastice</span>,<span class="CharOverride-1"> </span>pref. Ion Biberi, București, 1967; <span class="CharOverride-1">Sufletul românesc în artă și literatură</span>, pref. Al. Oprea, Cluj-Napoca, 1974; <span class="CharOverride-1">Oscar Walter Cisek în scrisori</span>, îngr. Constandina Brezu și Ioana Cisek, pref. Dan Grigorescu, București, 1997. <span class="CharOverride-2">Antologii:</span> Goethe, <span class="CharOverride-1">Versuri în românește cu prilejul a o sută de ani de la moartea poetului</span>, îngr. Ștefan Nenițescu, București, 1932 (în colaborare). <span class="CharOverride-2">Traduceri: </span>N.D. Cocea, <span class="CharOverride-1">Antidynastische Pamphlete</span>, București, 1951; Mihail Sadoveanu,<span class="CharOverride-1"> Mitrea Cocor</span>, București, 1952; Zaharia Stancu, <span class="CharOverride-1">Die Blumen der Erde</span>, București, 1955.</p>
			<p class="Heuristica___m_RPR"><span class="CharOverride-2">Repere bibliografice: </span>Alfred Kittner, <span class="CharOverride-1">Oscar Walter Cisek – eine Dokumentation</span>,<span class="CharOverride-1"> </span>în Oscar Walter Cisek, <span class="CharOverride-1">Die Tatarin</span>, București, 1971; Roxana Nubert, <span class="CharOverride-1">Oscar Walter Cisek als Mittler zwischen deutscher und rumänischer Kultur</span>, Regensburg, 1994; Peter Motzan, <span class="CharOverride-1">Ein Meister des Vermittlungsgewerbes: Oscar Walter Cisek (1897–1966)</span>,<span class="CharOverride-1"> </span>SV, 1996, 4; Grete Tartler, <span class="CharOverride-1">Deslușiri central-europene</span>, MS, 1998, 1–2; Rodica Pascu, <span class="CharOverride-1">Între tradiție și modernitate. Discursul critic al lui Oscar Walter Cisek în paginile de artă ale revistei „Gândirea” (1923–1929)</span>, T, 2003, 2. &#9;<span class="Semnatura">G.Dn.</span></p>
			<p class="Heuristica-PRIMUL"><span class="CharOverride-2">CISMAŞ, Angela</span> (16.V.1936, Româneşti–Tighina), traducătoare. Este fiica Olimpiei (n. Tacu) şi a lui Ioil Scurtu, funcţionar CFR. A absolvit Facultatea de Filologie din Bucureşti, secţia de limba şi literatura franceză, iar între 1958 și 1992 a funcţionat ca redactor, apoi ca redactor-responsabil al secţiei franceze la Editura pentru Literatură Universală, ulterior Editura Univers. A deţinut această ultimă funcţie şi în cadrul editurii RAO, în intervalul 1995–1999. A iniţiat şi a îngrijit, în redacţie, ediţii de autor aparţinând clasicilor literaturii franceze, precum Honoré de Balzac sau Gustave Flaubert, dar şi ale unor autori contemporani ca Michel Butor, Marguerite Duras, Samuel Beckett ş.a. </p>
			<p class="Heuristica-BASE">Ca traducătoare, dovedind o bună cunoaştere a limbilor în şi din care a transpus, <span class="CharOverride-2">C.</span> s-a aplecat atât asupra unor mari scriitori francezi din secolul al XIX-lea (Émile Zola, Théophile Gautier, Hippolyte Taine ş.a.), cât şi asupra unora din secolul al XX-lea (André Gide, Julien Green, Céline, Marguerite Yourcenar ş.a.). Fără să urmărească un program anume, <span class="CharOverride-2">C.</span> a tradus peste patruzeci de titluri, semnând de cele mai multe ori şi prefeţele, postfeţele şi tabelele cronologice la volumele propuse cititorului român. A semnat din când în când, în „Secolul 20” sau în „România literară”, articole dedicate unor autori precum André Malraux, Marguerite Yourcenar, Marcel Aymé, Albert Cohen.</p>
			<p class="Heuristica___mici"><span class="CharOverride-2">Traduceri:</span> Miguel de Salabert, <span class="CharOverride-1">Exil interior</span>, postfaţa trad., Bucureşti, 1967; André Gide, Roger Martin du Gard, <span class="CharOverride-1">Corespondenţă</span>, îngr. şi pref. trad., Bucureşti, 1973; Jules Michelet, <span class="CharOverride-1">Scrieri alese</span>, I–II, îngr. trad., pref. Marin Bucur, Bucureşti, 1973; ed. 2, București, 2007; Hippolyte Taine, <span class="CharOverride-1">Note despre Paris. Viaţa şi opiniile lui</span> <span class="CharOverride-1">Frédéric-Thomas Graindorges</span>, îngr. şi pref. trad., Bucureşti, 1976; Émile Zola, <span class="CharOverride-1">Bucuria de a trăi</span>, pref. trad., Iaşi, 1978, <span class="CharOverride-1">Cucerirea oraşului Plassans. Confesiunea lui Claude</span>, I–II, îngr. și pref. trad., Bucureşti, 1989; Théophile Gautier, <span class="CharOverride-1">Scrieri despre artă</span>, Bucureşti, 1980; Claude Roy, <span class="CharOverride-1">Întâlnirea de pe Podul Artelor</span>, Bucureşti, 1982; Marianne Pierson-Piérard, <span class="CharOverride-1">Viaţa pasionată a Katherinei Mansfield</span>, Bucureşti, 1983; Edgar Quinet, <span class="CharOverride-1">Opere alese</span>, I–II, îngr. şi pref. trad., Bucureşti, 1983; Marguerite Yourcenar, <span class="CharOverride-1">Labirintul lumii</span>, I–III, postfaţa trad., Bucureşti, 1986–1993; Michel del Castillo, <span class="CharOverride-1">Noaptea verdictului</span>, Bucureşti, 1987; Julien Green, <span class="CharOverride-1">Tărâmuri de departe</span>, I–II, îngr. trad., Bucureşti, 1990; Roger Grenier, <span class="CharOverride-1">Florenţa ta vei părăsi-o</span>, Bucureşti, 1993; Patrick Modiano, <span class="CharOverride-1">Scutit de pedeapsă</span>, pref. trad., Bucureşti, 1995; Louis-Ferdinand Céline, <span class="CharOverride-1">Călătorie la capătul nopţii</span>, Bucureşti, 1995; Gérard Klein, <span class="CharOverride-1">Întâmplări de parc-ar fi…</span>, Bucureşti, 1995; Henry de Montherlant, <span class="CharOverride-1">Fetele</span>, I–IV, Bucureşti, 2000–2006; Jean Guéhenno, <span class="CharOverride-1">Jurnalul anilor negri</span>, Bucureşti, 2009.</p>
			<p class="Heuristica___m_RPR"><span class="CharOverride-2">Repere bibliografice:</span> Grete Tartler, <span class="CharOverride-1">Visarea erudită</span>, RL, 1987, 44. &#9;<span class="Semnatura">C.Br.</span></p>
			<div class="_idGenObjectLayout-1">
				<div id="_idContainer063">
					<div id="_idContainer061" class="Basic-Text-Frame">
						<p class="Titlu-Nume-H">CISTELECAN, Al. [Alexandru] </p>
						<p class="Titlu-mic-DATE">(2.XII.1951, Aruncuta, j. Cluj), critic </p>
						<p class="Titlu-mic-DATE">și istoric literar. </p>
					</div>
					<div id="_idContainer062" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="04_DGLR_C_314-433_chiper_cititi-web-resources/image/Cistelecan_Al.png" alt="" />
					</div>
				</div>
			</div>
			<p class="Heuristica-PRIMUL">Este fiul Mariei (n. Baciu) și al lui Alexandru Cistelecan, agricultori. A urmat Liceul „Ady–Şincai” din Cluj (1966–1970) și Facultatea de Filologie a Universităţii „Babeş–Bolyai” din aceeași localitate, secţia română–italiană (1970–1974). A fost redactor al revistei „Echinox” și membru al grupării omonime (1974–1975). După absolvire a fost profesor la Şcoala Generală din Cehu Silvaniei, județul Sălaj (1974–1975), metodist la Casa de Cultură Orăşenească din Ştei, județul Bihor (1975–1980) și la Casa Municipală de Cultură din Oradea (1980–1987), ca redactor (1987–1993), apoi redactor-şef adjunct (1993–2006) la revista „Vatra” din Târgu Mureș, lector de literatură română contemporană la Universitatea Transilvania din Braşov (1994–2000), conferenţiar (2001–2004), apoi profesor la Universitatea „Petru Maior” din Târgu Mureș. A beneficiat de stagii de specializare profesională la Paris (1991) și Roma (1992, 1994). Din anul 2000 este doctor în filologie al Universității „Babeș–Bolyai” din Cluj-Napoca cu o teză despre Ion Pillat. A debutat în revista „Echinox” (1972) cu versuri, iar editorial cu volumul <span class="CharOverride-1">Poezie și livresc</span> (1987). A ținut rubrica de cronică literară la revistele „Familia” (1975–1987), „Vatra” (1987–2005) și „Cuvântul” (1995–2004, 2006–2008) și a colaborat la majoritatea publicațiilor literare românești. A contribuit la realizarea unor lucrări colective, precum <span class="CharOverride-1">Dicţionarul scriitorilor români</span> (I –IV, 1995–2002) și <span class="CharOverride-1">Dicţionarul esenţial al scriitorilor români </span>(2000).</p>
			<p class="Heuristica-BASE">Foiletonist de vocație, dar și din „datorință”, <span class="CharOverride-2">C.</span> și-a sintetizat, în introducerea la <span class="CharOverride-1">Top ten </span>(2000), ideile privind statutul cronicii literare. În viziunea sa, recenzentul e constrâns „să facă un discernământ veloce” și „să dea un verdict imediat asupra unui eveniment strict concret și – mai ales – strict individual”. În consecință, cronicarul proferează un anumit purism speciei, conform căruia comentatorul actualității e obligat să se debaraseze atât de considerațiile teoretice, cât și de cele istorice: „Teoria literaturii îi e tot atât de utilă recenzentului pe cât îi e de folos îndrăgostitului teoria generală a femeii”. Nici erudiția nu valorează prea mult aici, întrucât „recenzentul vede literatura ca pe un spectacol de monade”. Tocmai de aceea, critica lui <span class="CharOverride-2">C.</span> surprinde în primă instanță nu atât prin asumarea unui program sau a unei metode, cât prin exhibarea unui stil acut personal: o dicțiune eminamente (auto)ironică, turnată într-o sintaxă eliptică şi sincopată, dar unitară şi fără interstiţii, care mixează arhaismele cu neologismele și neaoşismele cu tehnicismele – o sinteză stilistică prin excelenţă livrescă, ce pare a aduce într-o conjuncţie insolită „răutățile” hâtre ale lui Cornel Regman şi reveriile hieratice lui I. Negoiţescu. Totuși, discursul lui <span class="CharOverride-2">C.</span> nu este lipsit de anumite veleități teoretice și ideologice care se observă, pe de o parte, în delimitarea unei sfere proprii de investigații (axa trăire – amintire/imaginație – livresc), iar, pe de altă parte, în restructurarea editorială a cronicilor sub forma unor volume-concept. Astfel, cartea de debut <span class="CharOverride-1">Poezie și livresc</span> reprezintă deopotrivă o apărare și o ilustrare a livrescului, componentă care, deși înregistrase o „continuă [...] urcare” în barometrul liricii românești din deceniul al nouălea, rămânea încă prinsă într-o „constelație de semnificații minimalizante”. Pe urmele lui Adrian Marino și Al. Paleologu, <span class="CharOverride-2">C.</span> reclamă dreptul la existență poetică al acestei categorii, ca expresie a unui „tip de sensibilitate ce trăiește din <span class="CharOverride-1">mediere</span> și nu din frustețe și inocență, dintr-o cultură a senzației și nu din senzația pură și diformă”. Totodată, criticul avansează o tipologie a poeților livrești, pe care îi împarte în „rentieri ai convenției” și „prizonieri ai convenției”, în funcție de situarea lor față de fenomenul reciclării materialului cultural (ca gest „limitativ sau stimulativ, opresiv sau exaltant, ca o pură declasare sau ca o nouă valorizare”). Reprezentativi pentru prima categorie sunt Romulus Vulpescu, Al. Andrițoiu, Tudor George și, mai ales, Leonid Dimov, în timp ce maestrul absolut al celeilalte linii este Mircea Ivănescu – poet la care „accesul la real, la autenticitate e barat de această prezență străină [livrescul] care falsifică și alienează” și căruia <span class="CharOverride-2">C. </span>îi consacră un studiu de anvergură. E de remarcat și că majoritatea poeților analizați (Ștefan Aug. Doinaș, Ana Blandiana, Constanța Buzea, Cezar Baltag, Ioan Alexandru, Ion Pop, Florin Mugur, Virgil Mazilescu, Mircea Ciobanu, Dan Laurențiu, Petre Stoica, Adrian Popescu ș.a.) au debutat în anii ’50–’70 ai secolului trecut, selecția putând chestiona clișeul potrivit căruia livrescul ar constitui apanajul liric al generației ’80. Următoarele două culegeri de cronici, <span class="CharOverride-1">Top ten</span> și <span class="CharOverride-1">Al doilea top</span> (2004), compun „un fel de dare de seamă, prin sondaje la vârf, despre un deceniu poetic” (1995–2004), probând o consecvență care i-a conferit lui <span class="CharOverride-2">C.</span> o poziție de autoritate în critica românească de poezie de după 1989. Semnificativă e schimbarea radicală a criteriilor de evaluare, pe care criticul o justifică prin corodarea ireversibilă a postmodernismului în primul deceniu postdecembrist, ceea ce face ca formula aferentă să fie amendabilă drept „poezie leneșe” atât în varianta sa biografistă, cât și în cea livrescă. Ce-i drept, ca și în volumul de debut, <span class="CharOverride-2">C.</span> probează un ecumenism generaționist desăvârșit, comentând cu aceeași comprehensiune producțiile unor autori aparținând tuturor vârstelor liricii românești postbelice. Nu la fel stau lucrurile în privința criteriilor, unde <span class="CharOverride-2">C.</span> își asumă rolul de avocat al unui maximalism poetic ipostaziat ca „peripeție a principiului vizionar” și conceptualizat în formula „(neo)expresionismului”. Concludente sunt, din acest punct de vedere, atât comparația discret discriminatorie între Mircea Cărtărescu („prizonier al grației, captiv al propriului talent în exces”) și Ion Mureșan („cel mai mare poet al României de azi”, pentru care poezia e „o iluminare spasmatică, o criză de extaz suplicial”), cât și plasarea celor „două puncte de implozie înnoitoare în poezia tânără” („rebeliunea” lui Marius Ianuș și apariția „binomului neo-expresionist” Claudiu Komartin – Dan Coman) în descendența lirică a optzecistului ardelean. Cu toate <span class="CharOverride-1">parti-pris</span>-urile inerente poziției asumate, <span class="CharOverride-2">C.</span> se recomandă drept principalul analist al despărțirii de postmodernism a poeziei românești, pe fundalul emergenței unei noi „generații de creație”. Rod al cercetării doctorale, monografia <span class="CharOverride-1">Celălalt Pillat</span> (2000) prelungește mai vechea preocupare a criticului privind raporturile dintre memorie, imaginație și livresc. Autorul nu<span class="CharOverride-2"> </span>propune o<span class="CharOverride-2"> </span>revizuire a etapelor de creație stabilite chiar de către poet, dar, în buna descendență a New Criticism<span class="CharOverride-1">-</span>ului american, identifică o serie de tensiuni între diversele componente ale operei pillatiene: între poetică și poezie, între transcriere și viziune, între substanță și formă ș.a. Teza centrală a cărții, enunțată la capătul unei lecturi amănunțite a poemului <span class="CharOverride-1">Seară la Miorcani</span>, este că, deși perceput de exegeza anterioară (pe urmele confesiunilor proprii) drept un poet htonic, Pillat filtrează această perspectivă prin lentila elementului acvatic. Pariind cvasiexclusiv pe fenomenologia lui Gaston Bachelard (tangențial, și pe arhetipologia lui Gilbert Durand), cartea lui <span class="CharOverride-2">C.</span> s-a expus reproșului de a fi recurs la o metodologie desuetă; obiecția este, însă, valabilă doar în măsura în care miza exegezei s-ar limita la cartografierea ponderii elementului acvatic în imaginarul pillatian, nu și (așa cum pare a sugera autorul) la reconstituirea modului în care imaginația trădează amintirea și împinge astfel poemele în pragul viziunii. În raport cu studiul din volumul de debut, micromonografia <span class="CharOverride-1">Mircea Ivănescu</span> (2003) interesează mai ales prin discuția asupra (post)modernității poetului – și, implicit, prin definirea sa ca „anti(post)modern” –, precum și prin comparația dintre Ivănescu și Nichita Stănescu (care se desfășoară întrucâtva similar paralelismului Mureșan – Cărtărescu din <span class="CharOverride-1">Al doilea top</span>). Începând cu mijlocul anilor 2000, <span class="CharOverride-2">C.</span> se reorientează dinspre critica de poezie către critica memorialisticii și, apoi, către critica criticii. Ilustrativ pentru prima tendință este volumul <span class="CharOverride-1">Aide-mémoire</span> (2007), care, consemnând reculul recent al genurilor biograficului, prelungește <span class="CharOverride-1">à rebours</span> demersul recuperator al deceniului precedent. În proximitatea comentariilor dedicate memorialisticii se situează două volume de convorbiri: <span class="CharOverride-1">11 dialoguri </span>(aproape <span class="CharOverride-1">teologice</span>) (2003) și <span class="CharOverride-1">15 dialoguri critice</span> (2005). O relevanță literară mai ridicată vădește mai ales ultimul, unde temele dominante sunt recuperarea întârziată a criticilor exilați (I. Negoițescu, Virgil Ierunca, Virgil Nemoianu), semnalată chiar de către cei vizați, și condițiile din ce în ce mai defavorabile ce grevează prospectiv evoluția criticii românești (fenomen punctat de Mircea Zaciu, Mircea Martin și Virgil Nemoianu). Cele două volume intitulate <span class="CharOverride-1">Diacritice</span> (2007–2012) constituie un ecou, dar și o replică la „spaima de dispariție” a criticii românești din primul deceniu postdecembrist. În cronicile la cărțile lui Ion Bogdan Lefter și Virgil Podoabă <span class="CharOverride-2">C.</span> combate definiția dominantă a postmodernismului românesc, expus ca „exclusivist” și „intolerant”, un curent care „disprețuiește și se străduie să bagatelizeze tot ce nu ține riguros de propria paradigmă”. Contrar acestei dogme, criticul propune „un postmodernism care are suspiciunea profunzimilor”, „înțeles ca romantism rușinat, ca romantism recuperat prin ironia și distanța citatelor”, pe care l-ar ilustra, între alții, Aurel Pantea. Având în centrul atenției critica și eseistica poeților (Liviu Antonesei, Andrei Bodiu, Mircea Cărtărescu, Magda Cârneci, Nichita Danilov, Alexandru Mușina, Radu Vancu ș.a.), <span class="CharOverride-1">Magna cum laude</span>, al doilea volum din <span class="CharOverride-1">Diacritice</span>, reia o serie de teme lansate în cărțile anterioare (admirația necondiționată pentru lirica lui Mircea Ivănescu, „autismul” și pluralismul critic, maximalismul poetic de extracție sacramentală, cearta cu postmodernismul în variantă optzecistă), cenzurând și de această dată excesele și idiosincraziile cu ajutorul unei ironii exemplare: „Sub ochii lui Dumitru Chioaru optzeciștii mai că nu se organizează într-un fel de a doua rezistență armată anticomunistă, doar că acuma nu în munți, ci pe la colocviile de poezie de la Sighișoara, într-o «marginalizare» asumată”. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Poezie şi livresc</span>, Bucureşti, 1987; <span class="CharOverride-1">Celălalt Pillat</span>, Bucureşti, 2000; <span class="CharOverride-1">Top ten (recenzii rapide)</span>, Cluj-Napoca, 2000; <span class="CharOverride-1">Mircea Ivănescu</span>, Braşov, 2003; <span class="CharOverride-1">11 dialoguri (</span>aproape <span class="CharOverride-1">teologice)</span>, Târgu Lăpuş, 2003; <span class="CharOverride-1">Al doilea top</span>,<span class="CharOverride-1"> </span>Braşov, 2004; <span class="CharOverride-1">15 dialoguri critice</span>,<span class="CharOverride-1"> </span>Braşov, 2005; <span class="CharOverride-1">Diacritice</span>, I–II,<span class="CharOverride-1"> </span>Bucureşti, 2007–2012; <span class="CharOverride-1">Aide-mémoire. Aspecte ale memorialisticii românești</span>,<span class="CharOverride-1"> </span>Braşov, 2007. <span class="CharOverride-2">Antologii:</span> <span class="CharOverride-1">Mircea Ivănescu 80</span>, Piteşti, 2011.</p>
			<p class="Heuristica___m_RPR"><span class="CharOverride-2">Repere bibliografice: </span>Laurenţiu Ulici, <span class="CharOverride-1">„Poezie şi livresc”</span>, CNT, 1987, 27; Mircea Mihăieş, <span class="CharOverride-1">Pre-vernisaj</span>, O, 1987, 28; Radu Enescu, <span class="CharOverride-1">Cavalerul Cis în luptă cu livrescul</span>, F, 1987, 8; Regman, <span class="CharOverride-1">Nu numai</span>,<span class="CharOverride-1"> 174–182</span>; Ţeposu, <span class="CharOverride-1">Istoria</span>, <span class="CharOverride-1">191–193</span>; Papahagi, <span class="CharOverride-1">Fragmente</span>, <span class="CharOverride-1">244–248</span>; Simuț, <span class="CharOverride-1">Incursiuni</span>, <span class="CharOverride-1">254–255</span>; Pop, <span class="CharOverride-1">Pagini</span>,<span class="CharOverride-1"> 170–175</span>; Grigurcu, <span class="CharOverride-1">Peisaj</span>, II, <span class="CharOverride-1">370–374</span>; Ion Pop, <span class="CharOverride-1">O lectură nouă a operei lui Ion Pillat</span>,<span class="CharOverride-1"> </span>RL, 2001, 1; Nicoleta Sălcudeanu, <span class="CharOverride-1">Celălalt Cistelecan</span>,<span class="CharOverride-1"> </span>CNT, 2001, 15; Camelia Crăciun, <span class="CharOverride-1">Critică şi provocare</span>, OC,<span class="CharOverride-1"> </span>2001, 68, 69; C. Rogozanu, <span class="CharOverride-1">Pillat intrat la apă. Diluviu critic</span>,<span class="CharOverride-1"> </span>OC,<span class="CharOverride-1"> </span>2001, 69; Marius Chivu, <span class="CharOverride-1">Top şi manual de poezie</span>, OC, 2001, 69; Manolescu, <span class="CharOverride-1">Lista</span>,<span class="CharOverride-1"> </span>III, <span class="CharOverride-1">411</span>–<span class="CharOverride-1">413</span>; Marin Mincu, <span class="CharOverride-1">Voluptatea foiletonismului</span>, „Ziua literară”,<span class="CharOverride-1"> </span>2002, 5 august; Andrei Terian, [<span class="CharOverride-1">Al. Cistelecan</span>], CLT, 2004, 28, 2008, 11, E, 2005, 5–6; Alex Goldiş, <span class="CharOverride-1">Critica de top</span>,<span class="CharOverride-1"> </span>ST, 2005, 7–8; Boldea, <span class="CharOverride-1">Vârstele</span>, <span class="CharOverride-1">179–183</span>; Grigurcu, <span class="CharOverride-1">De la un critic</span>, <span class="CharOverride-1">183–188</span>;<span class="CharOverride-1"> </span>Holban, <span class="CharOverride-1">Ist. lit.</span>, III, <span class="CharOverride-1">236–238</span>;<span class="CharOverride-1"> </span>Daniel Cristea-Enache, <span class="CharOverride-1">Marca inteligenţei</span>,<span class="CharOverride-1"> </span>RL,<span class="CharOverride-1"> </span>2008, 10; Mircea A. Diaconu, <span class="CharOverride-1">Cel mai caragialian dintre critici...</span>,<span class="CharOverride-1"> </span>„Idei în dialog”,<span class="CharOverride-1"> </span>2008, 7; Nicoleta Sălcudeanu, <span class="CharOverride-1">Schimb de mame</span>,<span class="CharOverride-1"> </span>VR,<span class="CharOverride-1"> </span>2008, 8–9; Manolescu, <span class="CharOverride-1">Istoria</span>, <span class="CharOverride-1">1372</span>–<span class="CharOverride-1">1374</span>. &#9;<span class="Semnatura">A.T.</span></p>
			<p class="Heuristica-PRIMUL"><span class="titlu-12">CIŞMAN, Virgiliu N. </span>(c. 1872 – c. 1928), poet. Familia îi era din Huşi, mama (n. Merişescu) înrudindu-se cu vechea familie boierească Vârnav, iar tatăl, Neculai M. Cişman, numărându-se printre oamenii politici ai urbei. <span class="CharOverride-2">C.</span> face studiile secundare în Iaşi şi începe să scrie la publicaţii de aici, apoi la unele din Bucureşti, din 1890 colaborând la „Contemporanul”, „Biblioteca familiei”, „Generaţia nouă”, „Românul literar”, „Lumea ilustrată”, „Adevărul”, „Perdaful”, „Universul”, „Evenimentul”, „Evenimentul literar”, „Viaţa”, „Curierul de luni”, „Vatra”, „Jurnalul”, „Lumea nouă”, „Adevărul literar”, „Arta”, „Adevărul ilustrat”, „Lumea nouă literară şi ştiinţifică”, „Noutatea” (1897–1898), la care era şi redactor responsabil, „Soarele”, „Pagini alese”, „Provincia literară”, „Universul literar” ș.a. Semna şi cu pseudonimele De la Prut, Pal, St. Loreanu, Vall, Virgil N. Zgureanu, poate şi Trubadur. În acest răstimp îi apar la Craiova volumele de versuri <span class="CharOverride-1">Din anii tineri</span> (1895) şi <span class="CharOverride-1">Ploaie şi soare</span> (1904). După 1900 pleacă în Belgia, stabilindu-se la Bruxelles, de unde trimite veşti şi scrisori până prin 1928.</p>
			<p class="Heuristica-BASE">Fără a fi un poet de talent, aşa cum îl considera C. Dobrogeanu-Gherea, <span class="CharOverride-2">C.</span> este autorul unor versuri adesea sensibile, fine, prelungind mai cu seamă tonalităţi eminesciene. Ca şi alţi poeţi ai epocii, el nu este atât un melancolic, cât un sentimental romanţios, înclinat spre o duioşie graţioasă. Mâhnit şi înlăcrimat la vederea suferinţei, a sărăciei, aminteşte uneori maniera poeziei delicate a lui François Coppée, din aceeaşi sentimentalitate născându-se unele tablouri idilice, artificioase, ca într-o banală litografie. Mai interesante sunt unele teme şi motive simboliste, <span class="CharOverride-2">C.</span> făcând o timidă încercare de a se racorda la orientarea mai nouă a poeziei: peisaje autumnale cu arbori goi, frunze moarte şi ploi neîntrerupte, câmpuri cu corbi, ca la Jules Laforgue, oraşul, stilizat în felul lui Georges Rodenbach, ca o cetate moartă unde străjuiesc doar lebedele. Sunt cultivate, de asemenea, imagini nocturne, lunare, reci, se invocă sunete înfiorate, de flaut sau de viori, căderea apei în bazine, muzicalitatea versului devenind, câteodată, plină. Lipsit de temperamentul unui simbolist autentic, <span class="CharOverride-2">C.</span> participă discret numai la familiarizarea cu o recuzită poetică nouă.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Din anii tineri</span>, Craiova, 1895; <span class="CharOverride-1">Ploaie şi soare</span>, Craiova, 1904.</p>
			<p class="Heuristica___m_RPR"><span class="CharOverride-2">Repere bibliografice: </span>Dobrogeanu-Gherea, <span class="CharOverride-1">Opere</span>,<span class="CharOverride-1"> </span>VII, <span class="CharOverride-1">120</span>; Dafin, <span class="CharOverride-1">Iaşul</span>, I, <span class="CharOverride-1">82–84</span>; <span class="CharOverride-1">Dicţ. lit. 1900</span>,<span class="CharOverride-1"> 185</span>. &#9;<span class="Semnatura">G.D.</span></p>
			<p class="Heuristica_PRIMUL_Semnat"><span class="titlu-12">CITIŢI-MĂ!,</span> revistă apărută la Bucureşti, săptămânal, între 1 şi 30 ianuarie 1909 (cinci numere). Redacţia<span class="CharOverride-2"> </span>intenţiona ca revista<span class="CharOverride-2"> </span>să aibă un destin distinct în publicistica bucureşteană: „Sunt atâtea probleme de interes obştesc care ar trebui discutate în chip nepărtinitor. Aceasta ne propunem să o facem noi, cei câţiva tineri entuziaşti grupaţi în jurul acestei reviste. Scopul nostru fiind a pătrunde în căminul familiilor, spre a le da o materie aleasă, educativă şi distractivă în acelaşi timp, se înţelege de la sine că vom cultiva literele, artele şi ştiinţele, relevând însă şi însemnatele probleme care se agită în lumea noastră politică, fără ca noi să facem însă politică de militanți” (<span class="CharOverride-1">E loc și pentru noi…</span>). Utilizarea unor pseudonime apăsat netransparente (Nică Simbolistru, Gogu T., Don Piedro, Fănică Răsuceanu, Sisoe, Miro, Mihnea) şi rămase exclusiv în paginile <span class="CharOverride-2">C.</span>, probabil veleitari sau prea tineri în ale scrisului, provoacă cititorului o notă de nemulţumire, deşi câteva dintre textele iscălite astfel sau neasumate în vreun alt fel sunt, literar, menţionabile: <span class="CharOverride-1">Romanţă din Granada</span>, <span class="CharOverride-1">Zădărnicia vieţii </span>(sonet), <span class="CharOverride-1">Romanţa polului </span>(imitaţie după <span class="CharOverride-1">Romanţa cheii </span>a lui Ion Minulescu), dar mai ales povestirea științifico-fantastică <span class="CharOverride-1">În planeta Marte. Impresiuni de călătorie.</span> Dincolo de poeziile lui I.U. Soricu (<span class="CharOverride-1">Piatra</span>, <span class="CharOverride-1">Pe lângă mine treci</span>), de <span class="CharOverride-1">Somnul iubitei </span>(G. Topîrceanu), de <span class="CharOverride-1">Sonetul</span> lui I. Saint-Georges venit „din Botoşani”, se remarcă traducerile din E.A. Poe (<span class="CharOverride-1">Umbră</span>) şi din Heinrich Heine (<span class="CharOverride-1">Noaptea cu-a sa umbră</span>, <span class="CharOverride-1">Cântec</span>),<span class="CharOverride-1"> </span>ambele semnate Ricard D. Ioan, același care în 1908 îl tălmăcea pe Lessing pentru „Universul” (<span class="CharOverride-1">Hoaţa</span>) şi tot în 1909 pe Heine, pentru bilunarul „Democraţia” din Craiova. Lângă traduceri se aşază număr după număr amabile, curtenitoare, „cugetări despre femei” selectate din scrierile lui Balzac, Dumas-fiul, Schopenhauer, Edmond şi Jules de Goncourt, din Carmen Sylva. În ciuda unei literaturi modeste artistic, <span class="CharOverride-2">C.</span> e alcătuită profesionist, fiecare număr având un editorial scris cu pricepere, cu o bună stăpânire a subiectului (<span class="CharOverride-1">Confederaţia balcanică</span>,<span class="CharOverride-1"> Va fi război?</span>, <span class="CharOverride-1">Aniversarea Unirii – semicentenarul</span>), şi o rubricaţie variată: „Ecouri”, „Surprize” – cu informaţii şi ştiri diverse, „Sfaturi şi reţete” ori „Reţete şi sfaturi” medicale, casnice, gospodăreşti, „Cronici femenine” – cu noutăţi teatrale (de pildă, despre apropiata premieră la Teatrul Naţional cu drama istorică <span class="CharOverride-1">Apus de soare </span>a lui B. Delavrancea), „Bibliografii”. În afara rubricilor sunt un număr considerabil de articole cu caracter ştiinţific şi curiozităţi din diverse domenii ale ştiinţei: <span class="CharOverride-1">De ce cântă stâlpii de telegraf?</span>,<span class="CharOverride-1"> Pietrele preţioase bune la ceva?</span>,<span class="CharOverride-1"> Curenţii telurici</span>,<span class="CharOverride-1"> Când cade Paştele?</span>,<span class="CharOverride-1"> Raportul dintre sunet şi culoare</span>,<span class="CharOverride-1"> Telefonia fără fir</span>,<span class="CharOverride-1"> Isteria la bărbaţi </span>şi chiar un eseu despre drama clasică şi drama burgheză<span class="CharOverride-1">.</span> Tipărirea prozei <span class="CharOverride-1">Iluzie </span>de Ioan Adam ar putea fi motivată de vecinătatea în pagină cu portretul amical dedicat scriitorului, acum stabilit în Călăraşi, ca magistrat. &#9;<span class="Semnatura">R.P.</span></p>
			<p class="Heuristica_PRIMUL_Semnat"><span class="titlu-12">CITIŢI-MĂ</span>, revistă apărută la Bucureşti, lunar, între decembrie 1921 şi martie 1922, sub conducerea lui Ion Minulescu şi a lui Liviu Rebreanu. <span class="CharOverride-2">C.</span> publică „numai lucrări originale şi inedite de cei mai de seamă scriitori români, şi traduceri din marii scriitori streini […] în 64 de pagini format mare, cu coperta ilustrată în două culori şi cu numeroase viniete în text”, cu iniţiale ornate de motive vegetale. Colofonul conţine pe lângă informaţiile privitoare la sediul redacţiei şi al administraţiei, numele desenatorului titlurilor – variate, pline de fantezie grafică – H. Furch – şi al stabilimentului grafic – E. Marvan – ce execută clişeele, iar sumarul menţionează autorii desenelor şi ai frontispiciilor, graficienii Teodorescu-Sion şi Maur. Cu o structură de magazin literar, <span class="CharOverride-2">C.</span> tipăreşte cu predilecţie schiţe şi nuvele de Gala Galaction (<span class="CharOverride-1">Moşneagul cu ochii albaştri</span>,<span class="CharOverride-1"> Crăciunul sfântului copil Teodor</span>), Ioan Slavici (<span class="CharOverride-1">Pe povârniş</span>), Ion Agârbiceanu (<span class="CharOverride-1">Amurg</span>), V. Demetrius (<span class="CharOverride-1">Omul întârziat, Poveste adevărată scrisă fără meşteşug şi fără intenţii</span>), Victor Eftimiu (<span class="CharOverride-1">Biserica sfinţilor fără-de-nume</span>), N. Davidescu (<span class="CharOverride-1">Crima din Strada Nopţii, Aventura Sfântului Ion</span>), Ion A. Bassarabescu (<span class="CharOverride-1">Calvarul lui Amedeu Burdea</span>). Se mai reţin <span class="CharOverride-1">Soldatul care păzeşte satul</span> de Camil Petrescu, de fapt un fragment din romanul<span class="CharOverride-1"> Ultima noapte de dragoste întâia noapte de război</span>, ampla nuvelă <span class="CharOverride-1">De vorbă cu necuratul </span>de Ion Minulescu, compusă „în memoria poetului Oreste, cu care atâţia ani de-a rândul am petrecut în preajma vechii frontiere de la Predeal, pe care el nu a avut norocul s-o vadă mutată până aproape de Tisa”, şi nuvela lui Duiliu Zamfirescu <span class="CharOverride-1">O partidă în trei: John James contra mormonilor</span>, localizată şi datată „Cannes, 1921”. Versurile, puţin numeroase (cele patru numere apărute conţin numele a doar cinci poeţi puse în fruntea câte unei piese: Ion Minulescu, <span class="CharOverride-1">Nocturnă</span>, Alfred Moşoiu, <span class="CharOverride-1">Minciuna</span>, N. Davidescu, <span class="CharOverride-1">Cartea dragostei</span>, Claudia Millian (<span class="CharOverride-1">Noapte</span>,<span class="CharOverride-1"> Prăbuşire</span>), poartă pecetea simbolistă, punând astfel accentul modernist revistei. Oarecum stingher în acest concert de generaţie apare Ion Pillat, cu <span class="CharOverride-1">Jucării</span>, din ciclul <span class="CharOverride-1">În trecutul viu</span>.<span class="CharOverride-1"> </span>Paginile afectate traducerilor îi selectează din aceeaşi literatură modernistă pe Guillaume Apollinaire (<span class="CharOverride-1">Moartea Salomeei</span>) şi Henri de Régnier (<span class="CharOverride-1">Secretul contesei Barbara</span>), pe Maurice Maeterlinck (<span class="CharOverride-1">Minunea Sfântului Anton</span>) – tălmăciţi de I.M., iniţiale sub care se identifică Ion Minulescu. La iniţialele numelui apelează de altfel şi ceilalţi traducători: Liviu Rebreanu (Knut Hamsun<span class="CharOverride-1">, Moartea lui Glahn. Un document din anul 1861</span>), N. Davidescu (Villiers de L’Isle-Adam,<span class="CharOverride-1"> Regina Isabela</span>), de câteva ori probabil Th. Stoenescu (Jules Lemaître, <span class="CharOverride-1">Şcoala regilor</span>, Giovanni Papini, <span class="CharOverride-1">Ziua nerestituită</span>) şi, la fel, un F.F. (Joseph şi Karel Čapek, <span class="CharOverride-1">Cina macabră</span>). Teatrul original se reduce la actul <span class="CharOverride-1">După paravan</span> al Claudiei Millian. În acord cu structura formală, numărul 4 anunţă pe coperta a treia scriitorii numerelor viitoare, dar acestea rămân o promisiune, <span class="CharOverride-2">C.</span> oprindu-şi apariţia pe neaşteptate. Alţi colaboratori: N. Batzaria, Carol Ardeleanu, D. Caselli, N, Budurescu, Vasile Savel, Al. Cazaban. &#9;<span class="Semnatura">R.P.</span></p>
		</div>
		<div id="_idContainer065" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Chira</span></p>
		</div>
		<div id="_idContainer066" class="Basic-Text-Frame">
			<p class="Basic-Paragraph"><span class="CharOverride-1">Chira Chiralina</span></p>
		</div>
		<div id="_idContainer067" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Chiriac</span></p>
		</div>
		<div id="_idContainer068" class="Basic-Text-Frame">
			<p class="Basic-Paragraph"><span class="CharOverride-1">Chiriac</span></p>
		</div>
		<div id="_idContainer069" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Chiriac</span></p>
		</div>
		<div id="_idContainer070" class="Basic-Text-Frame">
			<p class="Basic-Paragraph"><span class="CharOverride-1">Chiriac</span></p>
		</div>
		<div id="_idContainer071" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Chirilă</span></p>
		</div>
		<div id="_idContainer072" class="Basic-Text-Frame">
			<p class="Basic-Paragraph"><span class="CharOverride-1">Chiriţă</span></p>
		</div>
		<div id="_idContainer073" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Chiriţescu</span></p>
		</div>
		<div id="_idContainer074" class="Basic-Text-Frame">
			<p class="Basic-Paragraph"><span class="CharOverride-1">Chirnoagă</span></p>
		</div>
		<div id="_idContainer075" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Chişu</span></p>
		</div>
		<div id="_idContainer076" class="Basic-Text-Frame">
			<p class="Basic-Paragraph"><span class="CharOverride-1">Chitic</span></p>
		</div>
		<div id="_idContainer077" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Chiţimia</span></p>
		</div>
		<div id="_idContainer078" class="Basic-Text-Frame">
			<p class="Basic-Paragraph"><span class="CharOverride-1">Chiţimia</span></p>
		</div>
		<div id="_idContainer079" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Chiţimia</span></p>
		</div>
		<div id="_idContainer080" class="Basic-Text-Frame">
			<p class="Basic-Paragraph"><span class="CharOverride-1">Chiva</span></p>
		</div>
		<div id="_idContainer081" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Chivu</span></p>
		</div>
		<div id="_idContainer082" class="Basic-Text-Frame">
			<p class="Basic-Paragraph"><span class="CharOverride-1">Chivu</span></p>
		</div>
		<div id="_idContainer083" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Chivu</span></p>
		</div>
		<div id="_idContainer084" class="Basic-Text-Frame">
			<p class="Basic-Paragraph"><span class="CharOverride-1">Chivu</span></p>
		</div>
		<div id="_idContainer085" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Christi</span></p>
		</div>
		<div id="_idContainer086" class="Basic-Text-Frame">
			<p class="Basic-Paragraph"><span class="CharOverride-1">Ciachir</span></p>
		</div>
		<div id="_idContainer087" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cibotaru</span></p>
		</div>
		<div id="_idContainer088" class="Basic-Text-Frame">
			<p class="Basic-Paragraph"><span class="CharOverride-1">Cibotaru</span></p>
		</div>
		<div id="_idContainer089" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cicala</span></p>
		</div>
		<div id="_idContainer090" class="Basic-Text-Frame">
			<p class="Basic-Paragraph"><span class="CharOverride-1">Cifarelli</span></p>
		</div>
		<div id="_idContainer091" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cimpoeşu</span></p>
		</div>
		<div id="_idContainer092" class="Basic-Text-Frame">
			<p class="Basic-Paragraph"><span class="CharOverride-1">Cimpoeşu</span></p>
		</div>
		<div id="_idContainer093" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cimpoi</span></p>
		</div>
		<div id="_idContainer094" class="Basic-Text-Frame">
			<p class="Basic-Paragraph"><span class="CharOverride-1">Cimpoi</span></p>
		</div>
		<div id="_idContainer095" class="Basic-Text-Frame">
			<p class="Legenda_BUN">Mihai Cimpoi, Valeriu Matei, Grigore Vieru, Viorel Dinescu, Nicolae Petrescu-Redi și Vasile Tărâțeanu</p>
		</div>
		<div class="_idGenObjectLayout-1">
			<div id="_idContainer096" class="_idGenObjectStyleOverride-1">
				<img class="_idGenObjectAttribute-1" src="04_DGLR_C_314-433_chiper_cititi-web-resources/image/Cimpoi_Mihai_2.jpg" alt="" />
			</div>
		</div>
		<div id="_idContainer097" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cimpoi</span></p>
		</div>
		<div id="_idContainer098" class="Basic-Text-Frame">
			<p class="Basic-Paragraph"><span class="CharOverride-1">Cimpoiul</span></p>
		</div>
		<div id="_idContainer099" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cinca</span></p>
		</div>
		<div id="_idContainer100" class="Basic-Text-Frame">
			<p class="Basic-Paragraph"><span class="CharOverride-1">Cinema</span></p>
		</div>
		<div id="_idContainer101" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Ciobanu</span></p>
		</div>
		<div id="_idContainer102" class="Basic-Text-Frame">
			<p class="Basic-Paragraph"><span class="CharOverride-1">Ciobanu</span></p>
		</div>
		<div id="_idContainer103" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Ciobanu</span></p>
		</div>
		<div id="_idContainer104" class="Basic-Text-Frame">
			<p class="Basic-Paragraph"><span class="CharOverride-1">Ciobanu</span></p>
		</div>
		<div id="_idContainer105" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Ciobanu</span></p>
		</div>
		<div id="_idContainer106" class="Basic-Text-Frame">
			<p class="Basic-Paragraph"><span class="CharOverride-1">Ciobanu</span></p>
		</div>
		<div id="_idContainer107" class="_idGenObjectStyleOverride-1">
			<p class="Legenda_BUN">Marin Sorescu, Mircea Ciobanu și Ion D. Sîrbu</p>
		</div>
		<div class="_idGenObjectLayout-1">
			<div id="_idContainer108" class="_idGenObjectStyleOverride-1">
				<img class="_idGenObjectAttribute-1" src="04_DGLR_C_314-433_chiper_cititi-web-resources/image/02_Marin_Sorescu,_Mircea_Ciobanu_D__Ion_D._Dbu.jpg" alt="" />
			</div>
		</div>
		<div id="_idContainer109" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Ciobanu</span></p>
		</div>
		<div id="_idContainer110" class="Basic-Text-Frame">
			<p class="Basic-Paragraph"><span class="CharOverride-1">Ciobanu</span></p>
		</div>
		<div id="_idContainer111" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Ciobanu</span></p>
		</div>
		<div id="_idContainer112" class="Basic-Text-Frame">
			<p class="Basic-Paragraph"><span class="CharOverride-1">Ciobanu</span></p>
		</div>
		<div id="_idContainer113" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Ciobanu</span></p>
		</div>
		<div id="_idContainer114" class="Basic-Text-Frame">
			<p class="Basic-Paragraph"><span class="CharOverride-1">Ciobanu</span></p>
		</div>
		<div id="_idContainer115" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Ciobanu</span></p>
		</div>
		<div id="_idContainer116" class="Basic-Text-Frame">
			<p class="Basic-Paragraph"><span class="CharOverride-1">Ciobanu</span></p>
		</div>
		<div id="_idContainer117" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Ciobanu</span></p>
		</div>
		<div id="_idContainer118" class="Basic-Text-Frame">
			<p class="Basic-Paragraph"><span class="CharOverride-1">Ciobanu</span></p>
		</div>
		<div id="_idContainer119" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Ciocan-Ivănescu</span></p>
		</div>
		<div id="_idContainer120" class="Basic-Text-Frame">
			<p class="Basic-Paragraph"><span class="CharOverride-1">Ciocanu</span></p>
		</div>
		<div id="_idContainer121" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Ciocanu</span></p>
		</div>
		<div id="_idContainer122" class="Basic-Text-Frame">
			<p class="Basic-Paragraph"><span class="CharOverride-1">Ciocanu</span></p>
		</div>
		<div id="_idContainer123" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Ciocanu</span></p>
		</div>
		<div id="_idContainer124" class="Basic-Text-Frame">
			<p class="Basic-Paragraph"><span class="CharOverride-1">Ciocâlteu</span></p>
		</div>
		<div id="_idContainer125" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Ciocârlan</span></p>
		</div>
		<div id="_idContainer126" class="Basic-Text-Frame">
			<p class="Basic-Paragraph"><span class="CharOverride-1">Ciocârlie</span></p>
		</div>
		<div id="_idContainer127" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Ciocârlie</span></p>
		</div>
		<div id="_idContainer128" class="Basic-Text-Frame">
			<p class="Basic-Paragraph"><span class="CharOverride-1">Ciocârlie</span></p>
		</div>
		<div id="_idContainer129" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Ciocârlie</span></p>
		</div>
		<div id="_idContainer130" class="Basic-Text-Frame">
			<p class="Basic-Paragraph"><span class="CharOverride-1">Ciocârlie</span></p>
		</div>
		<div id="_idContainer131" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cioclea</span></p>
		</div>
		<div id="_idContainer132" class="Basic-Text-Frame">
			<p class="Basic-Paragraph"><span class="CharOverride-1">Ciocoi</span></p>
		</div>
		<div id="_idContainer133" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cioculescu</span></p>
		</div>
		<div id="_idContainer134" class="Basic-Text-Frame">
			<p class="Basic-Paragraph"><span class="CharOverride-1">Cioculescu</span></p>
		</div>
		<div id="_idContainer135" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cioculescu</span></p>
		</div>
		<div id="_idContainer136" class="Basic-Text-Frame">
			<p class="Basic-Paragraph"><span class="CharOverride-1">Cioculescu</span></p>
		</div>
		<div id="_idContainer137" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cioculescu</span></p>
		</div>
		<div id="_idContainer138" class="Basic-Text-Frame">
			<p class="Basic-Paragraph"><span class="CharOverride-1">Cioculescu</span></p>
		</div>
		<div id="_idContainer139" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cioculescu</span></p>
		</div>
		<div id="_idContainer140" class="_idGenObjectStyleOverride-1">
			<p class="Legenda_BUN">G. Ivașcu și Șerban Cioculescu</p>
		</div>
		<div class="_idGenObjectLayout-1">
			<div id="_idContainer141" class="_idGenObjectStyleOverride-1">
				<img class="_idGenObjectAttribute-1" src="04_DGLR_C_314-433_chiper_cititi-web-resources/image/02_G_Ivascu_Serban_Cioculescu.jpg" alt="" />
			</div>
		</div>
		<div id="_idContainer142" class="_idGenObjectStyleOverride-1">
			<p class="Legenda_BUN">Al. Dima, Șerban Cioculescu, Al. Oprea și Alexandru Balaci</p>
		</div>
		<div class="_idGenObjectLayout-1">
			<div id="_idContainer143" class="_idGenObjectStyleOverride-1">
				<img class="_idGenObjectAttribute-1" src="04_DGLR_C_314-433_chiper_cititi-web-resources/image/Cioculescu_Serban_3.png" alt="" />
			</div>
		</div>
		<div id="_idContainer144" class="Basic-Text-Frame">
			<p class="Basic-Paragraph"><span class="CharOverride-1">Cioculescu</span></p>
		</div>
		<div id="_idContainer145" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cioculescu</span></p>
		</div>
		<div id="_idContainer146" class="Basic-Text-Frame">
			<p class="Basic-Paragraph"><span class="CharOverride-1">Cioculescu</span></p>
		</div>
		<div class="_idGenObjectLayout-1">
			<div id="_idContainer147" class="_idGenObjectStyleOverride-1">
				<img class="_idGenObjectAttribute-1" src="04_DGLR_C_314-433_chiper_cititi-web-resources/image/Cioculescu_Serban__foto_4_(ultima).jpg" alt="" />
			</div>
		</div>
		<div id="_idContainer148" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cioculescu</span></p>
		</div>
		<div id="_idContainer149" class="Basic-Text-Frame">
			<p class="Basic-Paragraph"><span class="CharOverride-1">Cioflec</span></p>
		</div>
		<div id="_idContainer150" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cioflec</span></p>
		</div>
		<div id="_idContainer151" class="Basic-Text-Frame">
			<p class="Basic-Paragraph"><span class="CharOverride-1">Cioflec</span></p>
		</div>
		<div id="_idContainer152" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Ciomac</span></p>
		</div>
		<div id="_idContainer153" class="Basic-Text-Frame">
			<p class="Basic-Paragraph"><span class="CharOverride-1">Ciompec</span></p>
		</div>
		<div id="_idContainer154" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Ciopraga</span></p>
		</div>
		<div id="_idContainer155" class="Basic-Text-Frame">
			<p class="Basic-Paragraph"><span class="CharOverride-1">Ciopraga</span></p>
		</div>
		<div id="_idContainer156" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cioran</span></p>
		</div>
		<div id="_idContainer157" class="Basic-Text-Frame">
			<p class="Basic-Paragraph"><span class="CharOverride-1">Cioran</span></p>
		</div>
		<div class="_idGenObjectLayout-1">
			<div id="_idContainer158" class="_idGenObjectStyleOverride-1">
				<img class="_idGenObjectAttribute-1" src="04_DGLR_C_314-433_chiper_cititi-web-resources/image/cioran,_emil_bun.png" alt="" />
			</div>
		</div>
		<div class="_idGenObjectLayout-1">
			<div id="_idContainer159" class="_idGenObjectStyleOverride-1">
				<img class="_idGenObjectAttribute-1" src="04_DGLR_C_314-433_chiper_cititi-web-resources/image/cioran,_emil_bun1.png" alt="" />
			</div>
		</div>
		<div id="_idContainer160" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cioran</span></p>
		</div>
		<div id="_idContainer161" class="Basic-Text-Frame">
			<p class="Basic-Paragraph"><span class="CharOverride-1">Cioran</span></p>
		</div>
		<div class="_idGenObjectLayout-1">
			<div id="_idContainer162" class="_idGenObjectStyleOverride-1">
				<img class="_idGenObjectAttribute-1" src="04_DGLR_C_314-433_chiper_cititi-web-resources/image/cioran,_emil_bun2.png" alt="" />
			</div>
		</div>
		<div class="_idGenObjectLayout-1">
			<div id="_idContainer163" class="_idGenObjectStyleOverride-1">
				<img class="_idGenObjectAttribute-1" src="04_DGLR_C_314-433_chiper_cititi-web-resources/image/cioran,_emil_bun3.png" alt="" />
			</div>
		</div>
		<div id="_idContainer164" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cioran</span></p>
		</div>
		<div id="_idContainer165" class="Basic-Text-Frame">
			<p class="Basic-Paragraph"><span class="CharOverride-1">Cioran</span></p>
		</div>
		<div class="_idGenObjectLayout-1">
			<div id="_idContainer166" class="_idGenObjectStyleOverride-1">
				<img class="_idGenObjectAttribute-1" src="04_DGLR_C_314-433_chiper_cititi-web-resources/image/cioran,_emil_bun4.png" alt="" />
			</div>
		</div>
		<div id="_idContainer167" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cioran</span></p>
		</div>
		<div class="_idGenObjectLayout-1">
			<div id="_idContainer168" class="_idGenObjectStyleOverride-1">
				<img class="_idGenObjectAttribute-1" src="04_DGLR_C_314-433_chiper_cititi-web-resources/image/Cioran_Emil.png" alt="" />
			</div>
		</div>
		<div id="_idContainer169" class="Basic-Text-Frame">
			<p class="Basic-Paragraph"><span class="CharOverride-1">Cioran</span></p>
		</div>
		<div class="_idGenObjectLayout-1">
			<div id="_idContainer170" class="_idGenObjectStyleOverride-1">
				<img class="_idGenObjectAttribute-1" src="04_DGLR_C_314-433_chiper_cititi-web-resources/image/cioran2.jpg" alt="" />
			</div>
		</div>
		<div id="_idContainer171" class="_idGenObjectStyleOverride-1">
			<p class="Legenda_BUN">Emil Cioran, Eugen Ionescu și Mircea Elilade</p>
		</div>
		<div class="_idGenObjectLayout-1">
			<div id="_idContainer172" class="_idGenObjectStyleOverride-1">
				<img class="_idGenObjectAttribute-1" src="04_DGLR_C_314-433_chiper_cititi-web-resources/image/03_cioran_eliade_ionescu.jpg" alt="" />
			</div>
		</div>
		<div id="_idContainer173" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cioran</span></p>
		</div>
		<div id="_idContainer174" class="Basic-Text-Frame">
			<p class="Basic-Paragraph"><span class="CharOverride-1">Cioran</span></p>
		</div>
		<div class="_idGenObjectLayout-1">
			<div id="_idContainer175" class="_idGenObjectStyleOverride-1">
				<img class="_idGenObjectAttribute-1" src="04_DGLR_C_314-433_chiper_cititi-web-resources/image/CIOE05.jpg" alt="" />
			</div>
		</div>
		<div id="_idContainer176" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cioran</span></p>
		</div>
		<div id="_idContainer177" class="Basic-Text-Frame">
			<p class="Basic-Paragraph"><span class="CharOverride-1">Cioran</span></p>
		</div>
		<div id="_idContainer178" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Ciorănescu</span></p>
		</div>
		<div id="_idContainer179" class="Basic-Text-Frame">
			<p class="Basic-Paragraph"><span class="CharOverride-1">Ciorănescu</span></p>
		</div>
		<div id="_idContainer180" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Ciorănescu</span></p>
		</div>
		<div id="_idContainer181" class="Basic-Text-Frame">
			<p class="Basic-Paragraph"><span class="CharOverride-1">Ciorănescu</span></p>
		</div>
		<div id="_idContainer182" class="_idGenObjectStyleOverride-1">
			<p class="Legenda_BUN">George și Alexandru Ciorănescu</p>
		</div>
		<div class="_idGenObjectLayout-1">
			<div id="_idContainer183" class="_idGenObjectStyleOverride-1">
				<img class="_idGenObjectAttribute-1" src="04_DGLR_C_314-433_chiper_cititi-web-resources/image/Cioranescu_GSeorge_si_Al.jpg" alt="" />
			</div>
		</div>
		<div id="_idContainer184" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Ciorănescu</span></p>
		</div>
		<div id="_idContainer185" class="Basic-Text-Frame">
			<p class="Basic-Paragraph"><span class="CharOverride-1">Ciorănescu</span></p>
		</div>
		<div id="_idContainer186" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Ciornei</span></p>
		</div>
		<div id="_idContainer187" class="Basic-Text-Frame">
			<p class="Basic-Paragraph"><span class="CharOverride-1">Ciotori</span></p>
		</div>
		<div id="_idContainer188" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cipariu</span></p>
		</div>
		<div id="_idContainer189" class="Basic-Text-Frame">
			<p class="Basic-Paragraph"><span class="CharOverride-1">Cipariu</span></p>
		</div>
		<div class="_idGenObjectLayout-1">
			<div id="_idContainer190" class="_idGenObjectStyleOverride-1">
				<img class="_idGenObjectAttribute-1" src="04_DGLR_C_314-433_chiper_cititi-web-resources/image/CIPT02.jpg" alt="" />
			</div>
		</div>
		<div id="_idContainer191" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cipariu</span></p>
		</div>
		<div id="_idContainer192" class="Basic-Text-Frame">
			<p class="Basic-Paragraph"><span class="CharOverride-1">Ciprian</span></p>
		</div>
		<div id="_idContainer193" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Ciprian</span></p>
		</div>
		<div id="_idContainer194" class="Basic-Text-Frame">
			<p class="Basic-Paragraph"><span class="CharOverride-1">Ciprian</span></p>
		</div>
		<div id="_idContainer195" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cireş</span></p>
		</div>
		<div id="_idContainer196" class="Basic-Text-Frame">
			<p class="Basic-Paragraph"><span class="CharOverride-1">Cireș</span></p>
		</div>
		<div id="_idContainer197" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cisek</span></p>
		</div>
		<div id="_idContainer198" class="Basic-Text-Frame">
			<p class="Basic-Paragraph"><span class="CharOverride-1">Cisek</span></p>
		</div>
		<div class="_idGenObjectLayout-1">
			<div id="_idContainer199" class="_idGenObjectStyleOverride-1">
				<img class="_idGenObjectAttribute-1" src="04_DGLR_C_314-433_chiper_cititi-web-resources/image/02_Cisek.jpg" alt="" />
			</div>
		</div>
		<div id="_idContainer200" class="_idGenObjectStyleOverride-1">
			<p class="Legenda_BUN">În prim plan: Ion Marin Sadoveanu, <br />N.I. Herescu şi O.W. Cisek</p>
		</div>
		<div id="_idContainer201" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cisek</span></p>
		</div>
		<div id="_idContainer202" class="Basic-Text-Frame">
			<p class="Basic-Paragraph"><span class="CharOverride-1">Cisek</span></p>
		</div>
		<div id="_idContainer203" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cistelecan</span></p>
		</div>
		<div id="_idContainer204" class="Basic-Text-Frame">
			<p class="Basic-Paragraph"><span class="CharOverride-1">Cistelecan</span></p>
		</div>
		<div id="_idContainer205" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cistelecan</span></p>
		</div>
		<div id="_idContainer206" class="Basic-Text-Frame">
			<p class="Basic-Paragraph"><span class="CharOverride-1">Cişman</span></p>
		</div>
		<div id="_idContainer207" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Citiţi-mă</span></p>
		</div>
	</body>
</html>

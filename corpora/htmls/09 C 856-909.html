<!DOCTYPE html>
<html>
	<head>
		<meta charset="utf-8" />
		<title>09_C_856-909</title>
		<link href="09_C_856-909-web-resources/css/idGeneratedStyles.css" rel="stylesheet" type="text/css" />
	</head>
	<body id="x09_C_856-909" lang="ro-RO">
		<div id="_idContainer000" class="Basic-Text-Frame">
			<p class="Basic-Paragraph"><span class="CharOverride-1">Culianu</span></p>
		</div>
		<div id="_idContainer015" class="_idGenObjectStyleOverride-1">
			<div class="_idGenObjectLayout-1">
				<div id="_idContainer003">
					<div id="_idContainer001" class="Basic-Text-Frame">
						<p class="Titlu-Nume-H"><span class="titlu-12">CULIANU, Ioan</span></p>
						<p class="Titlu-mic-DATE"><span class="titlu-12"> Petru </span>(5.I.1950, Iaşi – 21.V.1991, Chicago, SUA), eseist, prozator. </p>
					</div>
					<div id="_idContainer002" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="09_C_856-909-web-resources/image/CULIANsU.jpg" alt="" />
					</div>
				</div>
			</div>
			<p class="Heuristica-PRIMUL">Provine dintr-o veche familie de intelectuali ieşeni. Străbunicul pe linie paternă, junimistul Niculae („Papa”) Culianu, matematician, a fost rector timp de optsprezece ani (1880–1898) al Universităţii din Iaşi şi director al Institutelor Unite. Tatăl, Sergiu Andrei Culianu, licenţiat în drept, matematică şi fizică, îşi întrerupe, din motive de sănătate, studiile de calcul diferenţial la Sorbona, iar după război predă ore de matematică; moare în 1964. Mama, Elena Culianu, chimistă, cadru didactic universitar, era fiica profesorului de chimie-fizică Petru Bogdan, prorector, apoi rector al Universităţii ieşene în perioada 1926–1940, membru corespondent al Academiei Române. <span class="CharOverride-2">C.</span> urmează şcoala elementară şi liceul la Iaşi, între anii 1956 şi 1967, terminând ca şef de promoţie secţia reală a Liceului „Vasile Alecsandri”. În martie 1967 debutează în revista „Cronica” cu o proză scurtă, <span class="CharOverride-1">Şi-am râs prosteşte, fără voia mea</span>, urmată în acelaşi an de alte câteva povestiri. Optează pentru continuarea studiilor la Universitatea din Bucureşti, înscriindu-se iniţial la Facultatea de Limba şi Literatura Română; ulterior se va transfera la secţia de italiană a Facultăţii de Limbi Romanice, Clasice şi Orientale. Aici se orientează spre studiul Renaşterii italiene, căreia îi dedică lucrarea de licenţă (<span class="CharOverride-1">Marsilio Ficino e il platonismo nel Rinascimento italiano</span>), sub conducerea Ninei Façon, o primă formă a ceea ce avea să devină <span class="CharOverride-1">Éros et magie à la Renaissance. 1484 </span>(1984)<span class="CharOverride-1">. </span>Din 1970, probabil ca urmare a refuzului de a colabora cu Securitatea, articolele nu-i mai sunt publicate de revistele la care colabora („Luceafărul”, „Con&#173;temporanul”, „Universitas”), iar volumul de povestiri fantastice <span class="CharOverride-1">Arta fugii</span>, acceptat iniţial de Editura Eminescu în 1971, este respins. Parțial pierdută, creația sa literară de tinerețe va fi recuperată, sub titlul ales de autor, postum, de-abia în 2002, volumul reunind atât textele publicate în presa literară a epocii, cât și manuscrisele conservate ale unei părți din ceea ce ar fi trebuit să fie această carte de debut. La încheierea studiilor, în 1972, <span class="CharOverride-2">C.</span> este propus pentru o bursă de studii a statului italian, la Perugia, pe care o primeşte în aceeaşi zi în care, absolvind ca şef de promoţie facultatea, este repartizat într-un sat din nordul Moldovei. Obţinând viza, <span class="CharOverride-2">C.</span> pleacă, în iulie 1972, în Italia, unde, la încheierea bursei, cere azil politic. Trecerea, vreme de opt luni, prin lagărul pentru refugiaţi de la Trieste şi Latina (lângă Roma) îl va marca profund. Va încerca să se sinucidă în 1973, la starea de depresie contribuind şi veştile proaste sosite din ţară: fusese condamnat în contumacie la şase ani de închisoare pentru „denigrarea statului”, iar familia avea de suferit din cauza sa. Pre&#173;zentându-se strălucit la un concurs pentru un post de asistent în istoria religiilor la Universitatea Catolică „Del Sacro Cuore” din Milano (1973), câştigă sprijinul profesorului Ugo Bianchi, sub îndrumarea căruia îşi va completa studiile în istoria religiilor şi va obţine primul său grad academic occidental, cu lucrarea <span class="CharOverride-1">Gnosticismo e pensiero contemporaneo: Hans Jonas</span>, în iunie 1975. Îşi începe astfel iniţierea într-un alt domeniu în care se va ilustra ulterior: istoria gnozelor. În septembrie 1974 îl întâlneşte, la Paris, pe Mircea Eliade. Intenţia de a elabora o monografie dedicată savantului român capătă acordul acestuia, care acceptă să sprijine invitarea lui <span class="CharOverride-2">C.</span> în calitate de cercetător la Divinity School a Universităţii din Chicago pentru semestrele de iarnă–primăvară ale anului 1975. Deşi timpul acordat de Eliade tânărului său discipol este limitat, acesta reuşeşte să-i câştige încrederea şi să se întoarcă în Italia cu suficient material pentru monografia plănuită: <span class="CharOverride-1">Mircea Eliade</span> (1978). După obţinerea <span class="CharOverride-1">summa cum laude</span> a titlului <span class="CharOverride-1">dottore</span> al Universităţii milaneze, în 1976 i se oferă un post de profesor de românistică la Universitatea din Groningen (Olanda), la Catedra de limbi romanice, unde va profesa până în 1986. Îşi completează concomitent palmaresul cu un doctorat <span class="CharOverride-1">troisième cycle</span> la Sorbona, în specializarea ştiinţele religiilor, avându-l conducător pe profesorul Michel Meslin, preşedintele Sorbonei. Lucrarea, intitulată <span class="CharOverride-1">Expériences de l’extase et symboles de l’ascension de l’Hellénisme à l’Islam</span>, va fi susţinută în 1980 şi va apărea (cu o prefaţă de Mircea Eliade) în 1984, punând astfel bazele unei aprofundări viitoare a subiectului, realizată în volumul <span class="CharOverride-1">Out of This World. Otherwordly Journeys from Gilgamesh to Albert Einstein</span> (1991). Între timp, <span class="CharOverride-2">C.</span> publicase un număr impresionant de studii şi articole despre religie, între care se evidenţiază cele cuprinse în volumul <span class="CharOverride-1">Iter in silvis. Saggi scelti sulla gnosi e altri studi</span> şi contribuţia la volumul <span class="CharOverride-1">Religione e potere</span>, realizat în colaborare cu Gianpaolo Romanato şi Mario G. Lombardo, ambele volume, apărute în 1981, punând în evidenţă o accentuare a preocupărilor pentru gnosticism – subiectul viitoarei sale teze prin care va obţine doctoratul de stat la Sorbona, în ianuarie 1987. Versiunea franceză va apărea în 1990, sub titlul <span class="CharOverride-1">Les Gnoses dualistes d’Occident. Histoire et mythes</span>, fiind precedată de versiunea italiană, <span class="CharOverride-1">I miti dei dualismi occidentali. Dai sistemi gnostici al mondo moderno</span> (1989), resistematizată ulterior în <span class="CharOverride-1">The Tree of Gnosis</span>, apărută postum, în 1992. Începând din martie 1986 şi până la asasinarea sa, <span class="CharOverride-2">C.</span> va funcţiona ca profesor – mai întâi cu statut de invitat, apoi din toamna lui 1988 ca profesor asociat, la Divinity School din Chicago. A avut astfel şansa de a-i sta alături, fie și pentru scurtă vreme (25 martie–22 aprilie 1986) mentorului ales, Mircea Eliade, punând bazele unor proiecte comune pe care <span class="CharOverride-2">C.</span> le va încheia după moartea savantului (între care <span class="CharOverride-1">Dictionnaire des religions</span>, 1990). Eliade l-a desemnat, prin testament, să supravegheze publicarea întregii lui opere. Şi după stabilirea definitivă în SUA, <span class="CharOverride-2">C.</span> va continua să colaboreze la revistele româneşti ale exilului (publicase deja o serie de studii şi articole în „Revista scriitorilor români”, „Ethos”, „Agora”, „Limite” ş.a.), urmărind pasionat evoluţia situaţiei politice din România. O serie de eseuri vor apărea în revista „Lumea liberă românească” din New York; poziţia critică exprimată fără menajamente stârnind, pe de o parte, proteste, pe de altă parte, ameninţări ce-i erau direct adresate, colaborarea începută la sfârşitul lui 1989 se va încheia un an mai târziu. <span class="CharOverride-2">C. </span>a fost asasinat în clădirea Universităţii din Chicago. Cercetările întreprinse asupra cauzelor morții sale nu au fost finalizate nici până în prezent.</p>
			<p class="Heuristica-BASE">Dacă studiile asupra gnozelor dualiste sunt cele care i-au asigurat recunoaşterea ştiinţifică internaţională, <span class="CharOverride-2">C.</span> datorează volumului <span class="CharOverride-1">Éros et magie à la Renaissance. 1484 </span>cel mai statornic succes al său. Cartea<span class="CharOverride-1"> </span>se citeşte cu un interes sporit poate tocmai din pricina acelei peceţi pe care biografia românească a autorului i-a impus-o: efortul dramatic de a înţelege situaţia României în războiul surd dintre cele două sisteme, statul-magician versus statul-poliţienesc. Preocuparea pentru realităţile politice şi pentru cultura românească generaseră de altfel de-a lungul anilor o serie de contribuții care acoperă aproape toate sferele de interes ale autorului: cele dedicate culturii române, reunite (postum) sub titlul <span class="CharOverride-1">Studii româneşti, </span>primul volum (2000) cuprinzând în prima parte studii asupra permanenței miturilor în scrieri literare, grupate sub titlul<span class="CharOverride-1"> Fantasmele nihilismului</span>, continuând cu secțiunea <span class="CharOverride-1">Secretul doctorului Eliade.</span> Al doilea volum (2009) cuprinde eseuri de istorie a religiilor cu trimitere la teme româneşti, grupate sub titlul <span class="CharOverride-1">Soarele și Luna</span>, dar și articole dedicate unor autori români (Horia Stamatu, Urmuz, Constantin Noica, precum și texte inedite dedicate lui Mircea Eliade). O altă latură o reprezintă ansamblul de scrieri politice şi cultural-politice publicate între 1974 şi 1991, reunite în 1999 în volumul <span class="CharOverride-1">Păcatul împotriva spiritului</span>. Între ultimele texte apărute antum este şi amplul eseu <span class="CharOverride-1">Bilanţul unei ere-lumină</span>, redactat în 1982, dar publicat abia în 1991, în revista „Agora”. Eseul a provocat multe discuţii în ţară, fiind considerată scandaloasă negarea categorică a unei „direcţii sau a unui punct de referinţă” în cultura română postbelică. „Ca şi socialismul – afirma <span class="CharOverride-2">C.</span> – cultura română de azi nu e decât o speranţă. Privită fără speranţă, se reduce la nimic (sau <span class="CharOverride-1">aproape</span> nimic…).” La originea acestor aprecieri de o severitate tranşantă trebuie pusă reacția critică a autorului la climatul festivist al „epocii de aur”, ale cărei exagerări din ce în ce mai rupte de realitate nu puteau să nu exaspereze conştiinţa cercetătorului obişnuit cu o scară universală a valorilor. Un alt motiv al acestei „aproape” complete negaţii este raportarea lui la acea „speranţă mesianică”, invocată ca aparţinând marii tradiţii româneşti interbelice, care îi hrănea şi îi justifica furia rece și la care, într-un sens, subscria. O formă diferită de abordare a realităților românești o reprezintă ficțiunea politică din <span class="CharOverride-1">Invazia zorabilor în Jormania</span>,<span class="CharOverride-1"> </span>continuată de<span class="CharOverride-1"> Jormania Liberă</span>,<span class="CharOverride-1"> </span>remarcabilă oglindă prevestitoare a evenimentelor din decembrie 1989. Paginile propriu-zis literare din această perioadă sunt scrise de <span class="CharOverride-2">C.</span> în română, franceză, engleză sau italiană. Ele debutează cu romanul autobiografic <span class="CharOverride-1">Râul Selenei</span> (redactat în 1975–1976; câteva fragmente au fost editate în 2012 de Liviu Bordaș, ca <span class="CharOverride-1">Addenda</span> la un studiu), text valoros atât prin caracterul său novator în plan estetic, cât și prin secvenţele de proiecţie autobiografică sau prin evocarea vie a lui Mircea Eliade sub numele Ceria. Seria continuă cu romanul ştiinţifico-fantastic <span class="CharOverride-1">Hesperus</span> (redactat în 1981–1982, publicat postum în ediţie românească, 1992), prefațat de Mircea Eliade, care îi remarcă valoarea de experiment filosofic ce propune o nouă viziune alegorică asupra condiției umane, derivată din modificarea „experienței timpului uman”. Alt roman, <span class="CharOverride-1">Tozgrec</span> (tipărit abia în 2010, dar elaborat între 1981 şi 1984), nedefinitivat, păstrat în patru versiuni cu o policromă construcție mozaicată, dezvoltă, printre subtile filiații autobiografice și bibliografice, mitul unei geneze ca rezultat ludic al unor divinități infantile, inspirat din propriile studii privind magia renascentistă. O divinitate stranie cu manifestări poetice și preocupări estetice, însărcinată cu gestionarea autodistrugerii acestei lumi imperfecte, oferă celui fascinat de cunoaștere, ca retribuție supremă, un paradis al lecturii absolute, situat în plan oniric, asociat însă responsabilității sustragerii sale din planul mundan. În 1987 <span class="CharOverride-2">C. </span>compune romanul <span class="CharOverride-1">The Emerald Game </span>(în colaborare cu Hillary S. Wiesner, logodnica sa),<span class="CharOverride-1"> </span>publicat prima oară, în traducere românească, sub titlul <span class="CharOverride-1">Jocul de smarald </span>(2005). Construit în parte ca pastișă postmodernă a romanului lui Umberto Eco <span class="CharOverride-1">Numele trandafirului, </span>plasat însă în Florența lui Marsilio Ficino și a unui ficțional Pico della Mirandola, romanul are în centru său <span class="CharOverride-1">Primăvara </span>lui Botticelli, devenită o <span class="CharOverride-1">figura universi</span> învestită cu puteri magice, în jurul căreia se duc cele mai crâncene bătălii spirituale. Între ultimele scrieri ale lui <span class="CharOverride-2">C. </span>se numără o serie de povestiri fantastice, scrise în cea mai mare parte în franceză sau, în colaborare cu Hillary S. Wiesner, în engleză ori în italiană, cuprinse în manuscrisul romanului-mozaic <span class="CharOverride-1">Le Rouleau diaphane</span> (1986), publicate între 1988 şi 1991 fie în reviste, fie în volumul <span class="CharOverride-1">La collezione di smeraldi</span> (1989). Ca și celelalte lucrări literare<span class="CharOverride-2">, </span>ele se remarcă nu doar prin calitatea poetică, ci și prin felul în care sunt concepute în sensul încifrării poetice a unui amplu florilegiu de motive mitico-religioase, filtrate adesea prin „pergamentul diafan” al emoţiilor vii ale scriitorului. Uneori aluzii fine racordează universul ficţional la experienţele româneşti ale autorului (<span class="CharOverride-1">Limba Creaţiei</span>), alteori acesta apare ca un experiment în oglindă în raport cu propria teorie a mitanalizei: rescrierea mitului ca text literar modern, în interiorul a ceea ce autorul numea „unitatea a tot ce este <span class="CharOverride-1">mental</span>”.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Mircea Eliade</span>, Assisi, 1978; ed. tr. Florin Chiriţescu şi Dan Petrescu, postfaţă Sorin Antohi, Bucureşti, 1995; ed. 2, Iaşi, 2004; <span class="CharOverride-1">Iter in silvis</span>, vol. I:<span class="CharOverride-1"> Saggi scelti sulla gnosi e altri studi</span>, Messina, 1981; ed. (<span class="CharOverride-1">Iter in sivis</span>,<span class="CharOverride-1"> </span>vol. I:<span class="CharOverride-1"> Eseuri despre gnoză şi alte studii</span>), tr. Dan Petrescu, Corina Popescu şi Hans Neumann, introd. Eduard Iricinschi, Iași, 2012; <span class="CharOverride-1">Religione e potere</span> (în colaborare cu Gianpaolo Romanato şi Mario G. Lombardo), Torino, 1981; ed. (<span class="CharOverride-1">Religie şi putere</span>), tr. Maria-Magdalena Anghelescu şi Şerban Anghelescu, Bucureşti, 1996; <span class="CharOverride-1">Psychanodia</span>,<span class="CharOverride-1"> </span>vol. I:<span class="CharOverride-1"> A Survey of the Evidence Concerning the Ascension of the Soul and Its Relevance</span>, Leiden, 1983; ed. (<span class="CharOverride-1">Psihanodia</span>), tr. Mariana Neţ, Bucureşti, 1997; <span class="CharOverride-1">Éros et magie à la Renaissance. 1484</span>, Paris, 1984; ed. (<span class="CharOverride-1">Eros şi magie în Renaştere. 1484</span>), tr. Dan Petrescu, postfaţă Sorin Antohi, Bucureşti, 1994; <span class="CharOverride-1">Expériences de l’extase. Extase, ascension et récit visionnaire, de l’Hellénisme au Moyen-Âge</span>, pref. Mircea Eliade, Paris, 1984; ed. (<span class="CharOverride-1">Experienţe ale extazului</span>), tr. Dan Petrescu, pref. Mircea Eliade, postfaţă Eduard Iricinschi, Bucureşti, 1998; <span class="CharOverride-1">Gnosticismo e pensiero moderno: Hans Jonas</span>, Roma, 1985; ed. (<span class="CharOverride-1">Gnosticism și gândire modernă: Hans Jonas</span>), tr. Maria-Magdalena Anghelescu și Șerban Anghelescu, postfață Eduard Iricinschi, Iași, 2006; <span class="CharOverride-1">La collezione di smeraldi</span>, Milano, 1989; ed. (<span class="CharOverride-1">Pergamentul diafan</span>), tr. Dan Petrescu, Bucureşti, 1994; <span class="CharOverride-1">Pergamentul diafan. Ultimele povestiri</span>, tr. Mihaela Gliga, Mihai Moroiu şi Dan Petrescu, postfaţă Dan Silviu Boerescu, Bucureşti, 1996; ed. 2, postfaţă Paul Cernat, Iaşi, 2002; <span class="CharOverride-1">Les Gnoses dualistes d’Occident. Histoire et mythes</span>, Paris, 1990; ed. (<span class="CharOverride-1">Gnozele dualiste ale Occidentului. Istorie şi mituri</span>), tr. Tereza Petrescu, postfaţă Horia-Roman Patapievici, Bucureşti, 1995; <span class="CharOverride-1">Dictionnaire des religions</span> (în colaborare cu Mircea Eliade şi Hilary S. Wiesner), Paris, 1990; ed. (<span class="CharOverride-1">Dicţionar al religiilor</span>), tr. Cezar Baltag, Bucureşti, 1993; ed. Iaşi, tr. Dan Petrescu, 2007; <span class="CharOverride-1">Out of This World. Otherwordly Journeys from Gilgamesh to Albert Einstein</span>, Boston, 1991; ed. (<span class="CharOverride-1">Călătorii în lumea de dincolo</span>), tr. Gabriela Oişteanu şi Andrei Oişteanu, postfaţă Andrei Oişteanu, Bucureşti, 1994; <span class="CharOverride-1">Hesperus</span>, Milano, 1991; ed. pref. Mircea Eliade, Bucureşti, 1992; <span class="CharOverride-1">The Tree of Gnosis: Gnostic Mythology from Early Christianity to Modern Nihilism</span>, San Francisco, 1992; ed. (<span class="CharOverride-1">Arborele gnozei. Mitologia gnostică de la creştinismul timpuriu la nihilismul modern</span>), tr. Corina Popescu, Bucureşti, 1998; <span class="CharOverride-1">Păcatul împotriva spiritului</span>, Bucureşti, 1999; ed. Iaşi, 2005; <span class="CharOverride-1">Studii româneşti</span>, vol. I:<span class="CharOverride-1"> Fantasmele nihilismului, Secretul doctorului Eliade</span>, tr. Corina Popescu şi Dan Petrescu, Bucureşti, 2000; ed. (<span class="CharOverride-1">Studii româneşti</span>), I–II, tr. Maria-Magdalena Anghelescu, Corina Popescu şi Dan Petrescu, Iaşi, 2006–2009;<span class="CharOverride-1"> Arta fugii</span>, îngr. Tereza Culianu-Petrescu, pref. Dan C. Mihăilescu<span class="CharOverride-1">, </span>Bucureşti, 2002; <span class="CharOverride-1">Jocurile minţii. Istoria ideilor, teoria culturii, epistemologie</span>, tr. Mona Antohi, Sorin Antohi, Claudia Dimitriu ş.a., îngr. Sorin Antohi şi Mona Antohi, introd. Sorin Antohi,<span class="CharOverride-1"> </span>Iaşi, 2002; <span class="CharOverride-1">Cult, magie, erezii</span>, tr. Maria-Magdalena Anghelescu şi Dan Petrescu, pref. Tereza Culianu-Petrescu, postfaţă Eduard Iricinschi, Iaşi, 2003; <span class="CharOverride-1">Iocari serio. Ştiinţă şi artă în gândirea Renaşterii</span>, tr. Maria-Magdalena Anghelescu şi Dan Petrescu, pref. Tereza Culianu-Petrescu, postfaţă Horia-Roman Patapievici, Iaşi, 2003; <span class="CharOverride-1">Dialoguri întrerupte. Corespondență Mircea Eliade – Ioan Petru Culianu</span>,<span class="CharOverride-1"> </span>îngr. Tereza Culianu-Petrescu și Dan Petrescu, pref. Matei Călinescu, Iaşi, 2004; <span class="CharOverride-1">Jocul de smarald </span>(în colaborare cu Hilary S. Wiesner), tr. Agop Bezerian, Iași, 2005; <span class="CharOverride-1">Tozgrec</span>, tr. şi îngr. Tereza Culianu-Petrescu, Iași, 2010.</p>
			<p class="Heuristica___m_RPR"><span class="CharOverride-2">Repere bibliografice:</span> [<span class="CharOverride-1">Ioan Petru Culianu</span>], „22”, 1991, 21, MS, 1991, 2–4, LAI, 1992, 94, VR, 1993, 4–5, CNP, 1993, 23 (grupaje speciale); Elémire Zolla, <span class="CharOverride-1">Ioan Petru Culianu</span>, [Alpignano], 1994; Ted Anton, <span class="CharOverride-1">Eros, Magic and the Murder of Professor Culianu</span>, Evanston–Illinois, 1996; ed. (<span class="CharOverride-1">Eros, magie şi asasinarea profesorului Culianu</span>), tr. Cristina Felea, pref. Andrei Oişteanu, Bucureşti, 1997; ed. 2, Iaşi, 2005; Andrei Oişteanu, <span class="CharOverride-1">Mythos şi Logos. Studii şi eseuri de antropologie culturală</span>, Bucureşti, 1997, <span class="CharOverride-1">333–377</span>; Nicu Gavriluţă, <span class="CharOverride-1">Mentalităţi şi ritualuri magico-religioase</span>, Iaşi, 1998, <span class="CharOverride-1">195–233</span>; Glodeanu, <span class="CharOverride-1">Dimensiuni</span>, <span class="CharOverride-1">242–250</span>; Ileana Mihăilă<span class="CharOverride-1">, Renaştere şi modernitate</span>, Bucureşti, 1998, <span class="CharOverride-1">272–294</span>; Glodeanu, <span class="CharOverride-1">Incursiuni</span>, <span class="CharOverride-1">103–115</span>; Nicu Gavriluţă, <span class="CharOverride-1">Culianu, jocurile minţii şi lumile multidimensionale</span>, pref. Moshe Idel, Iaşi, 2000; Ungureanu, <span class="CharOverride-1">La vest</span>, II, <span class="CharOverride-1">75–84</span>; <span class="CharOverride-1">Religion, Fiction, and History. Essays in Memory of Ioan Petru Culianu</span>,<span class="CharOverride-1"> </span>I–II, îngr. Sorin Antohi, Bucureşti, 2001; Matei Călinescu, <span class="CharOverride-1">Despre Ioan Petru Culianu şi Mircea Eliade. Amintiri, lecturi, reflecţii</span>,<span class="CharOverride-1"> </span>Iaşi, 2002; <span class="CharOverride-1">Ioan Petru Culianu. Memorie şi interpretare</span>, coordonator Nicu Gavriluţă, Iaşi, 2002; <span class="CharOverride-1">Ioan Petru Culianu. Omul şi opera</span>, tr. Corina Popescu, Claudia Dumitriu, Ioana Ieronim ş.a., coordonator Sorin Antohi, Iaşi, 2003; Boldea, <span class="CharOverride-1">Vârstele</span>, <span class="CharOverride-1">151–155</span>; Mihai Sorin Rădulescu, <span class="CharOverride-1">La Généalogie de Ioan Petru Couliano</span>, [Paris], 2006; Mihăilescu, <span class="CharOverride-1">Lit. rom. postceauşism</span>, III, <span class="CharOverride-1">334–339</span>; Andrei Oișteanu, <span class="CharOverride-1">Religie, politică și mit. Texte despre Mircea Eliade și Ioan Petru Culianu</span>, Iași, 2007; Marcello De Martino, <span class="CharOverride-1">Mircea Eliade esoterico. Ioan Petru Culianu e i „non detti”</span>, Roma, 2008; Popa, <span class="CharOverride-1">Ist. lit.</span>, II, <span class="CharOverride-1">1086–1089</span>; Manolescu, <span class="CharOverride-1">Enciclopedia</span>,<span class="CharOverride-1"> 222–227</span>; Horia-Roman Patapievici,<span class="CharOverride-1"> Ultimul Culianu</span>, București, 2010; Dorin David, <span class="CharOverride-1">De la Eliade la Culianu</span>,<span class="CharOverride-1"> </span>I, Cluj-Napoca, 2010; Liviu Bordaș, <span class="CharOverride-1">„Întotdeauna far într-o lume nihilistă”. Mircea Eliade şi Ioan Petru Culianu – completări documentare</span>, în <span class="CharOverride-1">Studii de istorie a filosofiei românești</span>,<span class="CharOverride-1"> </span>VIII, coordonator Viorel Cernica, București, 2012, <span class="CharOverride-1">303–342.</span> &#9;<span class="Semnatura">Il.M.</span></p>
			<p class="Heuristica_PRIMUL_Semnat"><span class="titlu-12">CULISELE</span>, publicaţie apărută la Cluj, în română şi maghiară, bilunar de la 15 noiembrie 1922 până la 1 februarie 1923, şi lunar din martie 1923 până în mai 1923. În caseta redacțională este prezentată drept „Revistă ilustrată de teatru, muzică, artă”, avându-l ca director pe Leonard Paukerow. Partea maghiară, cu titlul „A Kulisza”<span class="CharOverride-2">,</span> este redactată de Emerich Kádár. Dintre rubricile permanente – „Premiere”, „Arta”, „Foiletonul culiselor”, „Cărți noi” –, cea intitulată „Anchetele culiselor” propune, în 1923, o abordare a problemei traducerilor din perspectiva „dificultăţilor şi avantajelor sociale, politice şi artistice” ale tălmăcirii operei lui I.L. Caragiale în maghiară. Sunt consemnate părerile unor scriitori referitoare la oportunitatea transpunerii piesei <span class="CharOverride-1">O scrisoare pierdută</span> în maghiară. Redacţia consideră „traducerea şi reprezentarea în ungureşte a piesei nemuritorului Caragiale drept un mare eveniment artistic şi cultural”, dar opiniile celor care răspund sunt diferite. Victor Eftimiu afirmă tranşant: „Caragiale nu poate interesa decât pe străinul ostil nouă”. Alta este părerea celorlalţi scriitori intervievaţi: Ion Agârbiceanu („scopul traducerii este cunoaşterea, apropierea sinceră”), Adrian Maniu („bun de tradus este tot ce place celor pentru care este traducerea”, „gânduri ce trebuie împărtăşite întregii lumi”), Lucian Blaga („Ce merită să fie tradus dintr-o literatură în alta? Ceea ce s-a putut scrie <span class="CharOverride-1">numai</span> şi <span class="CharOverride-1">numai</span> în acea literatură, şi nu în alta”), Eugen Janovics, directorul Teatrului Maghiar din Cluj („Tema <span class="CharOverride-1">Scrisorii pierdute </span>este într-atât de internaţională, încât aparţine tuturor”), Emerich Kádár, traducător al pieselor lui Caragiale şi ale lui Eftimiu (opera lui Caragiale conţine „un statornic element al comediei politice de pretutindeni”). „Foiletonul culiselor” oferise deja un fragment din <span class="CharOverride-1">O scrisoare pierdută</span>, tot în transpunerea lui Emerich Kádár. Alte anchete: <span class="CharOverride-1">Ce cer artiştii de la critic, de la directorul de teatru şi de la public</span>, <span class="CharOverride-1">Ce se citeşte şi cât se citeşte în Ardeal</span>. Preocupările culturale ale anilor ’20 sunt oglindite în „Foiletonul culiselor” (despre piesa <span class="CharOverride-1">Zamolxe </span>de Lucian Blaga, tradusă în maghiară de Bard Oszkar), „Cărţi noi” (<span class="CharOverride-1">Trei poeţi: I. Minulescu, N. Davidescu, Camil Petrescu</span>, recenzii la Adrian Maniu, <span class="CharOverride-1">Meşterul</span>, Lucian Blaga, <span class="CharOverride-1">Tulburarea apelor</span>, Cezar Petrescu, <span class="CharOverride-1">Scrisorile unui răzeş</span>, Al. Busuioceanu, <span class="CharOverride-1">Figuri şi cărţi</span>). Sunt de menționat, de asemenea, o cronică la piesa <span class="CharOverride-1">Tudor Vladimirescu</span> de N. Iorga, reprezentată la Teatrul Naţional din Bucureşti, un articol ce susţine necesitatea lărgirii preocupărilor revistei (<span class="CharOverride-1">Politică şi cultură</span>), un altul semnat de Camil Petrescu (<span class="CharOverride-1">Teatrul. Publicul şi operele dramatice</span>) și <span class="CharOverride-1">O vizită la maestrul George Dima</span> de Leonard Paukerow. Este publicat şi un interviu cu Tiberiu Brediceanu, <span class="CharOverride-1">Doine, cântece, balade</span>, a cărui concluzie este că „tot satele noastre sunt izvoare bogate de inspiraţie”. Revista include şi informaţii privind şezătorile literare din Bucureşti, dar mai cu seamă din zonă. &#9;<span class="Semnatura">C.A., L.Bc.</span></p>
			<p class="Heuristica_PRIMUL_Semnat"><span class="titlu-12">CULTURA</span><span class="titlu-12 CharOverride-3">,</span><span class="CharOverride-2"> </span>revistă literară şi ştiinţifică apărută la Iaşi, lunar, între 5 iunie şi 17 iulie 1883. Redactor: N. Beldiceanu. Publicaţia a fost înfiinţată, probabil, în urma rupturii survenite între Beldiceanu şi cercul ieşean al junimiştilor.<span class="CharOverride-2"> C. </span>păstrează în paginile sale câteva articole de arheologie şi de istorie a evenimentelor din Moldova anului 1848, precum şi un lung eseu intitulat <span class="CharOverride-1">Timpuri haotice</span>, scrise toate de N. Beldiceanu. Tot el publică şi versuri. Mai colaborau profesorul junimist Vasile Burlă cu o cercetare etimologică din seria celor care produceau panică în şedinţele Junimii, Gh. Sion Gherey cu documente culese din presa franceză şi germană, relative la anul 1821, şi Gavriil Muzicescu cu un studiu despre psaltichie. &#9;<span class="Semnatura">R.Z.</span></p>
			<p class="Heuristica_PRIMUL_Semnat"><span class="titlu-12">CULTURA</span><span class="titlu-12 CharOverride-3">,</span><span class="CharOverride-1"> </span>publicaţie apărută la Bucureşti, lunar, din ianuarie până în iulie 1911 şi, seria a doua, din mai 1937 până în august 1940, cu subtitlul „Revistă ilustrată pentru literatura şi arta renaşterii evreieşti”, sub îngrijirea lui Horia Carp (director din iunie 1938). <span class="CharOverride-2">C.</span> are un profil enciclopedic şi se consideră „o tribună” de dezbatere, „tribună de cercetare şi de muncă culturală constructivă”. La reapariţie, într-un timp istoric dramatic, <span class="CharOverride-2">C.</span> reia ideea neangajării politice, aducând câteva nuanţări de program: „Nu va face politică, dar îşi va spune cuvântul ori de câte ori se vor discuta şi vor fi în cumpănă valorile noastre culturale sau instituţiile unde aceste valori se procreează în nesfârşita lor continuitate”. Prin urmare, va publica materiale de susţinere a oamenilor de cultură evrei din România, ca replică la publicaţiile antisemite ale timpului. În primul număr din 1937 rabinul I.I. Niemirower semnează articolul <span class="CharOverride-1">Hasidismul şi takidismul în România</span>, iar Enric Furtună schiţează un portret al poetului Leon Feraru. Th. Loewenstein scrie despre scriitorul şi gazetarul Eugen Relgis. Apar frecvent semnăturile lui A. Axelard (semnează şi A.A. Luca), care își intitulează un articol <span class="CharOverride-1">Cei 36 din Israel </span>(pe marginea <span class="CharOverride-1">Istoriei literaturii române contemporane. 1900–1937 </span>a lui E. Lovinescu), Ury Benador (<span class="CharOverride-1">Fragment din „Beethoven”</span>), A. Dominic, Barbu Nemţeanu, Emil Dorian, Iuliu Barasch. Se inserează studii biblice, însemnări despre artă (<span class="CharOverride-1">Iser</span> de M.H. Maxy), partituri de muzică evreiască. De menţionat mai multe intervenţii: Carol Drimer, <span class="CharOverride-1">George Panu și evreii</span>, Horia Carp, <span class="CharOverride-1">Biblia, cartea iubirii</span>, Eugen Relgis, <span class="CharOverride-1">Despre viața interioară</span>, George Silviu, <span class="CharOverride-1">Nietzsche și național-socialismul</span>. I. Brucăr se ocupă de umorul prozei lui I. Ludo, dar oferă și câteva studii (<span class="CharOverride-1">Despre logos și timp</span>, <span class="CharOverride-1">Filosoful Edmund Husserl</span>). În 1938–1939 revista îşi măreşte numărul de pagini la douăzeci, însă va apărea cu întreruperi, printre colaboratori aflându-se acum Alexandru Șafran, M. Gaster, S. Podoleanu, S. Semilian, Liviu Deleanu, Adrian Verea, Barbu Lăzăreanu, B. Brănişteanu, Marcel Iancu, I. Massoff, I. Peltz. Preocupările şi lista de colaboratori rămân neschimbate până la ultimul număr, în care redacţia inserează un anunţ despre încetarea apariţiei, motivul invocat fiind unul financiar. De remarcat calitatea tehnică şi artistică a periodicului şi iconografia bogată. <span class="CharOverride-1">&#9;</span><span class="Semnatura">V.T.</span></p>
			<p class="Heuristica_PRIMUL_Semnat"><span class="titlu-12">CULTURA, </span>revistă apărută la Cluj, bimestrial, în patru limbi, între ianuarie şi iulie 1924, cu subtitlul „Sciences–Lettres–Arts”. Director: Sextil Puşcariu; secretar de redacţie: Valeriu Bologa; comitetul director: Yves Auger (pentru partea franceză), Lucian Blaga (pentru partea română), Kristof György (pentru partea maghiară), Oscar Netoliczka (pentru partea germană). Un articol-program redacţional, scris în franceză, fără titlu, declară limpede dorinţa editorilor de a realiza o publicaţie de ţinută intelectuală, fără implicaţii politice: „Departe de orice influenţă politică, vom avea curajul opiniilor noastre, dar vom păstra imparţialitatea la care ne obligă respectul reciproc, al unora pentru ceilalţi. Pornim la drum cu speranţa de a spori numărul celor ce-şi întind prieteneşte mâna peste baricade efemere, luând ca deviză cultura”. <span class="CharOverride-2">C.</span> se adresează îndeosebi străinătăţii şi cuprinde articole, studii în română, maghiară, germană, precum şi rezumate ale acestora în franceză. Primul studiu îi aparţine lui N. Iorga şi are titlul <span class="CharOverride-1">Dimitrie Cantemir</span>. Alte articole semnează Sextil Puşcariu (<span class="CharOverride-1">Liga Națiunilor</span>), Ioan Lupaș (<span class="CharOverride-1">Semicentenarul morții lui Andrei Șaguna</span>), Oskar Netoliczka, Kiss Ernő, Petre Grimm, Kristof György, N. Leon. Alte articole care intră în sumar: George Vâlsan, <span class="CharOverride-1">Menirea etnografiei în România </span>și <span class="CharOverride-1">Basarabia</span>, Gh. Popoviciu, <span class="CharOverride-1">Diferențe și asemănări în structura biologică de rasă a popoarelor României</span>. Se publică poezie de Ady Endre (în traducerea lui Octavian Goga), Eminescu (în traducerea lui Révai Károly şi Franyó Zoltán), St. O. Iosif şi Nichifor Crainic (în germană), Al. Vlahuţă (în maghiară). Cu proză sunt prezenţi Cezar Petrescu şi Mihail Sadoveanu (traduşi în germană de Hortense Mateescu-Cisek), fiind inclusă şi nuvela lui I.L. Caragiale <span class="CharOverride-1">La hanul lui Mânjoală</span>, transpusă în maghiară de Iankovsky Dénes. Recenziile şi cronicile culturale de la rubrica „Chronique”, redactată în franceză, sunt semnate de Valeriu Bologa, Lucian Blaga (sub pseudonimul Luca Moga), Valeriu Puşcariu. În fiecare dintre cele patru numere editate există rubrica „Bibliografie”, care semnalează apariţii recente de reviste şi cărţi de cultură. De remarcat şi bogatul sector de ilustraţii şi fotografii. <span class="CharOverride-2">C.</span> este o publicaţie de tip universitar, sobră, dar de circulaţie restrânsă.   &#9;<span class="Semnatura">V.T.</span></p>
			<p class="Heuristica_PRIMUL_Semnat"><span class="titlu-12"><img class="_idGenObjectAttribute-2" src="09_C_856-909-web-resources/image/sigla_cultura.jpg" alt="" />CULTURA,</span> revistă care apare la Bucureşti, săptămânal, începând din 17 martie 2004. Prima serie a publicaţiei (martie 2004–martie 2005) iese sub egida Institutului Cultural Român (preşedinte: Augustin Buzura). Director al publicaţiei este Cristian Teodorescu, redactori fiind Iuliana Alexa, Dorin-Liviu Bîtfoi, Marius Chivu, Cătălin D. Constantin, Adrian Majuru, Florina Pîrjol, Cristina Rusiecki, Cătălin Sturza, Ara Şeptilici, Claudia Tiţa. În primul an de apariţie revista – tipărită în format A3, pe hârtie lucioasă, cu o bogată ilustraţie în policromie – are 24 de pagini și se înfățișează sub un chip atractiv, contrastând cu cel sobru ori chiar tern, propriu de regulă revistelor culturale/literare „tradiționale“. Conținutul este foarte divers, literatura, arta plastică, viaţa muzicală, istoria, psihologia și psihanaliza, artele spectacolului, discursul despre mentalități și tradiții, despre particularități și tendințe ale conviețuirii sociale fiind sferele de interes ale textelor incluse în sumar. Nivelul prestației publicistice este elevat, potrivit unui public cultivat și interesat de cultură, dar se remarcă și o vizibilă grijă pentru asigurarea accesibilităţii, fiind evitat discursul „tehnicist“, destinat specialiștilor. Editorialul – publicat sub rubrica „Barometru“ – este semnat de Cristian Teodorescu. Revista publică cronică de carte (nu numai de beletristică, ci și de istorie, știinţe umane, eseistică moral-politică ș.a.), relatări pe teme culturale, anchete, interviuri, articole, mici eseuri etc. Într-o vreme apar regulat, la rubrica „Antologie“, prezentări ale unor scriitori (Magda Cârneci, Pavel Șușară, Angelo Mitchievici, Valentin Protopopescu, Floarea Ţuţuianu), ilustrate cu consistente florilegii de texte sau fragmente. Despre cărţi de literatură scriu – mai frecvent ori mai rar, intermitent, chiar ocazional – Andrei Terian, Florina Pîrjol, Irina Petraș, Adriana Mocca, Al. Cistelecan, Alexandru Matei, Cornel Ungureanu, Dana Ionescu, Oana Pughineanu, Mihai Iovănel, Victor Toma ș.a., fără să existe o rubrică de cronică literară propriu-zisă ori vreun cronicar literar titular. Pe teme de istorie scrie Ion Bulei, de teatru se ocupă Cristina Rusiecki, de cinema Mihai Fulger. Rubrica „Moldova on-line“ este ţinută de Vitalie Ciobanu. În noiembrie 2004 Cristian Teodorescu se retrage din funcţia de director și ca redactor-şef figurează Dorin-Liviu Bîtfoi, secretar general de redacţie fiind Claudia Tiţa. Revista îşi încetează apariţia la 29 martie 2005. În același an, la 8 decembrie, <span class="CharOverride-2">C.</span> reapare, din iniţiativa lui Augustin Buzura, fiind editată de Fundaţia Culturală Română, înfiinţată de noul redactor-șef al publicației. Continuitatea faţă de prima serie este asumată și marcată explicit, atât prin editorialul semnat de Augustin Buzura (<span class="CharOverride-1">Punct și de la capăt</span>), cât și prin numerotare. Revista are 32 de pagini, iar aspectul grafic este întrucâtva mai sobru, mai puţin „colorat“ decât în primul an<span class="CharOverride-1">.</span> Alături de Augustin Buzura, redactori-șefi adjuncţi sunt Angela Martin și Adrian-Paul Iliescu, iar redactori Daniel Cristea-Enache, Teodora Dumitru, Mădălina Firănescu, Mihai Iovănel, Adrian Majuru, Cornelia Maria Savu, Andrei Terian. În numărul 17 din 13 aprilie 2006 Adrian-Paul Iliescu dispare din caseta redacţională. Ulterior, de-a lungul anilor, componenţa redacţiei înregistrează succesive modificări, prin apariţia unor nume noi de redactori (Cătălin Sturza, Alex Goldiş) ori prin dispariţia unor nume care figurau în echipa iniţială (Daniel Cristea-Enache). În noua serie <span class="CharOverride-2">C.</span> înregistrează o sensibilă prefacere, marcată prin ridicarea evidentă a nivelului şi autorităţii intelectuale. Fără să devină o revistă academică, pentru specialişti, ea renunţă net la factura de magazin, reuşind să asigure atractivitatea prin altitudinea nivelului de abordare şi tratare a chestiunilor vizate. Pe lângă calitate şi credibilitate, ponderaţia, echilibrul, pluralismul de opinii, evitarea convenţionalismului de conjunctură şi a partizanatului reprezintă câteva atuuri. Curând după „relansarea“ din 2005 <span class="CharOverride-2">C.</span> devine una dintre cele mai importante publicații culturale ale ţării. Sumarul e organizat pe secţiuni, marcate prin supratitluri generice („Cultura literară“, „Cultura politică“, „Cultura ideilor“, „Cultura dezbaterii“, „Cultura dialogului“ ş.a.), mai degrabă decât pe rubrici; nu neapărat toate aceste secţiuni sunt prezente în toate numerele, şi nu întotdeauna în aceeaşi dimensionare: supleţea conceperii sumarului permite publicarea, alternativ, a unor grupaje ori materiale foarte ample ţinând de fiecare dintre domeniile vizate. Aşa stând lucrurile, nu există, de pildă, o rubrică „oficială“ de cronică literară, cu titular unic, într-un număr sau altul putând fi publicate, sub genericul „Cultura literară“, un număr variabil de texte, dintre care unul, două sau trei pot corespunde conceptului curent de „cronică literară“, restul fiind articole, studii, eseuri, contribuţii de istorie literară ş.a.m.d. Situația e similară şi la nivelul celorlalte secţiuni mari ale revistei. Există totuşi şi rubrici fixe, cu titular statornic, atribuite îndeosebi unor colaboratori externi constanţi: Constantin Coroiu, C. Stănescu, Cornel Dinu, Valentin Proto&#173;popescu au deţinut rubrici permanente, cu profil specific – istorie literară în tălmăcire cultural-afectivă, „revistă a revistelor“ ca prilej pentru o superioară publicistică literar-moral-politică, viaţa sportivă ca pretext de meditație morală, istoria detaliată a jocului de tenis. Comentarii de politică externă sunt semnate de George Apostoiu, iar de „Cultura media” se ocupă constant Cătălin Sturza. Editorialul este semnat cu regularitate de Augustin Buzura (suplinit ocazional de Angela Martin, Alfred Bulai ş.a.), care practică o publicistică de o remarcabilă vigoare, cu un puternic substrat de angajare civică. În general, revista are în vizor domeniile sau sferele de interes spre care se orientase de la bun început – cultura naţională şi universală, politica culturală, literatura, ştiinţele umane, sociologia, psihologia şi psihanaliza, artele vizuale, auditive şi performative –, cărora li se adaugă treptat dezbaterea de idei, filosofia, teoria politică, dar şi politica concretă a actualităţii (nu ca activitate militant-partizană, ci ca obiect de reflecţie, ca sursă de învăţăminte morale şi practice), sportul, istoria epocilor relativ recente (ilustrată prin publicarea și comentarea unor ample mărturii și documente de istorie orală) ş.a. Numărul colaboratorilor este important, identitatea lor (sub raportul competenţelor, specializării, apartenenţei generaţionale, orientării) diversă. Câteva semnături, dintre cele întâlnite constant sau frecvent în paginile revistei ori dintre cele relevante sub diferite raporturi: Dan Berindei, Lavinia Betea, Alfred Bulai, Alex Cistelecan, Iordan Datcu, Vasile Sebastian Dâncu, Bogdan Duca, Aurelian Giugăl, Nicu Ilie, Dumitru Micu, Ionel Oprişan, Costin Popa, Oana Pughineanu, Eugen Simion, Adriana Stan, Constantin Stoiciu, Monica Săvulescu Voudouri, Ionuţ Vulpescu. Importantă este prezenţa unor colaboratori de peste hotare, printre care scriitorul şi istoricul literar suedez Kjell Espmark (cu, printre altele, substanţiala serie de convorbiri realizate de Angela Martin, publicate lunar sub titlul <span class="CharOverride-1">O întrebare pentru Kjell Espmark</span>), Mircea Iorgulescu (care semnează o serie de consistente corespondenţe privind evoluţiile de actualitate din spaţiul cultural-literar francez), G.M. Tamás şi, mai frecvent, Claude Karnoouh. Literatura – mai precis spus, comentarea şi valorizarea acesteia, pentru că revista nu publică texte beletristice –<span class="CharOverride-2"> </span>are o pondere însemnată în economia revistei. În echipa de comentatori literari s-au aflat, fie în postura de redactori, fie în cea de asidui colaboratori externi, unii dintre cei mai importanţi critici ai momentului, critica de întâmpinare practicată aici contribuind consistent la receptarea, evaluarea, eventual canonizarea literaturii de actualitate. Alexandru Cistelecan, Daniel Cristea-Enache, Andrei Terian, Mihai Iovănel, Teodora Dumitru, Alex Goldiş, Ştefan Baghiu, Cristina Balinte, George Neagoe s-au ocupat de critica literară, prin cronici, recenzii ori diverse articole vizând fenomenul literar contemporan. În ce priveşte ideologia, filosofia politică și mişcarea de idei în general, <span class="CharOverride-2">C. </span>publică texte de orientări diverse. Dacă lipsesc manifestările anticomunismului postdecembrist resentimentar și revanşard, <span class="CharOverride-2">C. </span>oferă spațiu de reflecție atât punctelor de vedere şi analizelor proprii conservatorismului, cât și stângii anilor 2000. &#9;<span class="Semnatura">N.Br.</span></p>
			<p class="Heuristica_PRIMUL_Semnat"><span class="titlu-12">CULTURA POPORULUI</span><span class="titlu-12 CharOverride-3">,</span> publicaţie apărută la Cluj, ca săptămânal, între 1 mai 1921 şi 10 iulie 1922, apoi între 1 aprilie 1923 şi decembrie 1930; din cauza crizei economice, între 15 decembrie 1931 și 1 aprilie 1932 este inclusă ca o „pagină specială” în corpul ziarului „Cultul Patriei” (1931–1938). Director: general Nicolae Petala; secretar de redacţie: Vasile D. Chiru, înlocuit, pentru o foarte scurtă perioadă, în 1921, de Vladimir Nicoară, V.D. Chiru revenind ca prim-redactor. La reapariţie, în 1923, prim-redactor e Constantin Cehan-Racoviţă; cu numărul dublu 193–194 din 1927 director vine din nou generalul Nicolae Petala, iar redacția este mutată la București. Ultimul număr îl consemnează ca director pe Vintilă Al. Ardeleanu, Nicolae Petala figurând doar ca fondator. Articolul-program <span class="CharOverride-1">Dragii noştri cititori</span> este semnat de Comitetul Societăţii Cultura Poporului, sub al cărei patronaj se află revista, care se adresează în mare măsură sătenilor. Un alt articol-programatic semnează N. Petala cu prilejul reluării tipăririi publicaţiei. În acelaşi număr Mihail Dragomirescu își exprimă sprijinul în articolul <span class="CharOverride-1">La drum…</span> Tot acum trimite un cuvânt de salut Vasile Bogrea, iar Octavian Goga precizează: „Drepturi şi pâine nu sunt de ajuns, trebuie şi «Cultura poporului», căci altfel drepturile celor săraci cu duhul nu sunt decât pentru împărăţia cerurilor, iar pâinea lor, de când lumea, o mănâncă alţii…”. Printre rubricile mai importante se numără „Foiţa gazetei”, „Pentru săteni”, „Scrisori din Bucovina”, „Ştiri de pretutindeni”, „Scriitorii noştri”, „Cărți și reviste”, „Pagina literară”, „Pagina săteanului”, „Curier literar”, „Colțul literar”. Sunt publicate versuri de M. Eminescu (reproduceri), George Talaz, Mircea Dem. Rădulescu, George Voevidca, Octavian Goga, Ion Pillat, Emil Isac, Elena Farago, Vasile Militaru, Al. T. Stamatiad, Nichifor Crainic. Proza intră mai ales la rubrica „Foiţa gazetei”, unde Al. Ciura publică povestirea <span class="CharOverride-1">Sutaşul</span>, lui N. Gane i se retipăreşte nuvela <span class="CharOverride-1">Domniţa Ruxandra</span>, iar Constantin Cehan-Racoviţă oferă fragmente din romanul <span class="CharOverride-1">Din alte vremi</span>. Sporadic sunt prezente, în general cu republicări, numele lui Petre Ispirescu (<span class="CharOverride-1">Înşir’te mărgăritari</span>), Costache Negruzzi, A.I. Odobescu, Mihail Sadoveanu, Victor Eftimiu, G.T. Pamfil. Dintre colaborările de interes ar fi de semnalat o scrisoare a reginei Maria către revistă (1921), precum şi un cuvânt adresat de George Enescu cu prilejul unei treceri prin Cluj (1923): „Menirea sfântă a muzicii este să stingă urile, să potolească patimile şi s-apropie inimile, aşa precum a-nţeles-o măreaţa Antichitate creând mitul lui Orfeu”. Sunt omagiaţi şi portretizaţi Ion Creangă, Panait Cerna, N. Gane, Mihail Dragomirescu. Se realizează medalioane ale membrilor Academiei Române şi ale unor personalităţi ale vieţii artistice şi culturale din Transilvania şi din întreaga ţară: Gheorghe Lazăr, Agatha Bârsescu, Teodor T. Burada, Traian Grozăvescu, Tudor Arghezi, Gib I. Mihăescu, Lucian Blaga, Nae Ionescu ș.a. Din Geneva studentul C. Mureșanu expediază corespondențe despre personalități ale vieții culturale helvete. Se manifestă aici şi preocupări pentru problemele românilor din Bucovina, din Macedonia, de pe Valea Timocului (mai ales sub semnătura lui Th. Capidan). Se consemnează activitatea artistică a Teatrului Naţional şi a Operei Române din Cluj, activitatea expoziţională (arta plastică locală) etc. Un număr din 1925 este dedicat lui Avram Iancu. Cu anul 1927, interesul revistei pentru domeniul cultural descreşte în favoarea problemelor politice şi a celor sociale, deși, un mai târziu (224/1928), „cei grupați în jurul foii” mărturisesc desolidarizarea „de orice pornire politică” și convingerea că „neamul nostru nu va putea juca rolul ce-i este încredințat decât printr-o culturalizare a satelor” (<span class="CharOverride-1">După șapte ani</span>). Sunt însă de remarcat intervenţiile angajate ale lui Ioan Lupaş, Ion Dongorozi, Nestor Urechia, G. Bogdan-Duică, Miron Cristea, Ilie Dăianu. În 1928 Artur Gorovei tălmăcește în serial <span class="CharOverride-1">Tâlcuirea legilor</span>, arhimandritul Iuliu Scriban scrie <span class="CharOverride-1">Literatură și sub-literatură</span>, polemizând pe tema limbii române cu I. Popescu-Copuz, în vreme ce articolele lui Camil Petrescu poartă titluri precum <span class="CharOverride-1">Bibliotecile sătești</span>, <span class="CharOverride-1">Despre autoritate</span>, <span class="CharOverride-1">Ce este democrația</span>, toate apărute în 1929. Pe aceeași coordonată se înscriu și textele lui Ion Agârbiceanu. <span class="CharOverride-2">C.p.</span>, care apare în condiţii grafice deosebite, dezvoltă un puternic segment iconografic, reprezentând astfel o sursă importantă pentru imaginile fotografice ale unor oameni de seamă ai timpului. De altminteri, conform intenţiei de a apărea duminica, revista îşi păstrează ţinuta festivă, de sărbătoare. Alți colaboratori: N.A. Bogdan, Leontin Iliescu, Ion Luca, Al. Cazaban. &#9;<span class="Semnatura">V.T., D.B.</span></p>
			<p class="Heuristica_PRIMUL_Semnat"><span class="titlu-12">CULTURA POPORULUI</span><span class="titlu-12 CharOverride-3">,</span><span class="titlu-12"> </span>revistă apărută la Cetatea Albă, lunar din septembrie 1930 până în iunie 1934 și din ianuarie 1939 până în aprilie 1940, sub îngrijirea Asociaţiei Învăţătorilor din judeţul Cetatea Albă. Comitetul de conducere: Sava Bottez, I. Cavânea, Teodor D. Iacobescu, Vasile G. Mirescu, Victor Paşcovschi, Ilarion I. Stepanov, Gh. Ştefănescu. Din ianuarie 1931 pe copertă se menționează fondator: Teodor D. Iacobescu (director de la numărul triplu 4–6/1931), director: Al. Vasilescu. Din decembrie 1932 comitetul de redacţie are următoarea componenţă: T.D. Iacobescu, P. Antohi, Par. Rothstein. La reapariţie, în 1939, comitetul de redacţie este compus din Al. Vasilescu, P. Antohi, G. Andronache, C. Creţu. Deşi publică preponderent informaţii şcolare, pedagogice şi culturale, revista rezervă spaţiu şi literaturii, beneficiind de colaborări din Basarabia, ca şi din restul ţării. În primul număr e inserat apelul adresat de Ion Muşlea intelectualilor de la sate cu prilejul înfiinţării Arhivei de Folclor a Academiei Române. Cezar Petrescu publică în 1931 articolul <span class="CharOverride-1">Pedagogia păcii</span>, iar Ionel Teodoreanu semnează <span class="CharOverride-1">Povestea literelor</span>. Se inserează versuri de Aron Cotruş (<span class="CharOverride-1">Peste creste ude</span>), Octav Sargeţiu, Al. Iacobescu, D. Iov, Marta Dem. Rădulescu, Em. Zotta. Proza e ilustrată de Cezar Petrescu (<span class="CharOverride-1">În patria lui Comenius</span>), Mihail Sevastos, Em. Bucuţa, C.N. Tănase, A. Codreanu, B. Mallschi, Şt. Popa ş.a. Un spaţiu destul de larg îl ocupă eseurile, aparţinându-le lui V.V. Haneş, M. Ispir, A. Cociubinschi, I. Plămădeală, V. Zelenin ş.a. Critică literară şi recenzii semnează D. Antohi, V. Petruşin, Al. David. &#9;<span class="Semnatura">I.Dg.</span></p>
			<p class="Heuristica_PRIMUL_Semnat"><span class="titlu-12">CULTURA POPORULUI</span><span class="titlu-12 CharOverride-3">,</span> publicație apărută la București, lunar, din ianuarie 1951 până în iunie 1957. Din mai 1951 poartă mențiunea „Apare sub îngrijirea Comitetului pentru așezămintele culturale din R.P.R. de pe lângă Consiliul de Miniștri”, iar <span lang="fr-FR">din </span>ianuarie 1955 are subtitlul „Revista Casei Centrale a Creației Populare din Ministerul Culturii”. În articolul inaugural <span class="CharOverride-1">O nouă revistă în slujba muncii culturale de masă</span> Mihail Roșianu, președintele Comitetului pentru așezămintele culturale, anunță, în limbajul propagandistic al epocii, apariția unei noi culturi, „națională în formă, socialistă în conținut”, vorbind despre eforturile Partidul Muncitoresc Român și ale guvernului de a crea „condiții pentru ca toți muncitorii și țăranii muncitori să devină oameni luminați, oameni culți” și despre „activitatea artistică în mase” ca de „un mijloc puternic de educare și ridicare culturală”. Pentru aceasta ar fi nevoie, se susține, de „creații de artă nouă, superioară, cu nivel ideologic ridicat”, întrucât „maselor muncitoare trebuie să li se dea creații literare, artistice care să le ridice conștiința și să le dezvolte neîncetat gustul artistic. Astfel de creații artistice, literare cultivă în oameni dragostea pentru viața nouă pe care și-o construiesc, mobilizează forțele maselor muncitoare la luptă împotriva oricăror greutăți, pentru îndeplinirea Planului de Stat al construirii vieții socialiste pentru apărarea păcii”. Urmând cu fidelitate linia ideologică a noului regim comunist, revista „se va strădui – se spune – să aibă colaborarea fruntașilor literaturii noastre. Dramaturgii, poeții, povestitorii, tinerii scriitori și compozitori vor răspunde prin această revistă cerințelor maselor largi ale poporului nostru muncitor”, iar „maeștrii scrisului vor sfătui și ajuta activitatea artistică a maselor și vor primi sugestii din partea maselor”. Aceste imperative ale „revoluției culturale” vor fi reiterate de autori înregimentați politic ca Mihai Beniuc (articolul <span class="CharOverride-1">În pragul noului an</span> din numărul 1/1953) și se vor manifesta constant, mai deschis sau mai voalat, în paginile revistei. Chiar din primul număr se publică versuri semnate de Dan Deșliu (<span class="CharOverride-1">Arta poetică</span>), Victor Tulbure (<span class="CharOverride-1">Lumini în anii cincinali</span>), Petre Sălcudeanu (<span class="CharOverride-1">Deputatul</span>), precum și un fragment din poemul <span class="CharOverride-1">Vladimir Ilici Lenin</span> al lui Vladimir Maiakovski, în traducerea<span class="CharOverride-1"> </span>lui Nicolae Amza. Cu versuri marcate de ideologia epocii vor colabora sporadic și alți tineri poeți talentați, precum Nicolae Labiș (<span class="CharOverride-1">La cooperativă-n vale</span>, <span class="CharOverride-1">Blestem</span>), A.E. Baconsky (<span class="CharOverride-1">După ploaie</span>, <span class="CharOverride-1">Odă la 1 Mai</span>), Nina Cassian (<span class="CharOverride-1">Marș de pace</span>), Eugen Jebeleanu (<span class="CharOverride-1">Ieri și acum</span>, <span class="CharOverride-1">Iarnă nouă</span>, <span class="CharOverride-1">Epilog –</span> din poemul <span class="CharOverride-1">Bălcescu</span>), Cicerone Theodorescu (<span class="CharOverride-1">Pe-a patriei bătrână vatră</span>), Aurel Rău, Alexandru Andrițoiu, Virgil Teodorescu, Radu Boureanu, Horia Zilieru. Tendențioasă, în sensul „înfierării” fostului regim sau al glorificării patriotarde a unor figuri istorice, este și reproducerea unor poezii din George Coșbuc (<span class="CharOverride-1">N-au pat, n-au vatră</span>), V. Alecsandri (<span class="CharOverride-1">Bălcescu murind</span>, <span class="CharOverride-1">Dumbrava Roșie</span>), ca și reluarea, sub genericul „Clasicii scrisului nostru despre alegerile burghezo-moșierești”, a unor texte de Al. Macedonski (<span class="CharOverride-1">Darul ziarului „Pressa”</span>) și Anton Bacalbașa (un fragment din <span class="CharOverride-1">Moș Teacă senator</span>). Cu proză colaborează, în același context ideologizant, autori consacrați ca Mihail Sadoveanu (fragment din romanul <span class="CharOverride-1">Nicoară Potcoavă</span>), Cezar Petrescu (povestirile <span class="CharOverride-1">Ioniță Murgu a deschis ochii</span>,<span class="CharOverride-1"> Prietenul meu</span>, <span class="CharOverride-1">Moara de la Cotul Dracului</span>), Demostene Botez (<span class="CharOverride-1">Lumina la Cozmești</span>), Emil Isac (<span class="CharOverride-1">Povestea lui Grigore Murășanu</span>), Victor Eftimiu (<span class="CharOverride-1">Maria Pitoianca</span>), cărora li se alătură câțiva tineri scriitori în plină afirmare: Petru Dumitriu (fragment din <span class="CharOverride-1">Bijuterii de familie</span>), Marin Preda (un fragment de roman intitulat <span class="CharOverride-1">Drum nou</span>), Laurențiu Fulga (<span class="CharOverride-1">Într-o toamnă, la Debrețin</span>). Un loc privilegiat ocupă în sumar dramaturgia. Piesele de teatru sunt însoțite adesea de indicații și comentarii regizorale și nu numai, cum se întâmplă cu <span class="CharOverride-1">Darul frăției</span> a lui Alexandru Kirițescu, despre care scriu I. Șahigian, N. Pereanu, N. Bălţățeanu, titlurile articolelor fiind grăitoare în privința tendențiozității lor (<span class="CharOverride-1">Cum trebuie pusă în scenă piesa „Darul frăției”</span>, <span class="CharOverride-1">Un om nou – Ilie Aurel</span> și <span class="CharOverride-1">Un personaj negativ</span>). În revistă mai apar texte dramatice semnate de Ion Marin Sadoveanu (<span class="CharOverride-1">Iazul de la Șipotul Rece</span>), Victor Eftimiu (<span class="CharOverride-1">Boierul printre haiduci</span>), Tudor Mușatescu (<span class="CharOverride-1">Titanic vals</span>), Lucia Demetrius (<span class="CharOverride-1">Scrisoarea</span>, <span class="CharOverride-1">În ziua secerișului</span>), Mihail Sorbul (<span class="CharOverride-1">Contractul</span>) și câteva dramatizări, precum cele realizate de Liana Maxy (<span class="CharOverride-1">În satul din vale, </span>după nuvela <span class="CharOverride-1">Desfășurarea</span> de Marin Preda) și Sonia Filip (<span class="CharOverride-1">Mitrea Cocor</span>, după romanul omonim al lui<span class="CharOverride-1"> </span>Mihail Sadoveanu). Considerabil este și spațiul acordat publicisticii, printre semnatari numărându-se ocazional și nume importante. Tudor Arghezi, care colaborează și cu o serie de fabule: <span class="CharOverride-1">Screperul și pușca automată</span>, <span class="CharOverride-1">Păianjenul</span>, <span class="CharOverride-1">Acul și ața, Gura lumii</span> ori cu rândurile intitulate <span class="CharOverride-1">Alegeri și aleși odinioară</span>, Victor Eftimiu cu <span class="CharOverride-1">Amintiri despre George Coșbuc</span>, Eusebiu Camilar<span class="CharOverride-1"> </span>cu <span class="CharOverride-1">Școala de limba română a lui Halici-Țârcovnicul</span>, Petru Comarnescu cu un medalion <span class="CharOverride-1">Vasile Alecsandri</span>, iar criticul de artă George Oprescu cu unul despre Leonardo da Vinci. Alte articole, cum sunt ale lui Zaharia Stancu (<span class="CharOverride-1">Prin muzeul V.I. Lenin</span>), Mihai Gafița (<span class="CharOverride-1">Gorki, vestitor și reprezentant al unui nou umanism</span>), Radu Beligan (<span class="CharOverride-1">Despre interpretarea eroului pozitiv și a personajelor negative</span>), ca și reportajele lui Geo Bogza (<span class="CharOverride-1">Pe șoseaua Moscova–Riazan</span>, <span class="CharOverride-1">Nopți albe în Leningrad</span>), poartă pecetea filosovietismului, cum o au, de altfel, și traducerile publicate aici (proză de Maxim Gorki, poeme de Vladimir Maiakovski). Aceeași pecete o poartă și rubricile „Din creațiile artiștilor amatori”, „Pentru brigăzile artistice de agitație”, „Pentru serile de odihnă ale tineretului”, dar, mai ales, numărul din martie 1953, în care este proslăvit, la moartea sa, I.V. Stalin, și în care se regăsesc semnăturile lui Mihail Sadoveanu (<span class="CharOverride-1">Marele geniu al omenirii progresiste</span>), G. Călinescu (<span class="CharOverride-1">O figură gigantică a istoriei</span>), împreună cu acelea ale lui Geo Bogza (<span class="CharOverride-1">Eroul Marii Revoluții</span>), Veronica Porumbacu (<span class="CharOverride-1">Noaptea de 5 martie</span>), Dan Deșliu (<span class="CharOverride-1">Pentru Stalin!</span>), A. Toma (<span class="CharOverride-1">Viață dați stalinistului gând!</span>). Alți colaboratori: Miron Radu Paraschivescu, Maria Banuș, Mircea Pavelescu, Mihail Davidoglu, Tudor Șoimaru, Haralamb Zincă, Aurel Baranga, Theodor Mănescu, Nicolae Moraru, Asztalos István, Alexandru Sever, Sanda Movilă, Teodor Balș, I. Ludo, Marietta Sadova, Sidonia Drăgușanu, Nicolae Țațomir, Francisc Munteanu, Ion Istrati, Mircea Ștefănescu, Mihu Dragomir, Nicolae Tăutu, Florin Mugur, A.G. Vaida, Ion Călugăru, Dumitru Almaș, Dumitru Corbea. &#9;<span class="Semnatura">L.Bc., I.M.</span></p>
			<p class="Heuristica_PRIMUL_Semnat"><span class="titlu-12">CULTURA PROLETARĂ</span><span class="titlu-12 CharOverride-3">,</span> revistă apărută la Bucureşti, lunar, de la 15 septembrie 1926 până în august 1927 (şapte numere, unele multiple). Conducerea: M. Leonin; secretariatul: M. Ciobanu. Într-un <span class="CharOverride-1">Cuvânt înainte</span> redacţia îşi precizează intenţiile: „«Cultura proletară» va căuta să devină instrumentul de emancipare spirituală pentru muncitorimea română”. Rubricile constante sunt „Cronica politică”, „Cronica sindicală”, „Cronica artistică”, „Notele chenzinei”, „Însemnări”, „Recenzii”, „Infor&#173;maţiuni”. Publicaţia se ocupă cu prioritate de analize economice, sociale, ideologice, la nivelul intereselor timpului. Chiar în primul număr îşi fac loc asemenea dezbateri, în care sunt invocate opinii ale unor socialişti sau ale unor simpatizanţi din lumea culturii europene: Henri Barbusse, Anatole France, Paul Lafargue, Maxim Gorki. În numărul următor e reprodus studiul lui Karl Kautsky <span class="CharOverride-1">Ştiinţa burgheză şi ştiinţa proletară</span>, M. Ciobanu scrie despre viaţa şi opera lui Lenin, ca și Clara Zetkin (<span class="CharOverride-1">Lenin despre artă şi cultură</span>), iar numerele cumulate 3–7 se ocupă în special de personalitatea lui Karl Marx şi de Comuna din Paris. Literatura, săracă şi orientată tendenţios, respectă strict spiritul esteticii marxiste. O poezie de acest gen, <span class="CharOverride-1">Sărman miner!,</span> semnează I. Popescu-Puţuri. I se alătură Ilie Păsculescu, Lascăr Sebastian și Al. Șoitaru. Proza este prezentă prin traducerea basmului lui Rodion Axoline <span class="CharOverride-1">Lenin șiretul</span> și printr-o suită de fragmente din romanul <span class="CharOverride-1">Ciocolata</span> al scriitorului sovietic A.I. Tarasov-Rodionov. Cronică literară semnează B. Lebli, care sub genericul <span class="CharOverride-1">Romanul social</span> se ocupă de <span class="CharOverride-1">Flamura roșie</span> a lui Dem. Theodorescu și de <span class="CharOverride-1">Ion </span>al lui Liviu Rebreanu. A. Stoian scrie articolul <span class="CharOverride-1">Desăvârșirea revoluției burgheze în România</span>, H. Sternberg face portretul lui Thomas More, iar M. Ciobanu pe acela al lui Alexandr Block.<span class="CharOverride-1"> </span>„Cronica artistică” se ocupă de subiectul<span class="CharOverride-1"> „</span>teatrul proletar”. De altfel, „lupta de clasă” rămâne în permanenţă în atenţia revistei. &#9;<span class="Semnatura">V.T., D.B.</span></p>
			<p class="Heuristica_PRIMUL_Semnat"><span class="titlu-12">CULTURA ROMÂNĂ</span><span class="titlu-12 CharOverride-3">,</span><span class="CharOverride-2"> </span>revistă „de pedagogie, științe și litere” apărută la Iaşi și București, lunar, dar cu întreruperi, între 15 noiembrie 1903 şi iunie 1911. Director: I. Găvănescul; comitetul de redacţie: A.D. Xenopol, N. Locusteanu, D. Burada, Ernest Giuvara, V. Socor, Th. D. Speranţia – toți universitari, Calistrat Hogaş. <span class="CharOverride-2">C.r.</span> se doreşte „o revistă de durată”, care „să oglindească mişcarea pedagogică”, „să caute a reprezenta, lămuri şi susţine aspiraţiile profesorimii şi să servească de câmp de manifestare a forţelor ce alcătuiesc <span class="CharOverride-1">catedra română”</span>; „şcoala română trebuie să fie organul culturii româneşti”, scrie I. Găvănescul în articolul-program <span class="CharOverride-1">Raţiunea de a fi a „Culturii române”.</span> Scurtă vreme apar două rubrici fixe, „Revista revistelor” şi „Şezătoarea noastră”, unde se publică o schiţă de Spiridon Popescu şi se retipăresc poeziile populare culese cu decenii în urmă de Eminescu. Restul materialului e alcătuit din articole şi îl asigură A.D. Xenopol, Dimitrie Gusti, I. Găvănescul, Ion Petrovici, Th. D. Speranţia şi Radu Manoliu. În mai multe numere ale revistei se încing polemici purtate mai ales de I. Găvănescul cu N. Iorga pe teme de pedagogie şi cu Spiru C. Haret. Rubrica „Recenzii” se ocupă cu precădere de lucrări de pedagogie şi de manuale. &#9;<span class="Semnatura">E.M.</span></p>
			<div class="_idGenObjectLayout-1">
				<div id="_idContainer005" class="_idGenObjectStyleOverride-1">
					<img class="_idGenObjectAttribute-1" src="09_C_856-909-web-resources/image/CUMPANAs.jpg" alt="" />
				</div>
			</div>
			<p class="Heuristica_PRIMUL_Semnat"><span class="CharOverride-2">CUMPĂNA</span>, revistă apărută la Bucureşti, săptămânal, de la 27 noiembrie 1909 la 19 martie 1910 şi un număr la 15 aprilie acelaşi an. Frontispiciul etalează simbolic un cavaler în zale încununat cu lauri, purtând într-o mână o spadă şi în cealaltă o balanţă. Cu excepţia ultimului număr, <span class="CharOverride-2">C.</span>, scrisă de cei patru întemeietori, Mihail Sadoveanu, D. Anghel, St. O. Iosif şi Ilarie Chendi, se deschide cu poeziile <span class="CharOverride-1">Înainte </span>şi <span class="CharOverride-1">Cumpăna</span>, semnate Anghel–Iosif, poezii ce ţin locul – prin ideile dezvoltate – unui program artistic: „Într-un talger verva şi spiritul, şi gluma, avântul, deznădejdea, mâhnirea, indignarea./ Şi toată bunătatea, şi toată ironia […]. Dincoace, Îngâmfarea atâtor nulităţi,/ Neputincioasa ură, invidia, prostia,/ Ce-atârna greu, fireşte […]. Vom arunca într-însa,/ Ca nişte greutăţi,/ Chiar inimile noastre cu tot ce-avem mai sfânt!”. În primul număr Ilarie Chendi, fostul critic al „Sămănătorului”, prezintă sintetic panorama literară contemporană, constatând dezamăgit marea varietate a formulelor literare, lipsa unei direcţii estetice viguroase, distanţele care îi separă pe scriitorii vârstnici, grupaţi în jurul „prăfuitelor” „Convorbiri literare”, de cei tineri, risipiţi pe lângă Ovid Densusianu, N. Iorga, şi G. Ibrăileanu în revistele lor, „Vieaţa nouă”, „Neamul românesc literar”, „Viaţa românească”. D. Anghel şi St. O. Iosif semnează cronici rimate, reunite ulterior în <span class="CharOverride-1">Caleidoscopul lui A. Mirea</span>, traduceri din La Fontaine şi Lenau. Ilarie Chendi redactează cronici, efemeride, note şi reflecţii, în care îi ironizează fie pe scriitorii modernişti, fie pe Mihail Dragomirescu sau pe N. Iorga. Din secţiunea beletristică se reţin povestea <span class="CharOverride-1">Un instigator </span>de M. Sadoveanu şi însemnările care în 1912 vor fi folosite în nuvela <span class="CharOverride-1">Bordeienii</span>. La ultimul număr colaborează Cincinat Pavelescu (<span class="CharOverride-1">Imprecis </span>– sonet după J.M. de Hérédia), Emil Gârleanu (<span class="CharOverride-1">Mărinimosul </span>– schiţă), E. Lovinescu (<span class="CharOverride-1">Panait Cerna </span>– capitol din <span class="CharOverride-1">Critice</span>, volumul II), D. Anghel şi St. O. Iosif (<span class="CharOverride-1">Cireşul lui Lucullus</span>). Alţi colaboratori: Natalia Iosif, D.N. Ciotori, Vasile Savel, Ion Bârseanul. &#9;<span class="Semnatura">I.H.</span></p>
			<p class="Heuristica-PRIMUL"><span class="titlu-12">CUNESCU, Gheorghe</span> (3.VIII.1914, Susleni–Orhei – 31.XII.1995, Bucureşti), istoric literar. Este fiul Iuliei și al lui Mihail Cunescu. Studiază la Chişinău, urmând Seminarul Teologic (1928–1936), apoi Facultatea de Teologie (1936–1940). Este hirotonit preot în Şoldăneşti–Orhei, unde slujeşte între 1942 şi 1944. După ocuparea Basarabiei de sovietici, în 1944, se refugiază în dreapta Prutului, unde va fi preot la Panaghia, în judeţul Dolj (1945–1947), Ideciu de Jos (1948–1952) şi Luieriu (1953–1971), în judeţul Mureş, şi la Bucureşti (1972–1975). Colaborează la „Biserica Ortodoxă Română”, „Ortodoxia”, „Revista de istorie şi teorie literară” ş.a.</p>
			<p class="Heuristica-BASE">Axa preocupărilor istorico-literare ale lui <span class="CharOverride-2">C.</span> o constituie studiul îndelungat al personalităţii lui Gala Galaction, profesorul său preferat, faţă de care manifestă un veritabil cult. Lucrările despre maestru au o valoare exclusiv documentară. <span class="CharOverride-2">C.</span> reconstituie mai întâi, în volumul <span class="CharOverride-1">Pe urmele lui Gala Galaction</span> (1982), călătoriile preotului şi scriitorului în provinciile româneşti şi în străinătate (Ungaria, Italia, Egipt, Muntele Athos etc.). Trama biografică este ulterior dezvoltată şi amănunţită într-o monografie, <span class="CharOverride-1">Gala Galaction </span>(1989), îmbinând criteriul cronologic cu cel tematic. Prezentarea operei literare este descriptivă, adesea convenţional lirică şi (în absenţa simţului critic) dublată de admiraţie nediferenţiată, nivelatoare. Informaţia istorico-literară este însă remarcabilă şi prezintă încredere. De aceeaşi natură sunt contribuţiile privitoare la Tudor Arghezi (în ipostază de monah şi de comentator al ortodoxiei româneşti) şi Alexie Mateevici. <span class="CharOverride-2">C. </span>a alcătuit culegeri din scrierile lui Galaction (articole despre Eminescu, publicistică de călătorie, memorialistică, pagini despre Basarabia). O postfaţă la „amintirile din Gulag” ale preotului Vasile Ţepordei, editate în 1992, desfăşoară istoria pe scurt a Basarabiei culturale interbelice şi dă un inventar al scriitorilor basarabeni (sau numai născuţi în Basarabia) din secolul al XX-lea.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Pe urmele lui Gala Galaction</span>, Bucureşti, 1982; <span class="CharOverride-1">Gala Galaction</span>, Galaţi, 1989. <span class="CharOverride-2">Ediţii</span>: Gala Galaction, <span class="CharOverride-1">O lume nouă</span>, pref. edit., Bucureşti, 1970, <span class="CharOverride-1">Prin ţară</span>, pref. edit., Bucureşti, 1975, <span class="CharOverride-1">Opinii literare</span>, pref. edit., Bucureşti, 1979, <span class="CharOverride-1">Mihai Eminescu</span>, Iaşi, 1987; <span class="CharOverride-1">Zile basarabene</span>, introd. edit., Chişinău, 1993.</p>
			<p class="Heuristica___m_RPR"><span class="CharOverride-2">Repere bibliografice: </span>Păcurariu, <span class="CharOverride-1">Dicţ. teolog.</span>, <span class="CharOverride-1">138–139</span>; Ana Cosma, <span class="CharOverride-1">Scriitori români mureşeni</span>, Târgu Mureş, 2000, <span class="CharOverride-1">45</span>.<span class="CharOverride-1"> &#9;</span><span class="Semnatura">N.M.</span></p>
			<p class="Heuristica-PRIMUL"><span class="titlu-12">CUNŢAN, Maria</span> (7.II.1862, Sibiu – 23.XI.1935, Bucureşti), poetă, traducătoare, autoare de piese de teatru. Fiică a lui Dimitrie Cunţan, preot, compozitor şi profesor de muzică la Seminarul Andreian, <span class="CharOverride-2">C. </span>urmează şcoala primară şi un „institut” de limbi străine în oraşul natal. Debutează relativ târziu, în 1891, la „Tribuna”. Ulterior, până la intrarea României în Primul Război Mondial, este prezentă frecvent, iscălind uneori şi Liliac ori Rim, cu versuri, proză scurtă, drame şi traduceri din poeţi germani şi francezi, în numeroase periodice din Transilvania şi din Regat, precum „Foaia poporului”, „Vatra”, „Familia”, „Telegraful român”, „Tribuna poporului”, „Sămănătorul”, „Luceafărul”, „Foaia interesantă”, „Revista noastră”, „Revista politică şi literară”, „Viaţa literară şi artistică”, „Ţara noastră”, „Viaţa românească”, „Junimea”, „Viitorul româncelor”, „Flacăra” ş.a. O parte din versuri este strânsă în plachetele <span class="CharOverride-1">Poezii</span> (1901), <span class="CharOverride-1">Poezii</span> (1905) şi în cele două volume intitulate <span class="CharOverride-1">Din caierul vremii</span> (1916). Acestora li se adaugă traducerea dramei lui Friedrich Schiller, <span class="CharOverride-1">Fecioara din Orléans</span> (1909). Singură, fără familie, stingheră îndeosebi după moartea părinţilor şi a unor prieteni, <span class="CharOverride-2">C.</span> stă mai mult la Bucureşti, găzduită de cunoştinţe înstărite. După război colaborează la „Sburătorul”, „Vlăstarul”, „Ţăranul”, „Foaia tinerimei”, „Cosinzeana”, „Revista scriitoarelor şi scriitorilor români”, „Duminica ortodoxă” etc. Propunea Teatrului Naţional câteva drame în versuri şi tipărea, în colecţia „Pagini alese din scriitorii români”, broşura <span class="CharOverride-1">Poezii</span> (1925). Moartea poetei, într-un azil de bătrâni, stârneşte o vie emoţie în lumea literară.</p>
			<p class="Heuristica-BASE">În anii debutului <span class="CharOverride-2">C.</span> întreţinea un cult pentru mai tânărul George Coşbuc, al cărui univers liric îl sintetiza omagial în <span class="CharOverride-1">Doina firelor de tort</span>. O serie de idile şi pasteluri relevă influenţa poetului năsăudean, iar alte texte par să-şi găsească sursa în motivul coşbucian al „dragostei învrăjbite”. Cu timpul, spaţiul rural sau numai agrest devine un simplu cadru al dramei celei neiubite. Intensitatea sentimentelor atinge câteodată un grad extrem, iar sinceritatea e vecină pe alocuri cu impudoarea, într-un vers care, tot mai scuturat de podoabe, devine melopee. Un model a fost, desigur, şi liedul german, dar <span class="CharOverride-2">C.</span> a adoptat, totodată, şi sintaxa străină, sacrificând adesea şi ritmul. Neglijarea cizelării atente a versurilor şi lipsa de discernământ critic fac ca în <span class="CharOverride-1">Din caierul vremii</span>, ce reproduce integral volumele anterioare, fragmentele de poezie autentică, având ca generator o sensibilitate feminină vulnerată, să se piardă într-o masă de versuri terne. Alte impulsuri lirice, precum cel al dragostei de ţară ori cel religios, găsesc o expresie banală. Încercările de epică obiectivă nu se disting nici ele de foiletonistica vremii, iar confesiunile, directe ori deghizate, nu au relief. <span class="CharOverride-2">C.</span> a scris numeroase drame şi poeme dramatice, rămase în periodice (<span class="CharOverride-1">O zi la şcoală</span>,<span class="CharOverride-1"> La colibă</span>,<span class="CharOverride-1"> Horus</span>,<span class="CharOverride-1"> Nepotul lui Moş Pralea</span>, <span class="CharOverride-1">Nana</span>, <span class="CharOverride-1">Te Deum</span>,<span class="CharOverride-1"> Păcate</span> ş.a.) sau în manuscrisele depuse la Academia Română (<span class="CharOverride-1">Brâncovenii</span>,<span class="CharOverride-1"> Apostolii</span>,<span class="CharOverride-1"> Dorul de mamă</span>,<span class="CharOverride-1"> Altare</span>,<span class="CharOverride-1"> Copiii Bradului</span>), în toate fiind vizibilă incapacitatea de a construi o intrigă şi de a caracteriza personajele. Nici traducerile – din poeţi precum Carmen Sylva, Friedrich Schiller, Nikolaus Lenau, Heinrich Heine, Ludwig Uhland, Felix Dahn, Adalbert von Chamisso, Alphonse de Lamartine, Alfred de Musset – nu relevă calităţi deosebite, prea puţine rezistând timpului.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Poezii</span>, Orăştie, 1901; <span class="CharOverride-1">Poezii</span>, Bucureşti, 1905; <span class="CharOverride-1">Din caierul vremii</span>, I–II, Bucureşti, 1916; <span class="CharOverride-1">Poezii</span>, Bucureşti, [1925]. <span class="CharOverride-2">Traduceri:</span> Friedrich Schiller, <span class="CharOverride-1">Fecioara din Orléans</span>, Sibiu, 1909.</p>
			<p class="Heuristica___m_RPR"><span class="CharOverride-2">Repere bibliografice:</span> Chendi, <span class="CharOverride-1">Scrieri</span>, II, <span class="CharOverride-1">62–66</span>, <span class="CharOverride-1">336–338</span>;<span class="CharOverride-1"> </span>Calypso Corneliu Botez,<span class="CharOverride-1"> Maria Cunţan</span>, Botoşani, 1904; Octavian Tăslăuanu, <span class="CharOverride-1">Spovedanii</span>, îngr. Gelu Voican, pref. Vasile Netea, Bucureşti, 1976, <span class="CharOverride-1">158–159</span>; Iorga, <span class="CharOverride-1">Ist. lit. cont.</span>, II, <span class="CharOverride-1">52</span>,<span class="CharOverride-1"> passim</span>; Lovinescu, <span class="CharOverride-1">Scrieri</span>, IV, <span class="CharOverride-1">392–393</span>; Ciopraga<span class="CharOverride-1">, Lit. rom.</span>,<span class="CharOverride-1"> 215–216</span>; Eugen Marinescu, <span class="CharOverride-1">Maria Cunţan – autor dramatic</span>, AUB, limbă şi literatură, 1972, 1–2; Ion Neaţă, <span class="CharOverride-1">„Luceafărul” (1902–1914)</span>, Timişoara, 1984, <span class="CharOverride-1">79–81</span>;<span class="CharOverride-1"> Dicţ. scriit. rom.</span>,<span class="CharOverride-1"> </span>I, <span class="CharOverride-1">743–744</span>; Alexandru Cistelecan, <span class="CharOverride-1">Biata Mărioara</span>, VTRA, 2009, 1–2. &#9;<span class="Semnatura">V.D.</span></p>
			<div class="_idGenObjectLayout-1">
				<div id="_idContainer006" class="_idGenObjectStyleOverride-1">
					<img class="_idGenObjectAttribute-1" src="09_C_856-909-web-resources/image/Curentul.jpg" alt="" />
				</div>
			</div>
			<p class="Heuristica_PRIMUL_Semnat"><span class="titlu-12">CURENTUL</span>, cotidian apărut la Bucureşti între 11 ianuarie 1928 şi 29 august 1944. Cel ce are iniţiativa editării şi va fi director al ziarului este gazetarul Pamfil Şeicaru, care alege şi următorul motto: „Nu începem. Continuăm. Programul nostru? Nici unul n-am împlinit patruzeci de ani”. Alături de el se afla un grup de tineri scriitori şi ziarişti, între care Alexandru Busuioceanu, Nichifor Crainic, Ion Dimitrescu, Cezar Petrescu şi Dem. Theodorescu, foşti colaboratori ai lui Şeicaru la „Cuvântul”, de unde plecaseră împreună atunci când conducerea gazetei fusese luată de Nae Ionescu. Într-un articol din primul număr, <span class="CharOverride-1">Pe acelaşi drum</span>, Crainic schiţează istoria grupului raliat în jurul lui Şeicaru, care începuse în zilele războiului la Iaşi, cu încercarea de a scoate o revistă de cultură şi atitudine socială („Critica săptămânii”) şi continuase cu prezenţa la „Dacia” (1918–1922), apoi cu redactarea cotidianului „Bucovina” (1919–1920); trecuse ulterior la „Neamul românesc” al lui N. Iorga, dar tentativa eşuase, cum va eşua şi aceea de a susţine proiectul unui organ liberal, „Crai nou”. În acelaşi text se avansează şi un eventual program cu caracter general: „adevăr moral şi politic”, descifrarea corectă a „sensului evenimentelor” şi hotărârea de a „crea cu credinţă matură şi romantică în progresul moral”. Acestor propoziţii, oarecum vagi, li se adaugă prin articolul <span class="CharOverride-1">Barrès</span>, semnat de Ion Dimitrescu, altele, de factură ideologică: „Este chibzuită şi este voită hotărârea noastră de a păşi pragul luminii sub semnul înaintaşului al cărui nume aminteşte barajul, sub semnul unuia dintre cei mai inspiraţi magi ai constelaţiei mediteraneene [...]. Generaţia noastră, dornică să cristalizeze sufleteşte în cât mai plină umanitate, poate primi de la Barrès, prinţ al tradiţiilor active, imbold la trezirea bogăţiilor acumulate ale rasei noastre, îndemn de definire a fizionomiei noastre adevărate”. De altfel, prima pagină din numărul inaugural, prin întreaga ei alcătuire, anunţă un program politic, economic şi cultural de la care <span class="CharOverride-2">C</span>. nu se va abate. Celor două texte cu caracter editorial ale lui Crainic şi Dimitrescu li se adaugă o substanţială analiză critică a stării economiei autohtone făcută de Pamfil Şeicaru (<span class="CharOverride-1">Ar fi mai potrivit</span>), aşezată pe coloanele trei–cinci în josul paginii, acolo unde zilnic, cu mici excepţii, vor fi publicate în cei aproape şaptesprezece ani de apariţie contribuţiile lui, solid argumentate, cel mai adesea vizând aspecte negative ale vieţii sociale, texte uneori de o virulenţă ieşită din comun, uneori nedrepte, dar niciodată dictate de interese personale, aşa cum insinuau adversarii lui; apoi, inaugurând un dens şi consecvent demers publicistic şi literar, un pamflet de Cezar Petrescu (<span class="CharOverride-1">De ce-i urâm</span>), însoţit de alte două aparţinând lui Dem. Theodorescu (<span class="CharOverride-1">Elogiul dobitociei</span>, critică a instabilităţii morale a clasei politice, şi <span class="CharOverride-1">Popa Siringă</span>, diatribă la adresa celor ce făceau afaceri profitând de poziţia lor politică); în sfârşit, prefaţând de asemenea o rodnică şi îndelungată colaborare de factură culturală, o evocare a personalităţii lui Ioan Bianu, prilejuită de împlinirea a cincizeci de ani de activitate, aparţinându-i lui Al. Busuioceanu, cel care în primii ani va fi criticul literar şi artistic titular al gazetei. Astfel, spre deosebire de multe alte periodice ale anilor ’30–’40 ai secolului al XX-lea, care anunţau programe promiţătoare, dar renunţau repede la respectarea lor, <span class="CharOverride-2">C</span>., şi sub aspectul politic sau social, şi sub acela cultural, va dovedi o meritorie consecvenţă. Situat la centru-dreapta într-un eşichier politic complex, cu orientări diverse – pornind de la extrema stângă pentru a ajunge extrema dreaptă –, cotidianul nu va mai fi ataşat unui partid, asumându-şi rolul dificil de a-şi păstra independenţa şi de a „monitoriza” mai întotdeauna cu obiectivitate mişcarea politică din ţară, de a o raporta, de câte ori era cazul, la mişcarea politică europeană, urmărită de asemenea dintr-o perspectivă critică. Ideea dominantă a acestei orientări este în permanenţă susţinerea intereselor României într-o conjunctură internaţională dificilă; simpatia pentru monarhie, dar nu necondiţionat, respectul arătat Bisericii Ortodoxe, dar şi celorlalte culte, atenţia acordată şcolii şi, în egală măsură, armatei sunt alte componente ale unui program prefigurat din primele numere şi în liniile lui esenţiale urmărit constant. Actualitatea propriu-zisă, mai ales aceea internă, reflectată prompt, activ, variat, critic, cu atenţie sporită pentru elementul surprinzător, neaşteptat, dar fără a ceda ispitei senzaţionalului ieftin, este altă caracteristică a unei gazetării de bună calitate, care se bucură şi de garanţiile oferite de o excelentă echipă de reporteri, redactori, comentatori şi analişti, colaboratori externi (mulţi din mediile universitare) şi tehnicieni. Efectele acestei politici editoriale nu vor întârzia să apară şi se vor face simţite pe de o parte în creşterea necontenită a tirajului şi a difuzării (la 17 ianuarie 1942, când apărea numărul 5000 din <span class="CharOverride-2">C</span>., media vânzării zilnice crescuse la 122 000 de exemplare, iar a celei anuale la 44 000 000 de exemplare) şi pe de alta în sporirea neîntreruptă a influenţei gazetei în cele mai diverse medii. Aşa se explică şi reacţia negativă a publicaţiilor concurente, fie ziare de informaţie („Universul”, „Adevărul”), fie ziare înregimentate politic („Dreptatea”, „Timpul”, „Viitorul”), însoţită de legenda, nicicând probată, dar mereu invocată şi poate cu unele rădăcini în realitate, a unor posibile inadvertenţe de probitate profesională şi mai ales morală ale lui Pamfil Şeicaru, legendă întărită şi de un joc de cuvinte, ajuns celebru, al lui N. Iorga. Începând cu primul număr, <span class="CharOverride-2">C</span>. s-a adresat nu unui cititor „ideal”, reprezentant al elitei, apt să recepteze un mesaj de ţinută intelectuală înaltă (în bună măsură cazul cotidianului „Cuvântul”), ci unui cititor obişnuit, cu o pregătire mai curând medie, dar implicat social şi politic, deschis către un demers cultural de calitate, dispus să se informeze şi, mai ales, pregătit să judece singur, să răspundă pozitiv la îndemnul de a înţelege lumea în care trăieşte. De la acest nucleu programatic s-a pornit în stabilirea structurii gazetei, a definirii criteriilor de selecţie a informaţiei, a zonelor permanente de interes şi investigaţie, a conţinutului numerelor sau al paginilor speciale şi, în primul rând, de selecţie a conţinutului rubricilor permanente, precum şi a ziariştilor care răspundeau de ele. În decursul existenţei ziarului componenţa redacţiei s-a modificat, unii redactori ori colaboratori au plecat, dar principiile programatice şi grupul iniţiatorilor (Cezar Petrescu, Ion Dimitrescu, Dem. Theodorescu, Romulus Dianu, cărora li s-au adăugat Nicolae Roşu, Grigore Patriciu, Gala Galaction, Ioachim Botez, N.N. Tonitza, Ion Vinea) s-au menţinut în coordonatele de început. Între colaboratorii care într-o perioadă sau alta au scris la <span class="CharOverride-2">C</span>. s-au numărat Ion Agârbiceanu, Tudor Arghezi, Ion Biberi, Emanoil Bucuţa, Th. Capidan, G. Călinescu, Aron Cotruş, George Gregorian, Ionel Jianu, Adrian Maniu, Al. Marcu, Ion Minulescu, D. Nanu, V. Voiculescu, Mircea Vulcănescu ş.a. O atenţie deosebită s-a acordat provinciei, reprezentată în redacţie de scriitori sau gazetari de valoare: Emil Serghie (Iaşi), regizorul Radu Urlăţianu (Timişoara), M.G. Samarineanu (Oradea), Justin Ilieşiu şi Valeriu Puşcariu (Cluj), Valeriu Grecu (Cernăuţi). Dintre rubricile specifice pentru un cotidian de informaţie generală, cele culturale, dar şi altele, sunt de asemenea încredinţate unor ziarişti reputaţi, cei mai mulţi dintre ei şi scriitori: Apriliana Medianu, Sidonia Drăguşanu („Con&#173;ferinţe”, „Viaţa mondenă”), Dem. Theo&#173;dorescu, Victor Rodan („Aspecte de la Cameră”), Romulus Dianu („Aspecte de la Senat”), Cezar Petrescu, Ion Dimitrescu („Popas duminical”), Nichifor Crainic şi, de la 17 octombrie 1929, Gala Galaction („Ziua Domnului”), Pamfil Şeicaru, Mircea Ştefănescu („Cronica dramatică”), Al. Busuioceanu, Oscar Han, K.H. Zambaccian, George Nechita („Cronica plastică”), N.N. Tonitza („Cronica fantezistă”, jocuri ale imaginaţiei unui artist preocupat de ceea ce observa zi de zi), Petre Pandrea („Cronica externă”), Eliza Mârzescu („Cartea franceză”). Cronica literară, în schimb, fără o periodicitate precizată, având menirea de a marca mai curând o apariţie de carte considerată fie un eveniment, fie o carte „cu probleme”, este făcută alternativ de Cezar Petrescu, Ion Dimitrescu, Romulus Dianu, iar după 1932 şi de Nicolae Roşu, şi, mai rar, de Pamfil Şeicaru. Vieţii culturale şi îndeosebi celei literare îi sunt dedicate numere speciale sau omagiale, cu o ţinută intelectuală şi publicistică remarcabilă (numărul dedicat la 8 martie 1939 patriarhului Miron Cristea; „50 de ani de la moartea lui M. Eminescu” la 15 iunie 1939; „Omagiu memoriei lui C. Brătianu” la 4 mai 1941), pagini speciale („Curentul literar şi artistic”, „Curentul cinematografului”, „Pagina şcoa&#173;lei”, „Pagina învăţătorului”) sau în fiecare număr rubrici nesemnate, consemnând în note succinte, dar atent redactate, de fapt mici recenzii şi comentarii, cărţi nou apărute, premiere teatrale, vernisaje de expoziţii de artă plastică, vizite ale unor personalităţi din străinătate, conferinţe ştiinţifice sau culturale (Ion Nistor, <span class="CharOverride-1">Mihail Kogălniceanu şi istoria naţională</span>, Radu Rosetti, <span class="CharOverride-1">Ce citeau bunicii noştri</span>, conferinţa despre Goethe susţinută de N. Iorga la Academia Română ş.a.), activitatea Academiei Române, viaţa universitară (în rubricile „Maidanul cu trandafiri”, „Carnetul zilei”, „La zi”, „Scrisori din Paris”, „Ecouri transilvane”, „Cărţi–reviste”, „Vitrina cărţilor româneşti”, „Claviaturi”). După 1935 situarea la dreapta a <span class="CharOverride-2">C</span>. devine tot mai decisă, cu mai multe poziţionări antisemite. Dar exceptând articolele politice şi contribuţiile culturale semnate de Nicolae Roşu, care părăsise la începutul anului 1934 redacţia, fiind arestat împreună cu Nae Ionescu, Nichifor Crainic ş.a. după asasinarea lui I.G. Duca, şi, într-o oarecare măsură, cele ale lui Romulus Dianu, tonul general rămâne unul relativ echilibrat, chiar şi în reportajele, analizele şi informaţiile privitoare la evenimentele controversate de după 1938 şi la operaţiunile militare dintre 1939 şi 1944. La fel ca în anii premergători, şi în ultima decadă de apariţie (1935–1944), când la <span class="CharOverride-2">C</span>. vine şi o nouă serie de tineri ziarişti şi scriitori (Ion Sân-Giorgiu, Dragoş Vrân&#173;ceanu, Anghel Pomescu, Al. Vişinescu, Aurel Tita), dar vin şi gazetari experimentaţi, între care Ion Vinea, nivelul discursului jurnalistic conservă calităţile impuse de aportul generaţiei vechi (Cezar Petrescu sau Ion Dimitrescu) şi în intervenţiile referitoare la viaţa politică internaţională, şi în cele referitoare la actualitatea socială şi culturală internă. Ziarul a urmărit în permanenţă situaţia populaţiei româneşti din dreapta Dunării, din Valea Timocului şi din Banatul sârbesc ori din teritoriile situate în stânga Nistrului (Pamfil Şeicaru, <span class="CharOverride-1">Pohod na Sibir</span>, Nicolae Roşu, <span class="CharOverride-1">Poporul moldav</span>, Romulus Dianu, <span class="CharOverride-1">Românii din Banatul iugoslav</span>, Ion Dimitrescu, <span class="CharOverride-1">Un apel de salvare</span>, Cezar Petrescu, <span class="CharOverride-1">„Nădejdea”</span>– articol referitor la o gazetă a românilor din Serbia). Se urmăreşte şi se examinează critic, de asemenea, eventualele poziţii antiromâneşti ale unor intelectuali apărute în cărţi şi publicaţii din străinătate (I. Ohotnikov şi N. Bachinsky, <span class="CharOverride-1">La Bessarabie et la paix européenne</span>, 1928, Vellani Dionisi, <span class="CharOverride-1">Il problema territoriale Transilvano</span>, 1932). Vor fi recenzate însă şi lucrări conţinând puncte de vedere favorabile ţării noastre (<span class="CharOverride-1">Le Drame roumain</span>, Paris, 1932, carte a fostului şef al misiunii militare franceze în România între 1916 şi 1918, generalul Pétin). Evenimentele culturale din Capitală sau din diferite oraşe constituie altă sursă de informaţii, înregistrate cu promptitudine şi de multe ori analizate favorabil sau critic (V.V. Haneş, <span class="CharOverride-1">Basarabia culturală</span>, Cezar Petrescu, <span class="CharOverride-1">Castelul Huniadilor</span>, Romulus Dianu, <span class="CharOverride-1">Pantalonada culturii</span> – examinare critică a strategiilor culturale ale guvernului N. Iorga, Romulus Dianu, <span class="CharOverride-1">Moţii</span>, Cezar Petrescu, <span class="CharOverride-1">Biblioteci de sat</span> şi <span class="CharOverride-1">O enciclopedie românească –</span>, discuţie în legătură cu semnificaţiile apariţiei <span class="CharOverride-1">Dicționarului enciclopedic ilustrat</span> Candrea–Adamescu). Sunt evocaţi aproape număr de număr oameni politici, învăţaţi, scriitori români sau străini (Goethe, Gerhart Hauptmann, Jókay Mór, Guido Gozzano, Thomas Hardy, Julien Benda, Charles Péguy, Aleksei Tolstoi, Leonid Leonov sau Dimitrie Cantemir, Mihail Kogălniceanu, Ion C. Brătianu, Duiliu Zamfirescu, I.L. Caragiale ş.a.). Se rememorează momente şi oameni din trecut, mereu cu observaţii critice atunci când sunt uitaţi (Constantin Gane, <span class="CharOverride-1">Mica publicitate bucureşteană acum 80 de ani</span>, <span class="CharOverride-1">O interesantă instituţiune. Muzeul Municipal</span>, Cezar Pe&#173;trescu, <span class="CharOverride-1">Nihil sine Deo</span>, un portret al lui Pantazi Ghica, <span class="CharOverride-1">Morţii care n-au murit</span>, situare a lui Vasile Conta în vremea lui, Romulus Dianu, <span class="CharOverride-1">Jignitoarea părăsire a mormintelor</span>, note critice inspirate de un articol în care Tudor Arghezi îl comemora pe pictorul Ştefan Luchian, ş.a.). Un sector bine susţinut al programului editorial, dar fără să fie influenţat direct de orientarea politică de la <span class="CharOverride-2">C</span>., este acela al literaturii. În paginile ziarului, mai ales în cele intitulate „Curentul literar şi artistic”, apar versuri, schiţe, nuvele, capitole de roman sau romane în foileton şi foarte multe reportaje, unele de o netăgăduită expresivitate artistică. Cel mai constant prozator este Cezar Petrescu (romanul <span class="CharOverride-1">Greta Garbo</span> în foileton, alături de numeroase fragmente din alte romane, de schiţe şi nuvele). Sunt prezenţi şi Gala Galaction (<span class="CharOverride-1">Vulpile au vizuini</span>, capitol din romanul <span class="CharOverride-1">Papucii lui Mahmud,</span> şi alte scrieri), Gib I. Mihăescu, Tudor Şoimaru, Ioachim Botez (cu multe episoade din <span class="CharOverride-1">Însemnările unui belfer</span>), Romulus Dianu, Grigore Patriciu (care semnează cu pseudonimul Geer Patrick schiţe umoristice, unele fiind adevărate fişe de observaţie socială, la rubrica zilnică „Baloane de săpun”), N.N. Tonitza (amintiri din perioada copilăriei şi a începuturilor artistice, „Însemnări” şi „Cronica fantezistă”, două rubrici săptămânale asigurate mai mulţi ani), Mihail Lungianu, Constantin Gane (<span class="CharOverride-1">Din scrisorile bietului Nicanor</span> şi <span class="CharOverride-1">Divanul domnesc</span>, capitole de roman), I. Igiroşianu, Adrian Maniu (<span class="CharOverride-1">Amintiri</span>), George Sbârcea (reportaje de pe Frontul de Est), Aurel Tita (<span class="CharOverride-1">Note de călătorie</span>), Nicolae Grecu (<span class="CharOverride-1">Scrisori de la Paris</span>). Poezie s-a publicat mai rar, selecţia având ca principal criteriu ţinuta estetică. Între poeţii care au dat versuri se numără G. Tutoveanu, Ion Sân-Giorgiu, George Voevidca, Dragoş Vrânceanu, Raymonde Han şi Valeriu Ciocâlteu. Foarte vii şi de o mare diversitate a informaţiei şi abordărilor sunt rubricile rezervate criticii. S-au implicat în urmărirea fenomenului artistic sau literar, începând cu Pamfil Şeicaru, mulţi dintre redactorii cotidianului: Cezar Petrescu (cronici literare, comentarii, recenzii, polemici), Ion Dimitrescu (cronici literare şi dramatice, recenzii, comentarii de literatură străină), Romulus Dianu (cronici literare, comentarii, recenzii), Nichifor Crainic şi Nicolae Roşu în primii ani (cronici literare, polemici), Al. Busuioceanu (cronici literare şi de artă plastică), Grigore Patriciu, Titus T. Stoika, George Sbârcea, Mircea Ştefănescu, I. Nisipeanu, V.V. Haneş, Emanoil Ciomac, Eliza Mârzescu, Apriliana Medianu, Aurel Tita, E. Boşca-Mălin. O caracteristică generală a demersului critic de la <span class="CharOverride-2">C</span>. nu ar fi greu de aflat. Pamfil Şeicaru este adeptul unei abordări a faptului literar în limitele unui tradiţionalism cu izvoarele într-un ideal naţional identificabil cu naţionalismul, Cezar Pe&#173;trescu încearcă să definească de fiecare dată un nucleu de valoare, dar nu întotdeauna poate depăşi propriile obsesii auctoriale şi idiosincrasii, pe când Romulus Dianu şi N. Roşu, asumându-şi riscurile unui „naţionalism integral”, judecă prin lupa unei convingeri politice extreme, care în multe cazuri întunecă realităţile rezultate din adevărul operei. Din acest amalgam de păreri şi credinţe politice sau estetice rezultă însă o „lectură” de multe ori echilibrată, constructivă, care îşi propune să stabilească orientări şi caracteristici ale unei generaţii sau a alteia, clasificări valorice, continuităţi şi influenţe, deşi altă dată nu va fi scutită de tot atâtea exagerări, de opinii şi verdicte nedrepte. De un tratament inadecvat, de sentinţe care nu au legătură cu opera propriu-zisă şi care nu au fost validate în timp are parte Mihail Dragomirescu, ţintă a unei campanii nejustificate (T. Socol, <span class="CharOverride-1">Profilaxie</span>, Nichifor Crainic, <span class="CharOverride-1">Iarăşi Emil Pangrati şi clănţăul său</span> etc.); lui Camil Petrescu i se minimalizează sensul operei în termeni complet nepotriviţi (Cezar Petrescu, <span class="CharOverride-1">Un om intransigent</span>); memoriile lui E. Lovinescu sunt întâmpinate cu o totală neînţelegere de Nicolae Roşu; <span class="CharOverride-1">Istoria literaturii române de la origini până în prezent </span>de G. Călinescu devine subiectul altei campanii, străină cu totul de lucrarea avută în vedere şi analizată cu alte criterii decât acelea literare. Pe de altă parte, se poate sublinia acurateţea cu care sunt primite activitatea sau cărţile unor scriitori precum I. Al. Brătescu-Voineşti (Cezar Petrescu, <span class="CharOverride-1">Ion Al. Brătescu-Voineşti</span>), Gib I. Mihăescu (Cezar Petrescu, <span class="CharOverride-1">„La Grandiflora”</span>), Al. Terziman (Titus T. Stoika, cronică literară la <span class="CharOverride-1">Stele sub nori</span>), Mihail Sorbul (Ion Dimitrescu, o abordare a sensurilor dramei <span class="CharOverride-1">Patima roşie</span>; de altfel, o parte esenţială a cronicilor sale dramatice include observaţii critice corecte privind textul pieselor discutate), Sera Furpa (Romulus Dianu, cronică la <span class="CharOverride-1">Bătea un vânt de nebunie</span>), G. Călinescu (Ion Dimitrescu se numără printre cei ce au definit în termeni corespunzători, valorizanţi <span class="CharOverride-1">Viaţa lui Mihai Eminescu</span>, caracterizată ca „o savantă şi pioasă biografie critică”). O dezbatere despre roman îi aduce alături pe Nicolae Roşu, în această ipostază informat, temperat în afirmaţii, şi pe Cezar Petrescu. Primul încearcă să aşeze romanul în perspectiva literaturii europene, pornind de la Rabelais şi Charles Sorel, pentru a ajunge până la sfârşitul secolului al XIX-lea, cel care ar fi adus în roman, aşa cum concluzionează, reluând o idee a lui G.K. Chesterton, „influenţa spiritului democratic”. Nicolae Roşu crede că în opera romanescă „nu arta este un criteriu”, ci „permanenta actualitate”, asigurată de „ambianţa filosofică a realităţii omeneşti”. La rândul său, Cezar Petrescu întreprinde un bilanţ „al unui secol de roman autohton”. După el, romancierul trebuie să fie înzestrat „cu sensibilitate şi viziune” şi „să se supună unei aspre discipline de lucru”. În opinia lui, „opere de maturitate evoluată” au la noi Mihail Sadoveanu, Liviu Rebreanu, Ionel Teodoreanu, Carol Ardeleanu, Gala Galaction sau Hortensia Papadat-Bengescu, în vreme ce Gib I. Mihăescu, Romulus Dianu, Mircea Eliade, Sergiu Dan sunt încă nişte „nume proaspete”. Rubricile de recenzii, note critice, ştiri asigură de asemenea, alături de cele care discută revistele literare ale anilor ’30 („Cuget clar”, „Luceafărul”, „Revista Fundaţiilor Regale”, „Floarea de foc”, „Les Nouvelles littéraires” ş.a.), situarea actualităţii în planul general al literaturii. În acelaşi scop se comentează viaţa teatrală din Bucureşti. Cronicile au în vedere atât textul dramatic, abordat ca orice produs literar, cât şi spectacolul propriu-zis (jocul actorilor, contribuţia regizorală, scenografia etc.). Reuşitele sunt salutate fără reţinere (<span class="CharOverride-1">Patima roşie</span> de Mihail Sorbul, <span class="CharOverride-1">Apollonius din Tyrane</span> de Adrian Verea), iar eşecurilor (<span class="CharOverride-1">Daniela</span> de Victor Eftimiu, parţial <span class="CharOverride-1">Take, Ianke şi Cadâr</span> de Victor Ion Popa) li se demontează cauzele (text neîmplinit, regie necorespunzătoare etc.). În limitele oferite de un cotidian, viaţa literară din Franţa în special, din Italia, Anglia, Germania, Rusia Sovietică, mai cu seamă ceea ce ilustrează convingeri de dreapta, este urmărită în articole, comentarii, recenzii de cărţi şi reviste, note şi ştiri. Al. Marcu traduce o serie de articole aparţinând lui Enrico Corradini, doctrinar al naţionalismului italian. Sunt mereu discutaţi, citaţi, invocaţi reprezentanţi ai dreptei franceze – Maurice Barrès (<span class="CharOverride-1">Barrès şi geniul Provenţei</span>), fraţii Tharaud, Léon Daudet, dar şi René Guénon (Ion Dimitrescu, <span class="CharOverride-1">„Criza lumii moderne”</span>). Andrei Tudor analizează în <span class="CharOverride-1">Generaţia lirică</span> scriitori precum Henry de Montherlant, Charles Péguy. Pe de altă parte, Thomas a Kempis (Al. Al. Leontescu recenzează cartea lui Dumitru Furtună, <span class="CharOverride-1">De imitatione Christi</span>), Goethe, Thomas Hardy, Charles Baudelaire, Guy de Maupassant, Émile Zola, Frédéric Mistral, Francis Carco, Paul Valéry, André Malraux (Ion Dimitrescu, <span class="CharOverride-1">Idealism de 15 pesetas</span>), Gabriele D’Annunzio (Dragoş Vrânceanu, <span class="CharOverride-1">Pe marginea „Alcionului”</span>), Konstantin Fedin, Vsevolod Ivanov sunt doar câteva nume dintr-o selecţie cuprinzătoare, pentru a oferi o idee exactă despre direcţiile estetice şi orientările ideologice caracteristice literaturilor europene. Eveni&#173;mentele de pe Frontul de Est îl obligă pe Pamfil Şeicaru să plece în străinătate în cursul lunii iulie sau august 1944. Începând cu numărul 5912 din 1 august, articolul de fond de pe prima pagină, semnat până atunci, cu foarte puţine excepţii, doar de directorul ziarului, apare cu semnătura Interim (probabil Ion Vinea). De fapt, de la jumătatea lunii iulie, o nouă echipă îşi asumă responsabilităţile editoriale: Ion Vinea, Mircea V. Pienescu, E. Boşca-Mălin, N. Carandino. La 27 august I. Vinea semnează un editorial intitulat <span class="CharOverride-1">Agresiunea germană</span>, iar în ziua următoare scrie altul, intitulat <span class="CharOverride-1">Spre biruinţă</span>. În sfârşit, la 29 august (numărul 5939, ultimul al ziarului), se publică o scrisoare a lui Pamfil Şeicaru adresată generalului Constantin Constantinescu, preşedintele Consiliului de administraţie al Societăţii Anonime Curentul, în care declară: „Lupta mea încetează. Lupta mea încetând, nu are nici un rost de a conduce mai departe «Curentul». Este corect să trag consecinţele”. În acest număr se dă şi următoarea notă: „Redactorii ziarului cari au militat pe linia politică a fostului director Pamfil Şeicaru au înţeles să tragă consecinţele părăsind redacţia”. În aceeaşi zi, cu o ediţie specială nenumerotată, dar menţinând anul de apariţie (şaptesprezece) al vechiului cotidian şi deschizând „seria a II-a”, apare „Curentul nou”. Cei ce îl conduc şi care comentează noile împrejurări militare şi politice sunt Ion Vinea şi E. Boşca-Mălin. Puţinele numere tipărite (numărul 6, probabil ultimul, datează din 4 septembrie) au şi rubrici literare la care colaborează Ioachim Botez, Vasile Netea, N. Jianu; se inserează şi anunţul prin care familia face cunoscut moartea lui Liviu Rebreanu. &#9;<span class="Semnatura">R.Z.</span></p>
			<p class="Heuristica_PRIMUL_Semnat"><span class="titlu-12">CURENTUL ARTELOR</span><span class="titlu-12 CharOverride-3">,</span><span class="CharOverride-2"> </span>„ziar artistic” apărut la Bucureşti, săptămânal, de la 17 iunie 1922 până la 8 aprilie 1923. Director-proprietar: N. Vămăşescu. În articolul <span class="CharOverride-1">Director fără voie</span> se arată că noua publicaţie continuă „Curierul artelor” (deşi apare în paralel cu gazeta condusă de Juarez Movilă) şi că îşi propune să consemneze fenomenul teatral şi operetistic naţional. Mai clar apare formulat acest obiectiv în articolul <span class="CharOverride-1">Către cititori</span> din al doilea număr: „«Curentul artelor» va fi în primul rând o publicaţie informativă, căreia nu-i vor lipsi dările de seamă asupra tuturor spectacolelor, concertelor şi expoziţiilor de artă, cum nu-i vor lipsi nici recenziile unui competent critic literar asupra tuturor lucrărilor apărute pe ogorul literaturii româneşti”. În realitate, <span class="CharOverride-2">C.a.</span> nu a reuşit să-şi îndeplinească acest ambiţios program, în schimb a avut în vedere, deşi nu şi-a propus, destule manifestări artistice din străinătate. Aşa-zisul critic „competent” este obscurul M. Negru. Există însă și unele colaborări de prestigiu: Gala Galaction (cu memorialistică), Victor Eftimiu (cu piesa <span class="CharOverride-1">În mănăstire </span>și un fragment din tabloul dramatic <span class="CharOverride-1">Don Juan</span>) ş.a. Versuri semnează Zaharia Stancu (<span class="CharOverride-1">Câmpenească, Poveste</span>), George Voevidca, Constantin Barcaroiu, Horia Robeanu. Publicația înregistrează cu precădere fenomenul teatral şi muzical, acordând spaţii largi interviurilor și comentariilor privitoare la activitatea unor personalităţi ca George Georgescu, Aca de Barbu, Traian Grozăvescu, George Enescu, George Storin, Aristizza Romanescu, Cella Delavrancea, Jean Athanasiu, Nicolae Leonard, Dimitrie Onofrei. Sunt consemnate expoziţii ale lui Iosif Iser, Marin H. Georgescu ş.a.  &#9;<span class="Semnatura">V.T.</span></p>
			<p class="Heuristica_PRIMUL_Semnat"><span class="titlu-12">CURENTUL FAMILIEI,</span> revistă apărută la Bucureşti, săptămânal, de la 25 septembrie 1943 până la 2 septembrie 1944, sub conducerea unui comitet redacţional. Publicaţie de informaţie socială şi culturală aflată în descendenţa hebdomadarului „Curentul literar”, care îşi încetase apariţia în toamna anului 1941, <span class="CharOverride-2">C.f.</span> găzduieşte şi literatură aflată sub semnul eclectic al modernismului epocii. La rubrica „Literatură” se tipăresc fragmente din romanele <span class="CharOverride-1">Carlton</span> de Cezar Petrescu (<span class="CharOverride-1">Doamna la telefon</span>) şi <span class="CharOverride-1">Lunatecii</span> de Ion Vinea, proză scurtă de Victor Eftimiu (nuvela inedită <span class="CharOverride-1">Veveriţa</span>, precum şi fragmente din romanul <span class="CharOverride-1">Scadenţa</span>, intitulate <span class="CharOverride-1">Regizorul între actori</span> şi <span class="CharOverride-1">Singurătăţile omului fără nume</span>), Alexandru Kiriţescu (povestirile istorice <span class="CharOverride-1">Surghiunita din castelul Navarre</span> și <span class="CharOverride-1">Iosefina împărăteasa</span>), Dinu Moroianu, Ilie Păunescu, Radu Matei, Neagu Rădulescu; semnează memorialistică Valjan, Victor Eftimiu (<span class="CharOverride-1">Amintiri din viaţa de teatru</span>, <span class="CharOverride-1">Imagini de ieri şi de azi</span>), D. Karnabatt; colaborează cu însemnări de călătorie Victor Eftimiu (<span class="CharOverride-1">Primul meu Paris</span>, <span class="CharOverride-1">Alte amintiri pariziene</span>) şi Paul Lahovary (<span class="CharOverride-1">Caleidoscop suedez</span>). Lucia Demetrius scrie despre prozatorii englezi Katherine Mansfield şi E.A. Poe, publicând şi câteva nuvele (<span class="CharOverride-1">Fericirea furată, O viaţă</span>, <span class="CharOverride-1">Amalia</span>, <span class="CharOverride-1">Călătorii adormiţi</span>). În primul număr din 1943 Valjan semnează un articol despre E. Lovinescu şi cenaclul „Sburătorul”. Publicaţia acordă o atenţie deosebită fenomenului cinematografic şi teatral. Sunt prezente, de asemenea, traduceri din proza de consum aparţinând literaturii universale (<span class="CharOverride-1">Roman poliţist fără titlu</span> de J. Jefferson Farjeon, <span class="CharOverride-1">Rânjetul craniului</span> de Anthony Berkeley, <span class="CharOverride-1">Jos măştile</span> de David Hume, <span class="CharOverride-1">Am ucis?</span> de Mansfield Scott). Alţi colaboratori: Dan Petraşincu, N. Carandino, Mihai Anastasiu, Micaela Catargi, Puia Ionescu, Nicolae Jianu. &#9;<span class="Semnatura">C.Tt.</span></p>
			<p class="Heuristica_PRIMUL_Semnat"><span class="titlu-12">CURENTUL LITERAR</span>, revistă apărută la Bucureşti, săptămânal, de la 9 aprilie 1939 până la 4 octombrie 1941, în două serii ce se continuă fără întrerupere; seria a doua începe la 23 decembrie 1939, într-un format diferit, modificat fiind şi titlul iniţial, „Curentul magazin”, ce devine „Curentul literar – magazin”, simplificat şi acesta, la 5 ianuarie 1941, în „Curentul literar”. Pe toată durata existenţei hebdomadarului, în niciun loc nu s-a precizat cine îl conduce şi din cine se compune redacţia. Rolul de a pune pe hârtie un fel de „program” i s-a încredinţat lui Tudor Arghezi, al cărui stil se ghiceşte în <span class="CharOverride-1">Bilet</span>..., iscălit însă Curentul magazin. Revista, se afirmă aici, este „pentru toţi scriitorii şi artiştii de toate vârstele şi credinţele creatoare şi pozitive, în cadrul naţional pe care-l reprezentăm”, dar şi „pentru toţi cititorii” şi constituie „nu numai un buletin beletristic, dar şi o hartă spirituală a ţării, adnotată necontenit, ca un indicator meteorologic [...], ca un ceasornic întors pentru opt zile”, în sensul că „sacrifică utilului câteva pagini” – pentru programele săptămânale radio, teatru, sport etc. „Atribuţiile domestice – era, de asemenea, asigurat cititorul – nu ne vor îndepărta de a privi viaţa artistică şi literară cu ochiul aceluia care ştie, de la Horaţiu, un lucru precis: «cacatum non est pictum»”; respinse vor fi, în consecinţă, „formele industriale pentru agrementul celor ce se mulţumesc uşor cu produse de serie [care] nu trebuie confundate cu arta”. Ideile se regăsesc şi în adresarea către cititor, de pe coperta a doua, unde se afirma că noua revistă nu este una „închisă şi nu aparţine nici unui clan literar sau artistic, [...] aparţine tuturor talentelor reale, cu sau fără nume consacrat”, şi că „în cel mai perfect spirit de independenţă [...] va publica manuscrisele colaboratorilor după un singur criteriu pe care îl recunoaşte suveran: <span class="CharOverride-1">acela al valorii personale</span>”. O completare aduce şi indicarea pe copertă a domeniilor de interes: Literatură – Artă – Teatru – Critică – Cancan – Modă. Tudor Arghezi nu şi-a asumat însă conducerea efectivă a redacţiei, ea revenindu-i, foarte probabil, lui Romulus Dianu, care va semna, de altfel, bilanţul primelor o sută de numere. Începând cu numărul 115/1941, conducerea revistei este încredinţată lui Şerban Cioculescu, prilej cu care criticul, într-un text intitulat <span class="CharOverride-1">Cuvânt înainte</span>, „scrutând răspunderile [ei]”, îşi lua angajamentul unor „articole lămuritoare”, ce „vor avea ca scop să reexamineze valorile peste care s-a lăsat vântul pustiitor al confuziei şi să avertizeze asupra erorilor înstăpânite peste noţiunile altădată bine precizate”. În prima fază, întrucât <span class="CharOverride-2">C.l. </span>era destinat să ocupe locul rămas după interzicerea câtorva periodice culturale – „Rampa”, „Adevărul literar şi artistic”, „Reporter”, „Buna Vestire” etc. –, redacţia a apelat la nume prestigioase. Astfel, în primele numere, în afară de Arghezi, autorul „programului”, ce mai dă un articol (<span class="CharOverride-1">Din zilele lui Luchian</span>), şi în afară de Pamfil Şeicaru, proprietarul şi directorul cotidianului „Curentul”, mai iscălesc colaboratori ai ziarului-patron – Gala Galaction (<span class="CharOverride-1">Nenea Ştefan</span>, <span class="CharOverride-1">Boierul din fundul cupeului</span>), Ionel Teodoreanu (<span class="CharOverride-1">Lăsaţi copiii să vie la mine</span>), Mircea Ştefănescu (<span class="CharOverride-1">Ora lui Costescu</span>, <span class="CharOverride-1">Din pricina unui scandal...</span>, <span class="CharOverride-1">Divagaţii</span>, <span class="CharOverride-1">Actriţe...</span>), Dem. Theodorescu (<span class="CharOverride-1">Critică şi „istorie literară”</span>), Horia Furtună (şi cu pseudonimul Ariel), Nicolae Vlădoianu –, precum şi câţiva dintre redactorii lui de bază – Romulus Dianu, Ioachim Botez, Dragoş Vrânceanu, Aurel Tita. Contribuţia acestora este contrabalansată în mică măsură de rubricile consacrate celorlalte domenii: „Din ţară şi de pretutindeni”, „Sport”, „Cronica măruntă”, „Noutăţile modei”, „Programul radio”, „Programul spectacolelor teatrale”. Cele două rubrici din urmă sunt abandonate curând, locul lor fiind luat de „Răspundem cititorilor”, devenită „Curier” şi destinată aproape exclusiv dialogului cu tinerii poeţi, „Pagina poeziei”, „Vitrina cu cărţi”, „Maidanul cu roze”, „Coşul cu perle”, „Pentru dvs., doamnă” (susţinută o vreme de Sidonia Drăguşanu), „Cronica filatelică” şi cea a şahului. Odată cu trecerea timpului, săptămânalul se apropie tot mai mult de structura clasică a unei publicaţii literare, cu pagină de poezie (cu timpul vor fi două: „Claviaturi” şi „Traduceri”) şi de proză, cu obişnuitele cronici (literară, teatrală, muzicală şi plastică), dar şi cu articole, studii şi eseuri pe teme de estetică ori de istoria artelor (a literaturii, îndeosebi), cu rubrica de informaţii diverse (intitulată „Note”, „Însemnări”, „Răboj săptămânal” etc.) şi cea de divertisment (anecdote şi grafică umoristică). Cum şi-au propus de la început redactorii, o atenţie mare se acordă scriitorilor tineri, care debutaseră deja, ca şi celor ce băteau la porţile literaturii. În cele peste o sută treizeci de numere au fost date la lumină poezii iscălite de mai bine de patru sute de autori, <span class="CharOverride-2">C.l.</span> făcând concurenţă confratelui „Universul literar”. Pe lângă redactorii Aurel Tita (care pare să fi fost şi secretar de redacţie) şi Dragoş Vrânceanu, mai frecvent sunt găzduiţi Dragoş Vicol, Constantin Mitea, Teodor Scarlat, Virgil Carianopol, George Fonea, Ştefan Stănescu, Emil Giurgiuca, Ion Oană, Aurel Dumitrescu, Lucian Dumitrescu, Const. Virgil Gheorghiu, Alexandru Lungu, Dimitrie Stelaru, Constantin Salcia, Florin Lucescu, Ion Roman, Valentin Al. Georgescu, Ion Th. Ilea, Alexandru Th. Ilea, Octav Sargeţiu, Geo Dumitrescu, V. Spiridonică, George A. Petre, N. Jianu, Matei Alexandrescu, Petre Pascu, Ştefan Baciu, Ştefan Aug. Doinaş, Ion Caraion ş.a. Alţii – Radu Stanca, Marin Sârbulescu, Ion Potopin ori Ben Corlaciu – apar cu câte o poezie; Al. I. Ştefănescu, la „Curier”, e descurajat, dar se proclamă un singur poet „nou”, Nicolae Bucur-Mânătorul (1940). Rareori iscălesc şi nume consa&#173;crate – Al. A. Philippide (o traducere din Eduard Mörike), N. Davidescu, Radu Gyr (<span class="CharOverride-1">Un piersic m-a căutat acasă</span>,<span class="CharOverride-1"> Ruga boierului nevrednic</span>, <span class="CharOverride-1">Ploile</span>, <span class="CharOverride-1">Balada de primăvară</span>, <span class="CharOverride-1">Crai de verde</span>), Ion Vinea şi Ion Pillat. Acelaşi lucru se întâmplă şi cu proza. Pe lângă textele redactorilor Romulus Dianu şi Ioachim Botez, revista include nuvele, povestiri, schiţe, reportaje literare, semnate de D. Iov, Sărmanul Klopştock, Anişoara Odeanu, Coca Farago, Marin Iorda, Constantin Gane (un serial cu „scrisori de domniţe”), Paul Constant, Radu Tudoran, Dinu Moroianu, Mircea Streinul, Dan Petraşincu, Aurel George Stino, Ruxandra Oteteleşanu, Alice Gabrielescu, V. Beneş, Neagu Rădulescu ş.a. Teatru se publică extrem de puţin: doar o scenetă de Alexandru Tzigara-Samurcaş şi piesa <span class="CharOverride-1">Omul şi moartea</span> a lui Leontin Brudaşcu.<span class="CharOverride-2"> </span>Aceiaşi colaboratori au furnizat numeroase traduceri din literatura universală, cu precădere din poezia lui Charles Baudelaire, Stéphane Mallarmé, Paul Valéry, Paul Claudel, Rainer Maria Rilke, Yvan Goll, din proza lui Giovanni Papini, Luigi Pirandello, Massimo Bontempelli, a Adei Negri, a lui A.P. Cehov, Anatole France, Tristan Bernard, Nikos Kazantzakis ş.a. Sporadic s-au publicat şi tălmăciri din Platon, Søren Kierkegaard, Friedrich Nietzsche. În primul an se reţin doar câteva recenzii, între care cele iscălite de Pamfil Şeicaru (la cărţi de Al. A. Philippide, Otilia Cazimir ş.a.) şi de Aurel Tita, evocări ale unor autori români şi străini (Selma Lagerlöf, Panait Istrati, Giacomo Leopardi, Lev Tolstoi). Cu timpul se face loc cronicii literare, pe care o vor susţine Dragoş Vrânceanu şi L. Voita şi cronicii teatrale, asigurată mai ales de Mihail Apostolescu. Peste un timp, de cinema se va ocupa Felix Anadam (Geo Dumitrescu). De-a lungul existenţei sale <span class="CharOverride-2">C.l.</span> inserează numeroase articole şi studii privitoare la chestiuni de estetică ori de istoria literaturii şi a celorlalte arte. Sunt de remarcat cele iscălite de Toma Vlădescu (<span class="CharOverride-1">Un sens al lui Panait Istrati</span>, <span class="CharOverride-1">Democraţia intelectuală</span> şi <span class="CharOverride-1">Barrès şi Spania</span>), Ion Dimitrescu (<span class="CharOverride-1">De la „Echinocţiul de septembrie” la „Solstiţiul de martie”</span>), Al. Marcu (<span class="CharOverride-1">Cultura italiană în Balcani</span>, <span class="CharOverride-1">Sensul minor al ironiei</span>), Coriolan Bărbat (<span class="CharOverride-1">Luigi Pirandello</span>), Ruxandra Oteteleşanu (<span class="CharOverride-1">Van Gogh</span>, <span class="CharOverride-1">Rodin</span>, <span class="CharOverride-1">Bourdelle</span>, <span class="CharOverride-1">El Greco</span>), Virgil Untaru (mai târziu Virgil Ierunca) (<span class="CharOverride-1">Autohtonizarea lui Panait Istrati</span>), Mihail Isbăşescu (<span class="CharOverride-1">Minnesang-ul german</span>), Alexandru Roman (despre eposul medieval german), Sanda Şerbulescu (probabil Belu Zilber) (<span class="CharOverride-1">Constantin Noica</span>), Tudor Vianu (<span class="CharOverride-1">Fr. Nietzsche</span>), Romulus Vulcănescu (<span class="CharOverride-1">Bazele esteticei române</span>), Ion Roman (<span class="CharOverride-1">Alecsandri</span>, <span class="CharOverride-1">„Meşterul Manole”</span>), Ilariu Dobridor (<span class="CharOverride-1">Bergson</span>), Ştefan Aug. Doinaş (<span class="CharOverride-1">Reveniri şi anticipări</span>,<span class="CharOverride-1"> Despre „cameleonism”</span>), George Sbârcea (<span class="CharOverride-1">Peisajul metafizic al romanului englez contemporan</span>, <span class="CharOverride-1">Neoplatonismul lui Charles Morgan</span>, <span class="CharOverride-1">Aldous Huxley, gânditor britanic</span>), Al. Popescu-Telega (<span class="CharOverride-1">Don Juan în legenda, teatrul şi romanul spaniol şi portughez</span>, <span class="CharOverride-1">Ideariu spaniol</span>), Mihail Apostolescu (<span class="CharOverride-1">Răspuns la critica criticii lui G. Ibrăileanu</span>), Ion Sân-Giorgiu (<span class="CharOverride-1">Eminescu şi eminescologii</span>, <span class="CharOverride-1">Primele schimburi culturale româno–germane</span>), Basil Munteanu (<span class="CharOverride-1">De la Claudel la Valéry</span>), Dinu Pillat (<span class="CharOverride-1">Spre un nou sens al literaturii lui Ionel Teodoreanu</span>), Al. Piru (<span class="CharOverride-1">G. Ibrăileanu şi problema specificului naţional</span>, <span class="CharOverride-1">G. Ibrăileanu şi poezia nouă</span>, G<span class="CharOverride-1">. Ibrăileanu şi poezia populară</span>), Al. Balaci (<span class="CharOverride-1">Asupra infinitului lui Giacomo Leopardi</span>). Prin amplitudine, dar şi prin nivelul discuţiei, face notă aparte seria de studii semnată în 1940–1941 de Valentin Al. Georgescu (<span class="CharOverride-1">Mallarmé, Valéry, Narcisismul, Alchimia verbului, Simbolistica imaginilor, Alchimia lirică: doctrina corespondenţelor, În plină aventură omenească. Baudelaire – Rimbaud, Suprarealismul, Dincolo de modernism,</span> <span class="CharOverride-1">Despre poem şi adevărata îndumnezeire</span>). Sub conducerea lui, Şerban Cioculescu îşi păstrează colaboratorii, la care se adaugă câţiva noi. Între aceştia – P.P. Negulescu (<span class="CharOverride-1">Lucruri vechi</span>), Ion Biberi (<span class="CharOverride-1">Amintirile lui Francis Carco,</span> <span class="CharOverride-1">În jurul lui Sainte-Beuve</span>, <span class="CharOverride-1">Jurnalul lui André Gide</span>), Ernest Verzea (ancheta literară <span class="CharOverride-1">Problema interpretării</span>, cu răspunsuri venind de la E. Lovinescu, Mihail Dragomirescu, Mihail Sorbul, Pompiliu Constantinescu, Liviu Rebreanu, Tudor Vianu, Corneliu Moldovanu, Tudor Arghezi ş.a.), Victor Iancu (<span class="CharOverride-1">Obiectivitatea estetică şi sensibilitatea artistică</span>). În fapt, programul propus, axat îndeosebi pe respingerea „tracomaniei” şi a subordonării artei misticismului, s-a materializat aproape exclusiv în articolele criticului (<span class="CharOverride-1">Între aproximativ şi absolut</span>, <span class="CharOverride-1">O nouă confuzie</span>, <span class="CharOverride-1">Eminescologiada</span>, <span class="CharOverride-1">Etichete verbale</span>, <span class="CharOverride-1">În marginea unor studii getice</span>, <span class="CharOverride-1">Critică şi laicitate, Sensul unei corelaţii</span> etc.). Cioculescu admite chiar să fie combătut în paginile revistei. Publică astfel un articol (<span class="CharOverride-1">Despre „alunecări”</span>) în care Valentin Al. Georgescu ia apărarea lui Pompiliu Constantinescu, învinuit de redactorul-şef că în monografia dedicată lui Arghezi deviase întrucâtva de la raţionalismul profesat de amândoi la „Kalende”, Cioculescu dându-i replica sub titlul <span class="CharOverride-1">Critică şi laicitate</span>.<span class="CharOverride-1"> </span>Găzduieşte, de asemenea, o caustică scrisoare deschisă a lui Arghezi, la care ripostează ferm prin <span class="CharOverride-1">D. T. Arghezi la „Liga ortodoxă”. Rânduri fără muştar la nas</span>. În acelaşi capitol se înscrie şi articolul <span class="CharOverride-1">Unul care nu râde</span>, îndreptat contra lui G.C. Nicolescu, ce semnase în revistă amplul studiu <span class="CharOverride-1">Introducere în studiul literaturii</span>. Lui Şerban Cioculescu i se datorează şi reproducerea mai multor articole uitate ale lui I.L. Caragiale şi, probabil, lansarea unei anchete relative la <span class="CharOverride-1">Istoria literaturii române de la origini până în prezent</span> a lui G. Călinescu, anchetă la care răspund doar E. Lovinescu, Vladimir Streinu, N. Petrescu, D.V. Barnoschi, Tudor Măinescu. În ultimul număr o notă informa că revista ia o pauză „în vederea reorganizării”: în 1943 în locul <span class="CharOverride-2">C.l.</span> apărea săptămânalul „Curentul familiei”. &#9;<span class="Semnatura">V.D.</span></p>
			<p class="Heuristica_PRIMUL_Semnat"><span class="titlu-12">CURENTUL NOU</span><span class="titlu-12 CharOverride-3">,</span> revistă apărută la Galaţi, lunar, între 15 noiembrie 1905 şi 15 martie 1906, apoi la Bucureşti, săptămânal, între 1 februarie şi 28 septembrie 1920, sub conducerea lui H. Sanielevici. <span class="CharOverride-2">C.n.</span> formulează în primul număr o delimitare programatică vehement antisămănătoristă: „Sunt patru ani de când a apărut «Sămănătorul», cu menirea de a înlocui literatura romantică, şi mai ales romantică-decadentă de mai nainte, printr-o nouă literatură, sănătoasă, morală şi cu adevărat românească. Azi, toţi oamenii de bun-simţ recunosc că leacul a fost cu mult mai rău decât boala însăşi”. Afirmând fără temei că literaţii „Sămănătorului” idealizează pe faţă „beţia, adulterul, promiscuitatea sexuală, vagabondarea, haiducia, brigandajul, impulsiunea bestială, crima chiar şi, mai presus de toate, instinctul războinic ca cea mai înaltă virtute a omului”, cu referiri la nuvelele lui Mihail Sadoveanu şi ale lui C. Sandu-Aldea, H. Sanielevici se pronunţă pentru un realism clasic, precum cel susţinut de „Noua revistă română”. După opinia directorului, romantismul ţărănesc trebuia înlocuit cu un „realism clasic, aşa cum îl avem în germene în literatura de peste munţi, iar dincoace, în operele lui Duiliu Zamfirescu şi I. Brătescu-Voineşti […] și aşa cum îl găsim în formă desăvârşită în literatura engleză, la Dickens şi George Eliot”. Sanielevici încerca să promoveze un curent nou, care ar fi putut să permită „libera circulaţie a valorilor europene (culturale şi materiale) în România”, cultura naţională fiind „doar o varietate a culturii generale”. Revista tipăreşte proză semnată de Jean Bart (<span class="CharOverride-1">În ziua despărţirii</span>, <span class="CharOverride-1">Scrisorile tatei</span>,<span class="CharOverride-1"> Prima dată</span>), Şt. Crăsescu-Basarabeanu (Victor Crăsescu; <span class="CharOverride-1">Spre ideal</span>, fragment din <span class="CharOverride-1">Viaţa luptătorilor roşii</span>), Paul Bujor (<span class="CharOverride-1">Sărmane suflete chinuit</span>), Spiridon Popescu (<span class="CharOverride-1">Amintiri</span>) şi versuri de C.Z. Buzdugan (<span class="CharOverride-1">Celor ce luptă</span>, sonet), dar mai ales are meritul de a-l fi determinat pe G. Ibrăileanu să reintre în publicistică, cu articolul <span class="CharOverride-1">Câteva consideraţii asupra spiritului critic în istoria culturii române</span>, capitol din viitorul studiu <span class="CharOverride-1">Spiritul critic în cultura românească. </span>În alt articol, <span class="CharOverride-1">Doi critici şi mai mulţi scriitori (Morala d-nului Sadoveanu)</span>, acesta demonstrează lipsa de fundament a acuzaţiilor aduse de H. Sanielevici operei lui Sadoveanu, iar în articolul <span class="CharOverride-1">Poporanismul</span> precizează că ideea „întoarcerii la popor”, promovată de „Sămănătorul” şi de N. Iorga, aparţine curentului de la „Dacia literară”. După cinci numere <span class="CharOverride-2">C.n.</span> îşi încetează apariţia. Seria a doua, apărută la Bucureşti, are caracter mai mult teoretic, Sanielevici ducând o campanie agresivă împotriva poporanismului „Vieţii româneşti”, identificat cu sămănătorismul, şi împotriva literaturii lui M. Sadoveanu, în articolele <span class="CharOverride-1">Ce a însemnat „Curentul nou” de la 1906</span>, <span class="CharOverride-1">Poporanismul liberal şi poporanismul conservator</span>, <span class="CharOverride-1">Falimentul poporanismului</span>. Publică schiţe şi nuvele Jean Bart (<span class="CharOverride-1">Dincolo, peste ocean, Jurnal de bord</span>), Constanţa Marino-Moscu (<span class="CharOverride-1">Codin</span>, <span class="CharOverride-1">Cuconu Manolache</span>), Al. Cazaban (<span class="CharOverride-1">Cuvântul maestrului</span>), Ludovic Dauş (<span class="CharOverride-1">Fantoma durerii</span>, <span class="CharOverride-1">Haralamb Lecca –</span> amintiri), iar versuri același Ludovic Dauş (<span class="CharOverride-1">Cei doi, Pe o noapte de vară</span>), Tudor Măinescu (<span class="CharOverride-1">Fluviul, Galaţilor</span>), G. Rotică (<span class="CharOverride-1">În flacăra iubirii</span>, <span class="CharOverride-1">Simt printre noi cum trece</span>) şi Al. Claudian, care debutează aici cu poezia <span class="CharOverride-1">Rozalia</span>.<span class="CharOverride-2"> </span>Se reproduc şi câteva scurte fragmente din tabloul teatral<span class="CharOverride-1"> Fuga lui Petru </span>şi din „filmul dramatic” <span class="CharOverride-1">Să nu-ţi faci idoli </span>de Adrian Verea, pus în scenă de Compania Excelsior. O „cronică plastică” permanentă, încredințată lui Gala Galaction, ţine publicul la curent cu expoziţiile de artă și cu activitatea din atelierele de pictură (<span class="CharOverride-1">De vorbă cu N. Vermont, În atelierul lui N. Vermont</span>). Din cauza polemicilor prea dure (Giorge Pascu este campion al unor atacuri violente la viaţa universitară: <span class="CharOverride-1">Problema bibliotecilor</span>, <span class="CharOverride-1">Oligarhia universitară</span>), a dimensiunii articolelor sociologice şi economice, <span class="CharOverride-2">C.n.</span> dă impresia unei reviste dezechilibrate, chiar dacă printre colaboratori se află şi gazetari prestigioşi în epocă: Ştefan Antim (semnează şi „Hyperion”), A. Ciurcu, Constantin Graur, Liviu Marian, Al. Costa-Foru. Alţi colaboratori: Bucura Dumbravă, Mihai Pastia, C. Arbore, I. Botez, Ştefan Popescu, Alexis Nour. &#9;<span class="Semnatura">I.H., R.P.</span></p>
			<p class="Heuristica_PRIMUL_Semnat"><span class="titlu-12">CURENTUL PENTRU COPII ŞI TINERET</span><span class="titlu-12 CharOverride-3">,</span> revistă apărută la Bucureşti, săptămânal între 12 martie 1939 şi 1 aprilie 1944. Redactor: Marin Iorda. Numărul 46–50 îl menţionează ca redactor pe Mihail Cruceanu, iar în ultima perioadă conducerea publicaţiei nu mai este precizată. În articolul-program<span class="CharOverride-1"> Către toţi cititorii</span> Marin Iorda afirmă: „Revista aceasta este menită să fie prietenul nedespărţit al tuturor copiilor din ţară. [...] Ne vom sili să culegem din sufletele noastre tot ce-i mai bun și mai frumos, tot ce v-ar putea folosi îmbogățindu-vă cunoștințele”. Dintre rubrici se rețin „Pentru străjeri și străjerie”, „Încearcă și dezleagă”, „De ici, de colo, de peste tot”, „Hai să stăm de vorbă”. Interesul documentar al gazetei rezidă în faptul că a tipărit foarte multe benzi desenate. Chiar din primul număr Sidonia Drăguşanu publică un roman pentru tineret, <span class="CharOverride-1">Secretul celor cinci…</span>, căruia îi va urma <span class="CharOverride-1">Ciudatele întâmplări de la conacul bunicii. </span>Dinu Moroianu contribuie la rându-i cu „romanul pentru tineret” <span class="CharOverride-1">Aventurile omului mecanic</span>, dar numărul acestor producții este mult mai mare. Sunt inserate de la început şi lecturi pentru cititorii adulţi, din Victor Ion Popa, de pildă. Există şi o rubrică dedicată jocurilor de isteţime. În mod normal, foaia îşi propune să joace un rol educativ accentuat (cum atestă ciclul de benzi desenate <span class="CharOverride-1">Aventurile străjerului isteţ</span>, în versuri) în perioada de intensă activitate propagandistică dinaintea celui de-al Doilea Război Mondial. Un personaj lansat aici de Marin Iorda şi rămas în memoria celor mici este Guguţă. După numărul 100 începe să apară rubrica „Scriitorii neamului”, în care sunt oferite medalioane ale unor scriitori români, printre ei Petre Ispirescu, Emil Gârleanu, I.L. Caragiale, Barbu Delavrancea, Calistrat Hogaş, Ioan Slavici, D.D. Patraşcanu ş.a. În al treilea şi al patrulea an de apariţie calitatea tehnică a revistei sporeşte considerabil, mai ales la capitolul ilustraţiilor color pentru benzi desenate. Tot acum se introduce o rubrică de poşta redacţiei şi de debuturi, în care se întâlnesc nume ce vor intra mai târziu în conştiinţa publicului: Leonard Gavriliu, Tudor Teodor Mazilu. Spre sfârşit, se înmulţesc manifestările propagandistice, mai cu seamă cele privitoare la Frontul de Est. Alţi colaboratori: Pamfil Şeicaru, Ben Corlaciu, Tudor Arghezi, Ioachim Botez, Radu Gyr, Lucia Demetrius, Marcel Marcian. &#9;<span class="Semnatura">V.T.</span></p>
			<div class="_idGenObjectLayout-1">
				<div id="_idContainer007" class="_idGenObjectStyleOverride-1">
					<img class="_idGenObjectAttribute-1" src="09_C_856-909-web-resources/image/CURIER_DE_sAMBE_SEXE.jpg" alt="" />
				</div>
			</div>
			<p class="Heuristica_PRIMUL_Semnat"><span class="titlu-12">CURIER DE AMBE SEXE</span><span class="titlu-12 CharOverride-3">,</span><span class="CharOverride-2"> </span>revistă literară şi culturală apărută la Bucureşti între 1837 şi 1847, redactată şi editată de Ion Heliade-Rădulescu. A înlocuit altă revistă a lui Heliade-Rădulescu, „Gazeta Teatrului Naţional”. <span class="CharOverride-2">C.a.s. </span>(primul titlu: „Curier de ambele sexe”), deşi anunţat ca bilunar, a avut o apariţie neregulată: în zece ani au ieşit patru „perioduri” a câte douăzeci şi patru de numere fiecare şi un „period” (1844–1847) cu nouă numere. În ultimul „period” alfabetul de tranziţie este înlocuit cu cel latin, acesta fiind şi cel mai important deziderat al editorului: „A [le] recomanda literile lor proprie, «naţionale», a-i face să se deprindă cu dânsele, a le onora şi a le ama, a-i face a vedea şi cunoaşte într-însele limba naţională şi unitară în tot adevărul şi toată natura ei”. Între 1862 şi 1864 Heliade a reeditat, cu puţine modificări, volumele apărute. Precursor al presei literare româneşti, <span class="CharOverride-2">C.a.s. </span>a fost proiectat ca o revistă-magazin, care să alterneze o ediţie pentru bărbaţi (literatură, articole despre politică, industrie, economie), cu alta pentru femei (sfaturi gospodăreşti şi pedagogice, povestiri religioase şi moralizatoare). Fără a pune în aplicare separarea anunţată, în primii ani <span class="CharOverride-2">C.a.s. </span>este o publicaţie eterogenă, pentru cele mai diverse gusturi şi categorii de cititori. Foiletoane, nuvele şi povestiri melodramatice, traduse din publicaţii străine, fără o preocupare evidentă pentru selecţie, se amestecau cu lucrări originale de valoare şi cu versiuni din mari scriitori străini. Scopul revistei – „a servi de arhivă la istoria literaturii şi limbii noastre” – apare mai clar în ultimii ani şi este formulat explicit cu prilejul reeditării. Ca şi „Curierul românesc”, din care reproduce frecvent poezii şi articole, <span class="CharOverride-2">C.a.s. </span>a susţinut idealurile naţionale înscrise în programul Societăţii Literare şi a fost una dintre principalele publicaţii care au participat la mişcarea de emancipare naţională prin cultură. Orientarea editorială în problemele culturale poate fi recunoscută în textele lui Paul Iorgovici (tipărite postum), George Bariţiu, Simeon Marcovici, dar mai ales în acelea ale lui Heliade-Rădulescu. Exagerările lingvistice ale acestuia (după 1840), ca şi conflictele sale personale cu fruntaşi ai vieţii culturale din Ţara Românească au făcut ca revista să fie mai puţin reprezentativă pe plan literar. Absenţa lui Grigore Alexandrescu, Cezar Bolliac, Ion Ghica, Nicolae Bălcescu este compensată, în parte, de bogata şi variata activitate a redactorului însuşi şi de colaborarea asiduă a lui Costache Negruzzi. Heliade e prezent cu câteva titluri care l-au consacrat ca poet: balada <span class="CharOverride-1">Zburătorul </span>(inclusă şi în „Curierul românesc”), <span class="CharOverride-1">Căderea dracilor</span>,<span class="CharOverride-1"> Ingratul</span>, cântul I din proiectata epopee <span class="CharOverride-1">Mihaida.</span> Mai oferă poezii Dimitrie Bolintineanu (elegia <span class="CharOverride-1">O fată tânără pe patul morţii</span> – debutul lui din 1842,<span class="CharOverride-1"> </span>semnat cu iniţiala T., <span class="CharOverride-1">Mihnea şi baba</span>), Iancu Văcărescu, C. Aristia, iar dintre poeţii moldoveni – Gh. Asachi, V. Alecsandri (poezii populare), Alexandru Donici. Pe lângă versuri ocazionale, C. Negruzzi trimite poemul <span class="CharOverride-1">Aprodul Purice.</span> Tot el asigură, aproape exclusiv, partea de proză originală, aici<span class="CharOverride-2"> </span>găsindu-şi loc nuvelele <span class="CharOverride-1">Zoe</span>, <span class="CharOverride-1">O alergare de cai</span>, <span class="CharOverride-1">Au mai păţit-o şi alţii </span>(semnată cu pseudonimul Carlu Nervil), schiţa autobiografică <span class="CharOverride-1">Cum am învăţat româneşte, </span>din „Dacia literară” reproducându-se nuvela <span class="CharOverride-1">Alexandru Lăpuşneanul</span>. Heliade face numeroase însemnări (unele iscălite numai I.E. şi I.H.), precum şi portretul satiric <span class="CharOverride-1">Domnul Sarsailă autorul. </span>Traducerile, cu excepţia foiletoanelor fără interes literar preluate din presa franceză, arată o preferinţă netă pentru literatura romantică. Heliade transpune din lirica lui Lamartine, Byron, Chateaubriand, C. Negruzzi tălmăceşte din poemele lui A.S. Puşkin, ale lui Victor Hugo şi din memoriile de călătorie ale lui Al. Dumas, iar Grigore Crupenschi din André Chénier. Alături de romantici, câţiva mari poeţi clasici se află mereu în atenţia lui Heliade fie prin traduceri, fie prin succinte biografii: Hesiod, Pindar, Sappho, Eschil, Sofocle, Euripide, precum şi Dante, Tasso, Ariosto. Mai pot fi citite scurte fragmente din scrierile lui Cervantes (tradus prin intermediar francez), Goethe (din convorbirile cu Eckermann), Florian ş.a. Dintre operele scriitorilor de mare succes în epocă, redactorul selectează pasaje din George Sand, E. Bulwer-Lytton, Ernest Legouvé, Marie Aycard. Orientarea culturală şi literară a <span class="CharOverride-2">C.a.s. </span>coincide în mare parte cu a celorlalte publicaţii ale lui Heliade-Rădulescu. În revistă au mai intrat articolul său <span class="CharOverride-1">Critica literară</span> şi studiul <span class="CharOverride-1">Paralelism între limba română şi italiană</span>, s-au retipărit scrisorile sale către C. Negruzzi şi Petrache Poenaru, apelul pentru o „Bibliotecă universală” de traduceri şi de texte reprezentative care să ilustreze ideile culturale, estetice şi literare ale promotorului. Lupta pentru o cultură naţională (limbă unitară, „purificată” de elemente nelatine, literatură originală sau traduceri de calitate, învăţământ sistematic în limba română) este consonantă cu interesul pentru cultivarea unei literaturi de factură romantică şi, în orizont teoretic, a unor principii estetice clasiciste. &#9;<span class="Semnatura">L.V.</span></p>
			<p class="Heuristica_PRIMUL_Semnat"><span class="titlu-12">CURIER IEŞAN</span><span class="titlu-12 CharOverride-3">,</span> publicaţie apărută la Iaşi, lunar şi scurtă vreme bilunar, de la 20 martie 1941 până la 20 decembrie 1941 şi de la 15 noiembrie 1942 până la 1 noiembrie 1943; revista trebuia să apară la 20 ianuarie 1941, dar rebeliunea legionară a determinat amânarea cu două luni, astfel încât va menţiona această dată, dar va ieşi cu un număr triplu. În primul an apare sub conducerea lui Const. Nic. Bratu şi a lui Nicolae Stelian Beldie, redactor-şef fiind George Mihail Dragoş, iar secretari de redacţie Dinu C. Adrian (Adrian Cibotaru; numai pentru numărul triplu din iulie–septembrie), George Mărgărit şi I. Măgârdician. În anul al doilea director fiind numai Nicolae St. Beldie, <span class="CharOverride-2">C.i.</span> are subtitlul „Litere, ştiinţă, artă”, schimbat după câteva numere în „Revistă literară de credinţă şi duh românesc”. În 1943 redactor-şef este Gh. Chiper şi „unul dintre secretarii de redacţie” – Mircea Grigoriu. Atât Const. Nic. Bratu, cât şi Nicolae St. Beldie erau ofiţeri de carieră cu simpatii pentru mişcarea legionară. Articolul-program <span class="CharOverride-1">La drum</span> se mărgineşte la generalităţi şi afirmaţii nesemnificative, caracterul enciclopedic preconizat menţinându-se scurt timp. Astfel, Th. Rotaru abordează chestiuni medicale, V. Buţureanu scrie despre conceptul de naţiune, Radu Vulpe despre legăturile italo–române, Emil Diaconescu despre relaţiile Rusiei ţariste cu Moldova, George Mihail Dragoş dă „o mostră de filologie revizionistă maghiară”, Ştefan Bârsănescu prezintă Basarabia şi Bucovina de Nord în România Mare, N. Barbu examinează raporturile dintre Eminescu şi Bucovina, Ilie Minea răspunde la întrebarea „Câtă istorie ştia Mihail Kogălniceanu?”, iar Th. Simenschy inserează mai multe „cugetări antice” şi „budiste”. Spaţiul acordat literaturii şi artelor este mult mai mare. Cu poezie sunt prezenţi în sumar Gabriel Oriţă, Corneliu Dabija, Al. Doineanu, Mircea Manoliu, A.G. Delafântânele, Constantin Ciopraga, I.M. Marinescu (traduceri din latină), Emanoil Florens şi, mai rar, Nicolae Ţaţomir, Ronsarda Castro, George Mărgărit. În anul al doilea contribuţia lirică mai substanţială o aduce George Lesnea. Sunt de consemnat şi câteva apariţii poetice solitare: Ştefan Ciubotăraşu, Aurel Leon, Petru Sfetca, Clementina Voinescu, Petre Paulescu. În ultimul an se iniţiază şi un „colţ al începătorilor”. În domeniul prozei cel mai activ este Nicolae St. Beldie, care, folosind şi pseudonimul Nellu Zeletin, furnizează peste douăsprezece proze ample, ce vor fi strânse în volumul scos în „editura revistei”, <span class="CharOverride-1">Cocorii de atunci</span> (1943). Mai semnează povestiri, nuvele, schiţe şi povestiri M. Gr. Constantinescu (<span class="CharOverride-1">Caleidoscop</span>, <span class="CharOverride-1">Minunea Sf. Andrei</span>), Mircea Grigoriu (<span class="CharOverride-1">Maica Magdalena</span>, <span class="CharOverride-1">Calul cuconului Ilieş</span>, <span class="CharOverride-1">Ioan Tudorei</span>), Petre P. Andrei (<span class="CharOverride-1">Minucia</span>), Carmen Stamboliu (<span class="CharOverride-1">Amin! Mama Florea</span>), Ion (Costea) Plăeşu (<span class="CharOverride-1">Logodna de lângă paraclis</span>, <span class="CharOverride-1">Strada Cerdacul Roşu</span>), Radu Sutzu (<span class="CharOverride-1">Vânătorul de urşi</span>). Câteva texte de frontieră, între reportaj şi memorialistică, aparţin lui Const. Nic. Bratu (<span class="CharOverride-1">Note din Ucraina</span>), Const. Nonea (<span class="CharOverride-1">Reportaj rural</span>, <span class="CharOverride-1">De Crăciun şi Sfântul Vasile în sat la Cioca-Boca</span>, <span class="CharOverride-1">Înainte... de la Creangă</span>). De cronica literară se ocupă George Mihail Dragoş. Lui i se alătură mai târziu, cu recenzii, note, însemnări, Constantin Ciopraga, Gh. Chiper (iscălind Romil Serdaru), A. Budescu, Tudor Răchiţeanu şi Mihai Costandache. Mircea Scripcă şi Lucian Mihu se ocupă de artele plastice şi de spectacole teatrale, iar Sp. B. Proca de film. Reţin atenţia câteva articole, precum <span class="CharOverride-1">Drumul lui Creangă</span> de Gala Galaction, <span class="CharOverride-1">Basarabia în literatură</span> de George Mărgărit, <span class="CharOverride-1">Spiritualitatea Moldovei</span> de Traian Gheorghiu, <span class="CharOverride-1">Destinul satului românesc</span> de Ion N. Manolache, <span class="CharOverride-1">Poeta Maria de la Cozia</span> de Corneliu Dabija ori contribuţiile lui Gh. Bezviconi: <span class="CharOverride-1">50 de ani de la moartea episcopului Melchisedec</span>, <span class="CharOverride-1">Alexandru Hâjdău</span>, <span class="CharOverride-1">Muzica în Basarabia</span>, <span class="CharOverride-1">Din umbrele palatului Roznovanilor</span>. O menţiune specială se cuvine pledoariilor lui Al. Piru şi Adrian Marino în favoarea <span class="CharOverride-1">Istoriei literaturii române de la origini până în prezent </span>a lui G. Călinescu. În 1942–1943 revista beneficiază pentru grafică de aportul pictorului Th. Kiriacoff-Suruceanu. &#9;<span class="Semnatura">V.D.</span></p>
			<p class="Heuristica_PRIMUL_Semnat"><span class="titlu-12">CURIERUL ARTELOR</span>,<span class="CharOverride-2"> </span>publicaţie apărută la Bucureşti, săptămânal, de la 1 noiembrie 1919 până la 30 aprilie 1922 și de la 1 mai 1923 până în martie 1924, cu subtitlul „Muzică, pictură, sculptură, arhitectură, coregrafie”, în continuarea „Gazetei artelor” (1902–1904). Director: Juarez Movilă. La 12 septembrie 1920 subtitlul suferă unele modificări, în acord cu diversificarea domeniilor abordate, devenind „Teatru, gimnastică, arte decorative”; totodată Nic. Sion este menţionat ca prim-redactor, iar G.V. (Vlădescu-) Răcoasa ca secretar de redacţie; altă modificare mai importantă, survenită în noiembrie 1922, defineşte jurnalul drept „Artistic, literar, ilustrat. Pentru cultură şi educaţie integrală”. <span class="CharOverride-2">C.a.</span> este o publicaţie elegantă, de ţinută, cu preocupări extinse către toate zonele cultural-artistice, susţinută de un cerc de colaboratori stabili, unii născuţi în ultimul pătrar al secolului al XIX-lea, ca Gheorghe Brăescu, până la foarte tinerii Const. Asiminei şi Sanda Movilă. Programul editorial, declară directorul în scurtul text programatic <span class="CharOverride-1">Ieri şi azi</span>, este „de a sprijini dezvoltarea artei naţionale îndeosebi, mai cu seamă astăzi, când graniţele românismului s-au lărgit până aproape de idealul visat, şi mai ales acum, când contactul mai des cu artele străine ne poate primejdui existenţa şi caracterul artei naţionale româneşti”. Publicaţie de familie, cu profil preponderent informativ, în principal din domeniul teatrului – text și arta actorului – şi al operei, dă secţiunii dedicate creaţiei literare un spaţiu redus. Produc versuri cantabile Const. Asiminei (uneori A. Siminei; <span class="CharOverride-1">Moartea unei fecioare</span>, <span class="CharOverride-1">Plouă</span>), Const. Nutzescu (<span class="CharOverride-1">Norul rătăcitor</span>), Alex. Bucur (Barbu Lăzăreanu; <span class="CharOverride-1">Tabloul</span>), Igena Floru (<span class="CharOverride-1">Fără reazăm</span>), George Palladi (<span class="CharOverride-1">Calvar – </span>sonet, <span class="CharOverride-1">Resemnare</span>), Volbură Poiană-Năsturaș (<span class="CharOverride-1">Cântarea fetelor</span>), Sanda Movilă (<span class="CharOverride-1">În salonaşul portocaliu</span>,<span class="CharOverride-1"> Seară antică</span>), Ion Ilieşiu, Vasile Militaru. O semnătură necunoscută încă este Zaharia Th. Stancu, autor al poeziilor <span class="CharOverride-1">Beznă</span> şi <span class="CharOverride-1">Câmpenească</span>. Proză se tipăreşte rar şi abia în 1922, odată cu atragerea colaborării Sandei Movilă cu textele <span class="CharOverride-1">Fetiţa doctorului</span>,<span class="CharOverride-1"> Cora</span>, <span class="CharOverride-1">Cele două columbe</span>, a lui Ion Dragoslav, cu <span class="CharOverride-1">Povestea rândunicii, </span>şi a lui Gh. Brăescu, cu schiţa umoristică <span class="CharOverride-1">Nenea Guţă</span>, reluată, fără a se specifica, după „Sburătorul literar”. Destinată vieții artistice – celei muzicale și teatrale în principal și abia în plan secund artelor plastice –, <span class="CharOverride-2">C.a. </span>îşi ţine la curent cititorii cu repertoriul original şi cu cel străin, cu spectacolele din Capitală şi din provincie, cu premierele fiecărei stagiuni, cu aprinsa controversă iscată în jurul cortinei desenate de Camil Ressu pentru Naţionalul bucureştean și încheiată cu plecarea lui Victor Eftimiu de la direcţia teatrului, cu premiile acordate autorilor dramatici de Societatea Scriitorilor Români. Primul număr din 1922 anunţă cu neascunsă satisfacţie apropiata colaborare a lui N. Iorga, colaborare care se deschide cu amplul studiu în două părţi <span class="CharOverride-1">Arta românească</span>,<span class="CharOverride-1"> </span>însoţit de numeroase ilustraţii. Traduceri sporadice (I.A. Krîlov, <span class="CharOverride-1">Scriitorul şi tâlharul, o </span>fabulă în proză), epigrame şi catrene amabile rimate de C. Kiricutză (mai semnează C. Kir, Kirr), cugetări spicuite din Anatole France, D’Annunzio, Amiel, John Ruskin se strecoară printre rubricile de varietăţi „Răsfoind revistele”, „Mişcarea culturală”, „Recenzii”, ce adună noutăţile şi informaţiile lunii în curs, printre care şi dispariţia scriitorilor Al. Vlahuţă, C. Dobrogeanu-Gherea, comemorarea lui Emil Gârleanu la cinci ani de la moarte, <span class="CharOverride-1">Zece ani de la moartea lui Tolstoi, Centenarul lui Vasile Alecsandri</span>. Cele câteva portrete şi medalioane bibliografice (<span class="CharOverride-1">N. Iorga</span> – la împlinirea a cinci decenii de viaţă, <span class="CharOverride-1">Al. Vlahuță</span>) sunt scrise de G. Vlădescu-Răcoasa (iscălește şi G. Vlad), Andrei Branişte (Tudor Teodorescu-Branişte), Juarez Movilă. Un incident administrativ provocat din exterior în mai 1922 determină câteva precizări din partea direcţiei privind profilul <span class="CharOverride-2">C.a.</span>, care „cuprinde de obicei articole serioase, tratând subiecte din toate ramurile activităţii noastre culturale şi artistice, scrise […] pentru luminarea maselor, nu de specialitate şi nici pentru specialişti […], cu ceva mai multă competinţă decât cele apărute în unele ziare pretins artistice”. Alţi colaboratori: H. Burileanu, George Baiculescu, Eduard Sbiera, H. Blazian, Al. Bilciurescu, Vântură Ţară (Const. Mille).<span class="CharOverride-2"> &#9;</span><span class="Semnatura">R.P.</span></p>
			<p class="Heuristica_PRIMUL_Semnat"><span class="titlu-12">CURIERUL BUCUREŞTILOR</span><span class="titlu-12 CharOverride-3">,</span> cotidian politic şi literar apărut la Bucureşti între 14 iulie 1875 şi 17 martie 1876. Redactorul acestei gazete trebuie să fi fost Gr. H. Grandea, prezent statornic cu versuri, nuvele şi articole politice. El îşi republică aici, în foileton, romanul <span class="CharOverride-1">Fulga</span>. De fapt, <span class="CharOverride-2">C.B. </span>este o publicaţie de reluări pentru care nu se indică sursa. De aceea, din partea revistei „Convorbiri literare” se primeşte o scrisoare în care se atrage atenţia că mai multe scrieri literare din cotidianul bucureştean fuseseră tipărite<span class="CharOverride-2"> </span>mai întâi în periodicul de la Iaşi. Este vorba de câteva poezii ale lui V. Alecsandri, <span class="CharOverride-1">Ghioaca lui Briar </span>sau <span class="CharOverride-1">Noapte albă</span>, de proza aceluiaşi publicată sub titlul <span class="CharOverride-1">Din albumul unui bibliofil</span>, de nuvele ale lui I. Slavici şi de satirele lui Iacob Negruzzi. Dar <span class="CharOverride-2">C.B. </span>republică şi versurile lui D. Bolintineanu (din „Albina Pindului”), Cezar Bolliac, Nicolae Rucăreanu, precum şi studiul lui G. Vârnav-Liteanu dedicat scrierilor teatrale ale lui V. Alecsandri. Materialul critic publicat este, fără îndoială, original. Se comentează <span class="CharOverride-1">Manualul vânătorului</span> de C.C. Cornescu, poema lui N. Rucăreanu <span class="CharOverride-1">Vânătorul Carpaţilor</span> şi cartea lui Dimitrie Gusti, <span class="CharOverride-1">Ritorică pentru tinerimea studioasă</span>. &#9;<span class="Semnatura">R.Z. </span></p>
			<p class="Heuristica_PRIMUL_Semnat"><span class="titlu-12">CURIERUL CAPITALEI</span><span class="titlu-12 CharOverride-3">,</span> cotidian politic şi literar apărut la Bucureşti de la 5 septembrie 1883 până în ianuarie 1884; numerele de după 31 decembrie 1883, despre care „Războiul” din 29 ianuarie 1884 dă informaţii, nu s-au păstrat. Directorul gazetei era G.A. Tacid, autor, sub pseudonimul Tall, de încercări literare fără valoare. Colaborau cu versuri D. Teleor, Mircea C. Demetriade şi I.S. Spartali. Aici D. Teleor (folosind anagrama Roelet) publică şi proză umoristică, iar Spartali traduce din Nathaniel Hawthorne (<span class="CharOverride-1">Semnul din naştere</span>), Pierre Zaccone şi Victor Hugo. N. Bălcescu, D. Bolintineanu, I.D. Negulici şi Cezar Bolliac erau pios comemoraţi în articole ce depăşesc nivelul obişnuit al gazetăriei cotidiene. În numărul din 21 decembrie 1883 e inclus articolul <span class="CharOverride-1">Un poet</span>, dedicat lui Eminescu cu prilejul apariţiei volumului editat de Titu Maiorescu. &#9;<span class="Semnatura">R.Z.</span></p>
			<div class="_idGenObjectLayout-1">
				<div id="_idContainer008" class="_idGenObjectStyleOverride-1">
					<img class="_idGenObjectAttribute-1" src="09_C_856-909-web-resources/image/CURIERUL_sDE_IASI.jpg" alt="" />
				</div>
			</div>
			<p class="Heuristica_PRIMUL_Semnat"><span class="titlu-12">CURIERUL DE IAŞI</span><span class="titlu-12 CharOverride-3">,</span><span class="CharOverride-2"> </span>gazetă politică apărută la Iaşi din 31 martie 1868 până în septembrie 1884, mai întâi săptămânal, de la 5 octombrie 1869 de două ori pe săptămână, apoi de trei ori pe săptămână din iulie 1870, din nou bisăptămânal între 26 aprilie şi 14 noiembrie 1879 şi săptămânal până în septembrie 1884.<span class="CharOverride-1"> </span><span class="CharOverride-2">C.I.</span> intră, probabil înainte de 1870, în sfera de influenţă a Junimii. Când editorul A. Bernard dă faliment (în mai 1871), Th. Balassan, până atunci numai redactor, organizează altă tipografie, preluând şi funcţia de redactor responsabil al gazetei. Nicolae Gane, Iacob Negruzzi şi A. Stoianovici cumpără însă tipografia şi îl înlătură de la conducere pe Balassan, alcătuind un comitet în care mai intră A.D. Xenopol, Anton Naum ş.a. Din decembrie 1871 gazeta este condusă de Ioniţă Scipione Bădescu, apoi din nou de Th. Balassan. În aprilie 1874 <span class="CharOverride-2">C.I. </span>devine „foaia publicaţiilor oficiale din resortul Curţii Apelative din Iaşi”, probabil în scopul obţinerii unor subvenţii de la Primăria oraşului, publicând rezumatele discuţiilor din şedinţele Curţii Apelative şi comunicate legate de activitatea acestei instituţii. Gazeta are o „parte neoficială”, cu rubrici de politică internă şi externă, ştiri, comentarii etc., după obiceiul epocii, precum şi o parte culturală, în care intră scrieri literare, o cronică teatrală sau literară cu caracter ocazional, note bibliografice etc. Colaborările literare erau întâmplătoare sau ilustrau un eveniment politic, o aniversare. Se publică astfel nuvele de N. Gane, I. Negruzzi, I. Slavici, versuri de Th. Şerbănescu, Şt. G. Vârgolici, informații sumare despre şedinţele Junimii, anunţuri şi succinte cronici teatrale. La 1 ianuarie 1876 redacţia anunţa că urmăreşte îmbunătăţirea conţinutului gazetei, adică a părţii neoficiale, şi că va introduce cronici bilunare de literatură şi teatru. După câteva luni sarcina de a realiza această mică reformă era preluată de Eminescu, probabil la sfârşitul lunii mai, când se poate observa o considerabilă îmbunătăţire, nu numai stilistică, dar şi a registrului de idei. Prezenţa lui Eminescu devine tot mai evidentă, chiar din primele numere ale lunii iunie, în toate rubricile aferente părţii neoficiale, prin articole politice, economice, istorice, sociale, prin scrieri referitoare la instrucţiunea publică; rubricile „Diverse”, „Noutăţi” şi, înainte de toate, cele „atingătoare” de partea propriu-zis literară sunt, de asemenea, scrise de el. Poetul va da substanţă paginilor din <span class="CharOverride-2">C.I.</span> cu nuvele, articole literare, cronici dramatice, note şi recenzii. Tot el va reproduce din alte publicaţii texte în consonanţă cu părerile politice pe care le împărtăşea. Semnătura sa va figura însă o singură dată, sub un comentariu de politică externă. În acelaşi timp, se implicau la partea neoficială a gazetei încă doi redactori care îşi iscăleau contribuţiile cu iniţiale: L.C.G., răspunzând mai mult de informaţiile teatrale, şi P.V.G. (Petru V. Grigoriu). Data la care încetează responsabilitatea redacţională a lui Eminescu nu se poate stabili cu precizie, deşi se cunoaşte conţinutul scrisorii de demisie, urmare a unui conflict cu directorul tipografiei; oricum, la mijlocul anului 1877, adică după un an de prezenţă neîntreruptă la <span class="CharOverride-2">C.I.</span>, el abandonează munca de redactor şi treptat gazeta revine la vechiul aspect. Se va publica în continuare literatură aparţinând unor scriitori din cercul junimist, proză de I. Creangă şi I. Slavici, versuri, unele de V. Alecsandri, şi diverse articole consacrate vieţii literare. Gazeta pierduse însă mult, deoarece îi lipsea atmosfera intelectuală, îi lipsea patima pentru adevăr şi pentru polemica dezinteresată în jurul principiilor şi al ideilor mari, pe care, în scurtul interval cât fusese redactor, Eminescu le-a comunicat, odată cu fiecare rând scris, cititorilor. &#9;<span class="Semnatura">R.Z. </span></p>
			<p class="Heuristica_PRIMUL_Semnat"><span class="titlu-12">CURIERUL LITERAR</span><span class="titlu-12 CharOverride-3">,</span><span class="CharOverride-2"> </span>revistă apărută la Bucureşti între 7 octombrie și 4 noiembrie 1901, cu subtitlul „Săptămânal artistic”, sub îngrijirea lui I. Constantinescu-Stans. Prin articolul-program, pu&#173;bli&#173;cația, cu o ținută elegantă, tipărită pe hârtie de lux și textele paginate pe trei coloane, ilustrată cu viniete și desene de Baltazar Apcar şi caricaturi de N.S. Petrescu (-Găină), se revendică de la programul „Daciei literare” a lui Mihail Kogălniceanu, din care şi preia formulări, adăugând că „va fi un repertoriu general al literaturii româneşti, în care ca într-o oglindă se vor vedea scriitorii moldoveni, munteni, ardeleni, bănăţeni, bucovineni, fieştecare cu ideile sale, în limba sa, chipul său. […] Critica noastră va fi nepărtinitoare; vom critica cartea, iar nu persoana. […] Foaia noastră va cuprinde toate ramurile literaturii, va da înştiinţări de cărţile ce au să iasă în puţin, de cele ce au ieşit de sub tipar, relaţii de adevărurile învăţaţilor români, ştiri despre literatorii noştri şi, în sfârşit, tot ce poate fi vrednic de însemnat pentru publicul român”. Semnează poezii George Coşbuc (<span class="CharOverride-1">După furtună</span>), Andrei Naum (<span class="CharOverride-1">În toamna…</span>,<span class="CharOverride-1"> La praşilă</span>), St. O. Iosif (<span class="CharOverride-1">Dimineaţa, Reînviere</span>, <span class="CharOverride-1">Umbre: </span>I. <span class="CharOverride-1">Lăutarul</span>,<span class="CharOverride-1"> </span>II. <span class="CharOverride-1">Răzmeriţă</span>, un ciclu de sonete inspirate dintr-o călătorie în Franța și Germania – <span class="CharOverride-1">Adio</span>, <span class="CharOverride-1">În treacăt</span>, <span class="CharOverride-1">Mansarda</span>, <span class="CharOverride-1">Amurgul</span>), Zaharia Bârsan (<span class="CharOverride-1">Rămas-bun</span>, <span class="CharOverride-1">Amurg de toamnă</span>, <span class="CharOverride-1">Iubire</span>), D. Nanu (<span class="CharOverride-1">În vis…</span>), Ion Minulescu (<span class="CharOverride-1">În fericire</span>, iscălită I.M. Nirvan), D. Anghel (<span class="CharOverride-1">Cântec</span>, <span class="CharOverride-1">Se trec şi florile</span>), Maria Cunţan (<span class="CharOverride-1">Vinerea patimilor</span>), Elena Simțion (<span class="CharOverride-1">Dorinţa</span> –<span class="CharOverride-1"> </span>sub iscălitura Elena din Ardeal); redactorul însuşi figurează număr de număr cu modeste compuneri versificate. Proza se rezumă la fragmentul intitulat <span class="CharOverride-1">Marchizul</span> de I.A. Bassarabescu, a cărui urmare cititorii sunt îndemnaţi să o caute „în oricare din foiletoanele ziarelor noastre cotidiene”, la textele datorate lui Ioan Adam (<span class="CharOverride-1">Hatmanul Hotnog</span>, <span class="CharOverride-1">Portret neinspirat</span>, <span class="CharOverride-1">Logofeteasa </span>– schiţe, <span class="CharOverride-1">Struggle for Life – </span>fabulă în proză), la nuvela lui Virgil Cioflec <span class="CharOverride-1">Robul, </span>la un episod selectat din <span class="CharOverride-1">România pitorească </span>a lui Al. Vlahuţă sau la o proză de Ion Ciocârlan (debut). De la<span class="CharOverride-2"> </span>scriitorii mai vechi sunt recuperate pagini de Costache Bălăcescu (<span class="CharOverride-1">Ar fi păcat</span> – o strofă umoristică din 1838), Dinicu Golescu (<span class="CharOverride-1">Însemnare a călătoriii mele</span>), Florian Aaron (un fragment din broşura <span class="CharOverride-1">Patria, patriotul şi patriotismul</span>, 1843), Anton Pann (<span class="CharOverride-1">Precum e ţara şi locul </span>şi <span class="CharOverride-1">Vinul cel bun la vederi</span>). Un spaţiu redus ocupă în sumar consideraţiile critice – cronici şi recenzii – reunite la rubrica „Dări de seamă”, semnate criptat<span class="CharOverride-1"> </span>(Ch.) de Ilarie Chendi, Radu Rosetti (<span class="CharOverride-1">Câteva versuri</span>), C. Rădulescu-Codin<span class="CharOverride-1"> </span>(<span class="CharOverride-1">O seamă de cuvinte din Muscel – </span>antologie de folclor prefaţată de Gustav Weigand) şi Badea Gheorghe (George Coşbuc) pe marginea spectacolului de la Teatrul Naţional cu drama <span class="CharOverride-1">Iudith şi Holofern</span> de Friedrich Hebbel, dar mai ales pe seama stângăciilor şi a inadvertenţelor de sens ce minau traducerea textului, realizată de Emil D. Fagure. Interesul pentru literatura populară este reflectat săptămânal în spaţiul generos dedicat unei rubrici specializate, unde apar contribuţiile lui Ilarie Chendi (<span class="CharOverride-1">Despre Anticrist</span>), Ioan Adam (<span class="CharOverride-1">Glume ţărăneşti</span>), Şt. St. Tuţescu (<span class="CharOverride-1">Versuri din popor</span> – culese din Dolj şi <span class="CharOverride-1">Descântece de dragoste</span>), S. Fl. Marian (<span class="CharOverride-1">Musca. Din datinele şi credinţele românilor despre insecte – </span>mic studiu entomologic însoţit de texte ilustrative). Petre V. Haneş comunică sub iniţialele numelui două scrisori inedite identificate în fondurile Bibliotecii Academiei, una emisă de Alecu Kogălniceanu către fratele său mai mare, Mihail, şi cealaltă de Vasile Alecsandri către C.A. Rosetti (localizată şi datată Iaşi, mai 1856). În aceeaşi zonă de preocupări se înscriu medalioanele <span class="CharOverride-1">Ienăchiţă Văcărescu</span>, <span class="CharOverride-1">Dimitrie Cichindeal</span> şi <span class="CharOverride-1">Teodor Şerbănescu</span>, susţinute fiecare de câte o fotografie şi de câteva versuri, portretul lui Gheorghe Lazăr desprins din <span class="CharOverride-1">Istoria literaturii române în secolul al XVIII-lea </span>de N. Iorga şi prefaţa aceluiaşi la romanul lui Nicolae Filimon <span class="CharOverride-1">Ciocoii vechi şi noi</span>, tipărit în colecţia „Biblioteca scriitorilor români”. În numărul 5, concomitent cu încetarea apariției, <span class="CharOverride-2">C. l.</span> îşi anunţă intenția tipăririi unei reviste noi, ce peste puţin va fi longevivul hebdomadar „Sămănătorul”: „Suntem autorizaţi să vestim publicului că doi fruntaşi ai literaturii noastre – dd Al. Vlahuţă şi G. Coşbuc –, simţind nevoia unei grupări puternice în haosul atâtor agitaţiuni bolnave, străine aspiraţiunilor neamului românesc, au luat nobila hotărâre de a înfiinţa, sub conducerea şi prin activitatea lor, o nouă revistă săptămânală, în jurul căreia nădăjduim că se vor aduna de la sine toate elementele rodnice, doritoare de muncă, ale generaţiei tinere. Noi, cei de la «Curierul literar», în faţa acestui eveniment vestitor al unei faze de reculegere şi de însufleţire în mişcarea noastră culturală ne simţim datori să alergăm cei dintâi la chemarea celor doi aleşi. În vederea acestei contopiri, «Curierul literar» încetează de a mai apărea”. &#9;<span class="Semnatura">R.P.</span></p>
			<p class="Heuristica_PRIMUL_Semnat"><span class="titlu-12">CURIERUL OLTENIEI</span><span class="titlu-12 CharOverride-3">,</span> jurnal politic şi literar apărut la Craiova, săptămânal (cu întreruperi), de la 7 iunie 1892 până la 20 august 1916, și de la 17 decembrie 1918 până la 26 martie 1939. Director şi proprietar, de altfel şi cel mai statornic redactor în primii ani, a fost C.N. Iovipale, cu excepţia unor scurte perioade din 1894–1895, când direcţia este asigurată de A. M. Eliescu şi ulterior de un comitet de redacţie din care au făcut parte, între alţii, Nae Constantinescu (prim-redactor) şi poeţii N. Burlănescu-Alin şi G. Al. Zamphirolu; spre sfârşitul secolului li s-a alăturat umoristul D. Marinescu-Marion. Până la 1916 <span class="CharOverride-2">C.O. </span>a făcut loc în paginile lui unui material literar ilustrativ, în bună măsură, pentru viaţa culturală şi intelectuală din Craiova. Mănunchiul de poeţi olteni sau din Bucureşti care colaborau era format din Petru Vulcan, N. Burlănescu-Alin, Sofronie Ivanovici, G. Al. Zamphirolu, C.D. Vâlceanu (semna şi C. Dragu), I. Demetrescu-Ghiocel. S-au republicat versuri de Grigore Alexandrescu, D. Bolintineanu, M. Eminescu, Veronica Micle şi Traian Demetrescu, deşi acesta din urmă era într-o polemică înverşunată cu redactorii gazetei. Petru Vulcan dădea şi nuvele, ilizibile, prolixe. Lui N. Gane şi lui Tr. Demetrescu li s-au retipărit, de asemenea, câteva nuvele, iar Petru Vulcan trimitea basme şi versuri populare culese din Macedonia, lungi recenzii literare şi o încercare de istorie literară (<span class="CharOverride-1">Bolintineanu şi Macedonele</span>). Sub pseudonimul Nacus, N. Constantinescu e prezent cu sumare cronici dramatice. S-a tradus, destul de îngrijit, din La Rochefoucauld, Lamartine, Xavier de Maistre, Émile Augier, Catulle Mendès, Émile Zola, Goethe, L.N. Tolstoi, I.S. Turgheniev. Din Charles Baudelaire transpune Victor Antonescu <span class="CharOverride-1">Chant </span><span class="CharOverride-1">d’ automne</span>, şi tot el face prezentări documentare ale lui Guy de Maupassant şi Henri Meilhac. Din când în când <span class="CharOverride-2">C.O.</span> a editat un supliment intitulat fie „Curierul Olteniei literar”, fie „Curierul literar”.<span class="CharOverride-1"> &#9;</span><span class="Semnatura">R.Z.</span></p>
			<p class="Heuristica_PRIMUL_Semnat"><span class="titlu-12">CURIERUL ROMÂN</span><span class="titlu-12 CharOverride-3">,</span> cotidian politic şi literar apărut la Bucureşti, între 20 august şi 18 decembrie 1881. Ziarul îşi propune să cultive memoria lui Ion Heliade-Rădulescu, în care scop cei doi redactori, G. Danielopolu şi Chr. Suliotis, obţin colaborarea lui I.I. Heliade-Rădulescu, fiul scriitorului, precum şi dreptul de a folosi denumirea cunoscutei gazete heliadiste. Cu numărul din 7 octombrie, I.I. Heliade-Rădulescu retrăgându-se din redacţie, titlul devine „Curierul României”, dar modificarea de nume nu schimbă nimic din orientarea şi conţinutul gazetei. În fiecare număr se republică versuri şi articole politice scrise de Ion Heliade-Rădulescu. Au colaborat Scarlat Moscu, autor de studii literare fără însemnătate, iar începând cu numărul 64, sub iniţialele N.P., Nicolae Petraşcu, care trimite de la Bârlad şi Tecuci primele lui versuri, printre care şi o odă către „umbra” lui Heliade-Rădulescu. &#9;<span class="Semnatura">R.Z.</span></p>
			<p class="Heuristica_PRIMUL_Semnat"><span class="titlu-12">CURIERUL ROMÂN</span><span class="titlu-12 CharOverride-3">,</span><span class="CharOverride-1"> </span>gazetă apărută la Botoşani, bisăptămânal, între 2 martie 1886 şi 26 august 1904, ca organ al Partidului Liberal. Datorită înclinaţiilor literare ale lui Ioniţă Scipione Bădescu, redactor și proprietar, <span class="CharOverride-2">C.r.</span> a acordat un spaţiu însemnat beletristicii. În cei optsprezece ani de apariţie regulată, I.S. Bădescu a publicat numeroase poezii, în special de dragoste. În paginile gazetei se găsesc şi versuri de George Coşbuc (<span class="CharOverride-1">Sus inima</span>, <span class="CharOverride-1">Psalm</span>) St. O. Iosif (<span class="CharOverride-1">Cobzarul</span>), Cincinat Pavelescu (<span class="CharOverride-1">Odă lui Eminescu</span>), Gheorghe din Moldova, Th. D. Speranţia, Ludovic Dauş. De asemenea, sunt reproduse multe dintre poeziile lui Eminescu, faţă de care Bădescu manifesta o preţuire deosebită. În ceea ce priveşte scrierile în proză, este vorba adesea de simple foiletoane ori de nuvele fără valoare. În schimb, există numeroase traduceri, unele sub semnătura lui I.S. Spartali, din scrierile lui Pierre Ronsard, Charles Baudelaire, Georges Courteline, Alphonse Daudet, Victor Hugo, Charles Dickens, F.M. Dostoievski, I.S. Turgheniev, Paolo Mantegazza. În special după 1900, în coloanele <span class="CharOverride-2">C.r.</span> au apărut multe articole de istorie literară, majoritatea scrise de Gh. Adamescu, despre Miron Costin, Eminescu, Ion Creangă, A.I. Odobescu, precum şi amintiri despre Costache Caragiali, D. Bolintineanu şi M. Eminescu. Alți colaboratori: N. Gane, G. Ranetti, N.-B. Hétrat, Corneliu Botez. &#9;<span class="Semnatura">D.M.</span></p>
			<p class="Heuristica_PRIMUL_Semnat"><span class="titlu-12">CURIERUL ROMÂN</span>, publicaţie a exilului românesc apărută în limba română la Paris, bilunar, între 1 mai şi august 1948. Cuprinzând în medie 24 de pagini şapirografiate, de dimensiunile unui caiet comercial, fiecare număr are sumarul riguros structurat. Se rezervă un spaţiu larg ştirilor, grupate în două ample compartimente: cele din străinătate şi cele din ţară, acestea având subdiviziuni de ordin politic, economic, militar-juridic, cultural, până la ştirile diverse şi chiar adnotările polemice şi umoristice. Comentariile sunt în general mai puţine, prezente cu prioritate la rubrica „Situaţia din ţară”. O secvenţă aparte a sumarului o reprezintă „Pagina pribegiei”, înfăţişând la zi statutul juridic al exilatului, dar şi posibilităţile de asistenţă a românilor refugiaţi în diferite ţări ale globului. Altă rubrică este rezervată „declaraţiilor” politice, ideologice, culturale, reduse ca dimensiuni. Se observă interesul redacţiei pentru informaţie, ceea ce imprimă un caracter viu, dinamic acestei publicaţii bine gândite şi inteligent scrise, deschizătoare de drum în presa din exil. Deşi nu se indică numele redactorului responsabil, acurateţea precizărilor juridice duce la ipoteza că acesta era Leontin Jean Constantinescu. În articolul-program al <span class="CharOverride-2">C.r.</span>, periodic subintitulat „Tribună de luptă românească pentru eliberarea şi unitatea naţională”, se spune: „Născut în vremuri de restrişte, el vine să răspundă unei chemări de firească solidaritate, adresându-se tuturor românilor ce rătăcesc pe drumul lung şi anevoios al pribegiei. […] Aşezându-se pe linia primatului naţional, «Curierul român» nu va servi decât un singur crez: cauza naţională. Îl va servi cu toată tăria şi cu toată căldura, fără nici o ambiţie partizană”. Interesul cultural al publicaţiei este determinat în mare măsură de prezentarea activităţii şi a manifestărilor intelectuale ale Asociaţiei Culturale „Mihai Eminescu”, comentate număr de număr, ca şi de relevarea unor comentarii critice şi polemice cu privire la începuturile „revoluţiei culturale” de la Bucureşti. Redacţia nu evită reproducerea unor epigrame şi versuri retorice la adresa regimului comunist: „Guvernul merge la recepţii/ Iar poporul la percepţii” sau „Regele nu mai e pe tron/ Nu ştim de Ana de Bourbon/ În schimb, acum la Bucureşti/ Avem pe Ana din Dudeşti”. Cultivarea asiduă a literaturii partinice, de la versurile lui Mihu Dragomir până la un anonim <span class="CharOverride-1">Marş al Anei Pauker</span>, citat integral, sau de la „poezia şantierelor” până la imnul republicii al lui Matei Socor, este radiografiată atent, ca şi „reforma învăţământului” sau modificările şi „restructurările” prin care trec instituţiile culturale ale ţării, de la Academia Română, Teatrul Naţional până la cinematografie şi la redacţiile unor prestigioase reviste literare (precum „Viaţa românească”). Alteori se polemizează direct cu răstălmăcirea semnificaţiilor Revoluţiei de la 1848 în scrisul lui Eugen Jebeleanu sau se comentează citate desprinse din texte oficiale sau din publicistica literară a vremii (<span class="CharOverride-1">Izolarea spirituală a României</span>, articol semnat prof. F.T.). Ar mai fi de amintit intervenţia lui C. Antoniade, intitulată <span class="CharOverride-1">Cultură şi naţiune,</span> sau aceea a lui Mihail Fărcăşanu (Mihail Villara), <span class="CharOverride-1">Anul 1848 şi mişcarea liberală</span>. Semnificativ este că în iunie<span class="CharOverride-1">–</span>iulie 1948 a fost realizat în franceză un număr separat, cu 48 de pagini, „Courrier roumain”, ce a preluat în mică măsură materialele din versiunea în română. Consacrat publicului francez în primul rând, dar şi celui occidental, fasciculul urmăreşte să oglindească drama României după abolirea monarhiei, instaurarea dictaturii comuniste şi suprimarea tuturor libertăţilor democratice. Articolele şi comentariile, mult mai largi, sunt semnate, printre alţii, de Grigore Gafencu, N.G. Caranfil, I. Zissu. &#9;<span class="Semnatura">N.F.</span></p>
			<div class="_idGenObjectLayout-1">
				<div id="_idContainer009" class="_idGenObjectStyleOverride-1">
					<img class="_idGenObjectAttribute-1" src="09_C_856-909-web-resources/image/curierul.rosm.jpg" alt="" />
				</div>
			</div>
			<p class="Heuristica_PRIMUL_Semnat"><span class="titlu-12">CURIERUL ROMÂNESC</span>,<span class="CharOverride-2"> </span>gazetă politică, administrativă şi culturală editată la Bucureşti de Ion Heliade-Rădulescu între 8 aprilie 1829 şi 19 aprilie 1848; a reapărut între 29 noiembrie şi 13 decembrie 1859 sub titlul „Curierul român”, dar a fost suprimată după câteva numere. În 1828, după mai multe încercări eşuate, Dinicu Golescu obţine aprobarea din partea consulului rus, generalul F.P. Pahlen, pentru tipărirea unui ziar în limba română, anunţat cu titlul „Curierul Bucureştilor”. Cu întreruperi de câteva luni (în 1833,1839,1841,1846), publicaţia lui Heliade (ajutat la început şi de C. Moroiu) a ieşit săptămânal sau, în unele perioade, de două, trei şi chiar de patru ori pe săptămână. <span class="CharOverride-2">C.r. </span>(cu unele variaţii de titlu: „Curierul rumânesc”, „Curier românesc”, „Curierul român”) a fost primul periodic românesc cu o apariţie de lungă durată. Era redactat şi, în bună parte, scris de Heliade. Printre redactorii vremelnici ai gazetei figurează C. Bălăcescu, A. Popovici, I.D. Negulici. Ultimul a îndeplinit (octombrie 1845 – decembrie 1846) şi funcţia de redactor principal în lipsa lui Heliade, plecat în străinătate. Datorită iniţiatorului şi colaboratorilor lui apropiaţi, <span class="CharOverride-2">C.r. </span>a devenit dintr-un ziar administrativ, cu un conţinut informativ (hotărâri oficiale, ştiri politice şi militare), o publicaţie culturală cu o audienţă considerabilă în Țara Românească, Moldova şi Transilvania. În paginile gazetei s-au reflectat principalele obiective ale programului cultural iluminist de emancipare a românilor, la care se angajase Heliade, alături de ceilalţi fruntaşi ai mişcării naţionale. <span class="CharOverride-2">C.r. </span>a militat pentru reforme sociale care să înlăture abuzurile feudale, pentru dezvoltarea şi modernizarea învăţământului în limba română şi răspândirea cunoştinţelor ştiinţifice elementare, pentru crearea unui teatru naţional. Se disting articolele lui Heliade despre limba română literară şi despre rolul culturii în lupta pentru autonomie şi progres social (<span class="CharOverride-1">Repede aruncătură de ochi asupra limbei şi începutului rumânilor</span>, 1832, <span class="CharOverride-1">Soţietatea Filarmonică</span>, 1843, scrisorile către Petrache Poenaru, 1839), precum şi articolele despre istoria ţării şi organizarea statului aparţinându-le lui Simeon Marcovici şi Grigore Pleşoianu. Aici şi-au găsit loc şi articolele lui Teodor Diamant despre reformele sociale fourieriste. Fără a adera la aripa radicală a grupării care a pregătit Revoluţia de la 1848, redactorul principal a făcut totuşi din <span class="CharOverride-2">C.r. </span>un purtător de cuvânt al celor care cereau înnoiri democratice, invitând pe toată lumea (în 1847), indiferent de tendinţă, la o discuţie liberă, „pentru a se dezbate păreri şi a se afla adevărul”. Până la apariţia revistelor „Gazeta Teatrului Naţional” (1835), „Muzeu naţional”(1836) şi „Curier de ambe sexe” (1837), <span class="CharOverride-2">C.r. </span>a fost, parţial, şi o revistă literară. Alături de Heliade, activ în fiecare număr cu poezii, articole, însemnări sau tălmăciri, în <span class="CharOverride-2">C.r. </span>sunt prezenţi Iancu Văcărescu, C. Bălăcescu, C. Caragiali, C.A. Rosetti, Dimitrie Bolintineanu, Cezar Bolliac, Ion Catina, C.D. Aricescu, George Baronzi, D. Ciocârdia Matila ş.a. Aici au debutat, prezentaţi elogios de redactorul principal, Vasile Cârlova (tipărit şi postum) şi Grigore Alexandrescu. Colaborarea multora dintre ei este totuşi sporadică. Contribuţia gazetei la promovarea literaturii autohtone şi la cultivarea limbii este reprezentată în mare măsură de activitatea de poet, prozator, traducător şi îndrumător literar a lui Heliade-Rădulescu, care îşi ţine aici, în primii ani, „lecţiile” de literatură, urmărind trezirea gustului pentru lectură şi formarea unui public pregătit să aprecieze operele după regulile esteticii. Atitudinea lui critică avea în vedere analiza versificaţiei, a stilului şi a limbii, „spre îndreptarea autorului”. După 1838 va renunţa, în genere, la critică, socotită inoportună, preferând încurajarea fără rezerve a oricărei producţii literare, fie originală, fie tălmăcire, ceea ce ar contribui la îmbogăţirea literaturii naţionale. El a cultivat memoria unor cărturari și scriitori români, prin tipărirea scrierilor în cuprinsul gazetei (B.P. Mumuleanu, V. Cârlova) sau prin articole consacrate lor (Paul Iorgovici, D. Ţichindeal, Nicolae Văcărescu, Gh. Lazăr). Traducerile ocupă un spaţiu considerabil în paginile <span class="CharOverride-2">C.r.</span>:<span class="CharOverride-2"> </span>numeroase poezii de Lamartine (începând din 1829), prima parte din <span class="CharOverride-1">Don Quijote de la Mancha</span> de Cervantes, după versiunea franceză a lui Florian, fabule de J.-P. Viennet şi Alphonse Karr, fragmente din scrierile lui E. Bulwer-Lytton, Al. Dumas, M-me de Genlis, Walter Scott, toate traduse de Heliade. Tot el, secondat de I.D. Negulici (traducător al lui Aimé Martin), lansează aici în 1845 o <span class="CharOverride-1">Chemare </span>pentru realizarea unei „Biblioteci universale” care să cuprindă opere fundamentale din istoria, filosofia şi literatura universală, în traducere românească. &#9;<span class="Semnatura">L.V.</span></p>
			<p class="Heuristica_PRIMUL_Semnat"><span class="titlu-12">CURIOSUL</span>,<span class="CharOverride-2"> </span>publicaţie apărută la Bucureşti, lunar, la sfârşitul anului 1836 şi la începutul lui 1837, cu subtitlul „Jurnal de literatură, industrie, agricultură şi noutăţi”. Trei numere s-au păstrat din această revistă, deşi, după unele mărturii, s-ar fi tipărit şi al patrulea. Este editată şi redactată de Cezar Bolliac, cu sprijinul prietenului său, marele vornic C.G. Filipescu. Într-o scrisoare din 15 octombrie 1836, adresată lui C. Negruzzi, I. Heliade-Rădulescu anunţa apariţia iminentă a revistei. La începutul aceluiaşi an (25 ianuarie 1836), Bolliac îi scrisese şi el lui Negruzzi, schiţând un program redacţional. <span class="CharOverride-2">C.</span> ar fi trebuit să fie un „jurnal critic”, cu atenţie pentru cultivarea limbii şi cu un „adaos” dedicat publicării scrierilor unor începători. În ceea ce priveşte partea critică, Bolliac nu şi-a putut îndeplini promisiunile. <span class="CharOverride-2">C.</span> a preferat să dea traduceri din periodice franceze, făcute de Bolliac, de Ion Câmpineanu, C. Bălcescu, Ioan Voinescu II, Simeon Marcovici. Treisprezece strofe din <span class="CharOverride-1">Căderea frunzelor</span> de Ch. H. Millevoye sunt transpuse de D. Ciocârdia Matila, iar C.G. Filipescu oferă o adaptare a povestirii englezeşti <span class="CharOverride-1">O corabie</span>. În ultimul număr păstrat, probabil din ianuarie 1837, îşi găseşte loc versiunea românească a lui C. Negruzzi din <span class="CharOverride-1">Şalul negru</span> de A.S. Puşkin, <span class="CharOverride-1">Privigherile lui Torquato Tasso</span> în tălmăcirea lui Simeon Marcovici şi o transpunere în proză a odei <span class="CharOverride-1">Cinci Mai</span> de Alessandro Manzoni. Cele mai multe traduceri (povestiri, anecdote, articole despre scriitori celebri) îi aparţin însă lui Bolliac, autor şi de însemnări referitoare la viaţa culturală şi teatrală autohtonă sau de articole de economie casnică. Nu se ştie dacă redactorul a oprit apariţia revistei din cauza numărului prea mic de abonaţi sau dacă ea a fost suprimată de autorităţi. &#9;<span class="Semnatura">R.Z.</span></p>
			<p class="Heuristica_PRIMUL_Semnat"><span class="titlu-12">CURTEA DE LA ARGEȘ</span><span class="titlu-12 CharOverride-3">,</span> revistă care apare la Curtea de Argeș, lunar, din decembrie 2010, sub egida Trustului de Presă „Argeș Expres” și a Casei de Cultură „George Topîrceanu”. Redactor-șef: Gheorghe Păun, redactori: Paul Ioan Cruceană, Daniel Gligore, Maria Mona Vâlceanu, Constantin Voiculescu. În editorialul <span class="CharOverride-1">La început de drum</span> care deschide primul număr, Gheorghe Păun fixează obiectivele publicației: „o revistă centrată pe Argeșul de Sus, Câmpulungul fiind inclus și Vâlcea vecină, dar care în nici un caz nu se dorește limitată la această zonă, ci va încerca să-și aducă alături Piteștiul și întreg județul, ba chiar dorește să spună ceva despre cultura română în general, pentru cititorul român în general. […] Ce NU dorim să promovăm în revistă sunt politica explicită, activă, de partid, epitetele provincial-encomiastice și polemica de dragul polemicii, «pamfletele»”. În pofida auspiciilor provinciale și a paginației vetuste, <span class="CharOverride-2">C.A.</span> reușește să alinieze în cele 24 de pagini o echipă remarcabilă de colaboratori, între care Solomon Marcus (istoria matematicii, relația dintre știință și umanioare), Vasile Tonoiu (<span class="CharOverride-1">Reverii de argeșean</span>), Mircea Malița (<span class="CharOverride-1">Caragiale și crizele</span>), Răzvan Theodorescu (<span class="CharOverride-1">O episcopie catolică la Argeș</span>, <span class="CharOverride-1">Ev Mediu la Dunărea de Jos</span>), Horia Bădescu, Mircea Opriță (capitole dintr-o enciclopedie a SF-ului românesc), Alexandru Mironov, Dan D. Farcaș (știință popularizată). Mai semnează articole Ștefan Ion Ghilimescu (<span class="CharOverride-1">Alexandru Ciorănescu, principalele date de stare civilă</span>), Sanda Golopenția (<span class="CharOverride-1">O rapsodie epistolară a culturii românești</span>), Felix Nicolau, Mihai Cimpoi, Florea Firan ș.a. Revista alocă un spațiu semnificativ și colaboratorilor locali, documentând subiecte culturale-istorice din arealul argeșean. &#9;<span class="Semnatura">M.I.</span></p>
			<p class="Heuristica-PRIMUL"><span class="titlu-12">CURTICĂPEANU, Doina</span> (15.II.1941, Sovata), critic şi istoric literar. Este fiica Mariei (n. Suciu) şi a lui Alexandru Curticăpeanu, funcţionar. După şcoala primară, frecventată la Sovata, urmează liceul la Bistriţa, terminat în 1958, apoi Facultatea de Filologie a Universităţii „Babeş–Bolyai” din Cluj, absolvită în 1963. Devine cadru didactic la aceeaşi facultate, parcurgând treptele de la asistent la profesor în cadrul Catedrei de literatură română, comparată, teoria literaturii şi folclor. Din 1973 este doctor în filologie cu teza <span class="CharOverride-1">Valori literare în opera cronicarilor</span>. Timp de doi ani (1991–1993) a activat la lectoratul de limbă şi civilizaţie română de la Università degli Studi La Sapienza din Roma. A debutat în „Studia Universitatis «Babeş–Bolyai»” (1965) cu un studiu, iar editorial în 1975 cu volumul <span class="CharOverride-1">Orizonturile vieţii în literatura veche românească (1520–1743)</span>. A mai colaborat cu studii, eseuri, articole şi recenzii la „Steaua”, „Tribuna”, „Echinox”, „Revista de istorie şi teorie literară”, „Familia”, „Vatra”, „Euphorion”, „Discobolul”, „Renaşterea”, „Tabor” ș.a. Este prezentă în volumele <span class="CharOverride-1">Neagoe Basarab </span>(1972), <span class="CharOverride-1">Scriitori români. Mic dicţionar</span> (1978), <span class="CharOverride-1">Studii literare. Din istoria presei culturale şi literare româneşti</span> (1987), <span class="CharOverride-1">Portret de grup cu Ioana Em. Petrescu</span> (1991), <span class="CharOverride-1">Dicţionarul scriitorilor români</span> (I–IV, 1995–2002), <span class="CharOverride-1">Dicţionar analitic de opere literare româneşti</span> (I–IV, 1998–2003), <span class="CharOverride-1">Dicţionarul esenţial al scriitorilor români</span> (2000), <span class="CharOverride-1">Primele mărturii despre Biblia jubiliară 2001. Versiunea Arhiepiscopului Valeriu Anania </span>(2003), <span class="CharOverride-1">Dimitrie Cantemir. Dimensiuni ale universalităţii </span>(Chişinău, 2008) ș.a. </p>
			<p class="Heuristica-BASE">Două „exerciţii” editoriale, semnificative prin obiectul de aplicaţie şi prin calitatea prestaţiei critice şi istorico-literare, precedă prima carte de autor publicată de <span class="CharOverride-2">C.</span>: o ediţie, însoţită de aparatul critic şi istorico-literar cerut de profilul colecţiei „Restituiri” (coordonată de Mircea Zaciu), a prozelor de început ale Hortensiei Papadat-Bengescu şi alta reprezentând un „decupaj” din <span class="CharOverride-1">Istoria ieroglifică </span>a lui Dimitrie Cantemir, şi anume <span class="CharOverride-1">Melanholia neasemuitului Inorog</span>, cu subtitlul grăitor<span class="CharOverride-1"> Povestiri exemplare din „Istoria ieroglifică”</span>. În <span class="CharOverride-1">Orizonturile vieţii în literatura veche românească</span> <span class="CharOverride-1">(1520–1743)</span> <span class="CharOverride-2">C.</span> investighează, cu fineţe şi pătrundere, universul de valori ale unor scrieri situate, cronologic, la începuturile literaturii române, de la <span class="CharOverride-1">Învăţăturile lui Neagoe Basarab către fiul său Theodosie</span> la <span class="CharOverride-1">Istoria ieroglifică</span>. Cercetarea fixează în aria vizată repere de natură să dea o imagine asupra creativităţii primilor noştri scriitori (îndeosebi cronicarii şi Dimitrie Cantemir). Demersul se înscrie în descendenţa opiniilor lui Pompiliu Constantinescu şi ale lui G. Călinescu în acest domeniu, fiind, în acelaşi timp, ilustrativ pentru preocupările şi valoarea tinerilor critici şi istorici literari români din anii ’70 ai secolului al XX-lea. Spirit analitic, cu apetenţă istoristă şi valenţe pentru un comparatism de calitate, orientat modern, <span class="CharOverride-2">C.</span> îşi concepe lucrarea „ca o descoperire a unei lumi cu meditaţia ei, cu creaţiile care traduc dimensiunile şi înălţimea gândirii […], cu referinţele ei livreşti […], cu climatul şi modelele sale savante sau populare, cu atitudinile şi cu o anume concepţie văzută în diversele-i metamorfozări” (Ion Vlad). Eseurile componente sunt chestionări asupra unor comportamente şi atitudini culturale şi intelectuale, în ultimă instanţă spirituale. Spre exemplu, cel intitulat <span class="CharOverride-1">Pelerinajul la Râm</span> vizează un gest pe care literatura noastră veche l-a impus: „pelerinajul simbolic la Râm”, mişcare a conştiinţei de care sunt legate sentimentul apartenenţei la romanitate, al duratei, al dăinuirii şi devenirii ulterioare, elogiul Italiei etc. – toate, topoi ai literaturii naţionale, constante care cristalizează o istorie interioară a spiritului românesc. Lucrarea aduce observaţii cu „caracter de noutate în bibliografia critică a domeniului” (Laurenţiu Ulici). Un spirit analitic similar, riguros, informat şi pertinent orientat teoretic vădeşte eseul <span class="CharOverride-1">Vasile Alecsandri – prozator (Profilul memorialistului)</span> (1977), unde <span class="CharOverride-2">C.</span> abordează sectoare mai puţin cercetate (proza, corespondenţa, jurnalul), fără a le ignora pe celelalte care compun bogata operă a bardului de la Mirceşti. Prima parte urmărește situarea scriitorului în epocă şi realizarea unui portret original ca perspectivă critică. Autoarea reconstituie, cu uneltele criticului şi istoricului literar, cadrul spiritual în care a înflorit memorialistica generaţiei paşoptiste. Profilul seducătorului memorialist, trasat în partea a doua a eseului, este o contribuţie critică de prim ordin. Într-o suită de analize minuţioase, susţinute de referinţe bogate şi variate, cu un suport teoretic adecvat, este relevată modernitatea prozatorului, valoarea literară intrinsecă, dar şi de anticipare conţinută în scrisul său. Eseul <span class="CharOverride-1">Odobescu sau Lectura formelor simbolice</span> (1982) consolidează profilul critic al autoarei. Lucrare substanţială, această carte vizează identificarea metodei de lectură specifice savantului scriitor, descrierea felului său de a trăi arta şi de a o interpreta. Pentru umanistul erudit Odobescu, „textul coexistă cu opera de artă”, iar „descifrarea semnificaţiilor reprezentărilor imaginare” presupune o „lectură conjugată de scrieri literare şi de monumente de artă, deopotrivă”, adică o „lectură a formelor simbolice”. În căutarea „ecuaţiei laconice a scriitorului”, eseista reia (şi interpretează) argumente, referinţe, ipoteze, dezvoltându-le, confruntându-le cu bibliografia recentă a problemelor puse în discuţie, ţinta fiind conturarea, interpretarea, explicarea unui ideal de umanitate. În timp, <span class="CharOverride-2">C.</span> a revenit adeseori la interpretarea operelor cantemiriene cu studii şi eseuri erudite, suple, ingenioase în propunerile de lectură şi convingătoare în demonstraţie. De asemenea, a practicat cronica literară (în paginile revistei „Familia”), comentând pertinent cu precădere cărţi de critică literară ale contemporanilor.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Orizonturile vieţii în literatura veche românească (1520–1743)</span>, Bucureşti, 1975; <span class="CharOverride-1">Vasile Alecsandri – prozator (Profilul memorialistului)</span>, Bucureşti, 1977; <span class="CharOverride-1">Odobescu sau Lectura formelor simbolice</span>, Bucureşti, 1982. <span class="CharOverride-2">Ediţii:</span> Dimitrie Cantemir, <span class="CharOverride-1">Melanholia neasemuitului Inorog. Povestiri exemplare din „Istoria ieroglifică”</span>, pref. edit., Cluj, 1973; Hortensia Papadat-Bengescu, <span class="CharOverride-1">Sangvine</span>, pref. edit., Cluj, 1973; B.P. Hasdeu, <span class="CharOverride-1">Ioan Vodă cel Cumplit</span>, postfaţă edit., Bucureşti, 1978; Ioan Timuş, <span class="CharOverride-1">Ogio-san</span> <span class="CharOverride-1">(Domnişoare)</span>, pref. edit., Cluj-Napoca, 1984.</p>
			<p class="Heuristica___m_RPR"><span class="CharOverride-2">Repere bibliografice: </span>Mircea Iorgulescu, <span class="CharOverride-1">Orizonturile vieţii în literatură</span>, RL, 1975, 19; Mihai Ungheanu, <span class="CharOverride-1">„Orizonturile vieţii în literatura veche românească”</span>, LCF, 1975, 33; V. Fanache, <span class="CharOverride-1">„Orizonturile vieţii în literatura veche românească”</span>, ST, 1975, 8; Constantin Hârlav,<span class="CharOverride-1"> „Orizonturile vieţii în literatura veche românească”</span>, „Făclia” (Cluj-Napoca), 1975, 8841; Nicolae Manolescu, <span class="CharOverride-1">Urmele omului</span>, RL,1975, 39; Mihai Moraru, <span class="CharOverride-1">„Orizonturile vieţii în literatura veche românească”</span>, RITL, 1976, 1; Dan Cristea, <span class="CharOverride-1">Alecsandri, portret interior</span>, LCF, 1977, 26; Mircea Popa, <span class="CharOverride-1">„Vasile Alecsandri – prozator (Profilul memorialistului)”</span>, RITL, 1977, 4; Vlad, <span class="CharOverride-1">Lectura</span>, <span class="CharOverride-1">86–93</span>; Zaciu,<span class="CharOverride-1"> Alte lecturi</span>,<span class="CharOverride-1"> 63–69</span>; Iorgulescu, <span class="CharOverride-1">Scriitori</span>, <span class="CharOverride-1">294–295</span>; Ulici, <span class="CharOverride-1">Prima verba</span>, II, <span class="CharOverride-1">205–207</span>; Dana Dumitriu, <span class="CharOverride-1">Creanga de aur</span>, RL, 1982, 29; Rodica Ştefan, <span class="CharOverride-1">„Odobescu sau Lectura formelor simbolice”</span>, RITL, 1982, 4; <span class="CharOverride-1">Dicţ. scriit. rom.</span>, I, <span class="CharOverride-1">744–745</span>; Ulici, <span class="CharOverride-1">Lit. rom.</span>, I, <span class="CharOverride-1">503–505</span>; Irina Petraş, <span class="CharOverride-1">Literatura românească contemporană. O panoramă</span>, Bucureşti, 2008, <span class="CharOverride-1">335–357.</span> &#9;<span class="Semnatura">C.H.</span></p>
			<p class="Heuristica_PRIMUL_Semnat"><span class="titlu-12">CURŢILE DORULUI</span><span class="titlu-12 CharOverride-3">,</span><span class="CharOverride-2"> </span>publicaţie apărută la Sibiu, lunar, din ianuarie până în aprilie 1941, cu subtitlul „Revistă de literatură a studenţilor în litere şi filosofie de la Universitatea «Regele Ferdinand I»”. Redactor responsabil: Radu Stanca. Din colectivul redacţional mai fac parte Ovidiu Drimba, I. Negoiţescu, Ion Maloş-Râpeanu, Eugen Todoran. <span class="CharOverride-2">C.d.</span> se bucură de colaborarea şi îndrumarea lui Lucian Blaga, a cărui poezie <span class="CharOverride-1">La curţile dorului</span> ţine locul obişnuitului articol-program. În câteva cuvinte inaugurale poetul îşi exprimă credinţa în trăinicia spiritualităţii româneşti, în „orizontul întregului spaţiu românesc”, ce rămâne neatins „înăuntrul nostru în ciuda vitregiei timpurilor”, idee susţinută de I. Maloş-Râpeanu în articolele <span class="CharOverride-1">Fondul dacic</span> și <span class="CharOverride-1">Pentru un destin al sângelui şi al spiritualităţii româneşti</span>. Sub genericul cuprinzător „Convorbiri” sunt reunite rubricile „Despre cărți”, „Despre plastică”, „Despre muzică” și „Despre oameni”, unde Radu Stoichiță va semna articolul <span class="CharOverride-1">La moartea lui Bergson</span>. La rubrica „Însemnări” scriu Cornel Regman și Valentin Lazăr. Cu poezie intră în sumar Radu Stanca (<span class="CharOverride-1">Metamorfoză</span>), I. Maloş-Râpeanu (<span class="CharOverride-1">Metamorfoze</span>, <span class="CharOverride-1">Voievodul</span>) şi George Popa, redactorul revistei „Lanuri” de la Mediaş (<span class="CharOverride-1">Frunte lângă arbori</span>,<span class="CharOverride-1"> Trestia</span>), Ion Oană (<span class="CharOverride-1">Sonet pentru tine</span>),<span class="CharOverride-1"> </span>V.I. Spiridon (<span class="CharOverride-1">Fragment de scrisoare</span>), Romeo Dăscălescu (<span class="CharOverride-1">Cântec de leagăn</span>), Gr. P. Poruţiu (<span class="CharOverride-1">Din lanţul strâns al vremii</span>), Emil Zegreanu (<span class="CharOverride-1">Versurile toamnei</span>) şi Lucian Emandi (<span class="CharOverride-1">Gândul</span>). Slaba reprezentare a prozei este compensată de calitatea ei. Semnează I. Negoiţescu (un fragment din romanul <span class="CharOverride-1">Noul Werther</span>), Ionel Neamtzu (semna Neamţu; un fragment din nuvela <span class="CharOverride-1">Remuşcarea</span>), I.D. Sîrbu (<span class="CharOverride-1">Duminică</span> – schiţă). Lucian Blaga este prezent cu fragmente din studiul <span class="CharOverride-1">Despre gândirea magică</span>. (<span class="CharOverride-1">Experiență și superstiție</span>). Revista se impune şi prin spaţiul amplu acordat unui ciclu de articole şi studii ce pun în valoare civilizaţia şi cultura tradiţională: Eugen Todoran (<span class="CharOverride-1">Eminescu, suflet şi natură</span>, <span class="CharOverride-1">Geniile romanțate</span>), Ovidiu Drimba (<span class="CharOverride-1">Despre ereziile poeziei noastre</span>). Reţine atenţia şi articolul <span class="CharOverride-1">Criticii şi numele consacrate</span>, în care Ovidiu Drimba pune în discuţie problema scriitorului ardelean, afirmând că „nicăieri ca aici, în Ardeal, literatura n-a apărut ca o soluţie, ca o modalitate existenţială”. Rubrica de informare asupra noilor apariţii comentează pe larg cărţi de literatură sau de lingvistică (Iosif Pervain, sub pseudonimul I. Verbină, despre primul volum al lucrării lui Sextil Puşcariu <span class="CharOverride-1">Limba română</span>, Ovidiu Drimba despre romanul lui Ionel Teodoreanu <span class="CharOverride-1">Tudor Ceaur Alcaz</span> şi despre <span class="CharOverride-1">Amintirile</span> lui Ion Agârbiceanu, Cornel Regman cu note critice). În cele aproape o sută cincizeci de pagini, cât însumează revista, <span class="CharOverride-2">C.d. </span>reprezintă un model de ilustrare a fenomenului literar transilvănean într-un moment de cumpănă istorică, continuat în 1945 de „Revista Cercului Literar”. &#9;<span class="Semnatura">A.Gț.</span></p>
			<p class="Heuristica-PRIMUL"><span class="titlu-12">CURUCI, Leonid</span> (1.III.1930, Talmaza–Tighina – 19.XII.2009, Chişinău), istoric literar, folclorist. Este fiul Pelaghiei (n. Gonciarov) şi al lui Ilie Curuci, ţărani. Şi-a făcut studiile la Institutul de Învăţători din Tiraspol (1949–1951) şi la Facultatea de Filologie a Institutului Pedagogic „Ion Creangă” din Chişinău (1952–1954), luându-şi doctoratul în filologie în 1986. Din 1961 a fost colaborator ştiinţific la Institutul de Limbă şi Literatură al Academiei de Ştiinţă din Chişinău.</p>
			<p class="Heuristica-BASE"><span class="CharOverride-2">C.</span> a scris mai ales lucrări de teorie literară cu caracter aplicativ-didactic: <span class="CharOverride-1">Elemente de poetică (limbaj, versificaţie, specii) </span>(1970), <span class="CharOverride-1">Busola filologului cercetător (Scurt îndrumar istorico-filologic)</span> (1981) ş.a. O preocupare aparte a constituit-o studierea versificaţiei „moldoveneşti”, autorul oferind, într-o carte scrisă în limba rusă (1985), o imagine de ansamblu asupra evoluţiei versului de la începuturile lui până în perioada contemporană. Interpretările privind poetica eminesciană au fost sintetizate în studiul monografic <span class="CharOverride-1">Poetica lui Eminescu (Poetica genurilor şi speciilor literare. Poetica versului)</span>, apărut în 1996. În lucrarea <span class="CharOverride-1">Comunităţi folclorice moldo–bulgare</span> (1995), pe baza unui bogat material documentar, sunt relevate aspecte comune, asemănări şi afinităţi între folclorul românesc şi bulgar la nivel de personaje, motive, subiecte, specii literare, poetică. <span class="CharOverride-2">C. </span>este coautor al lucrărilor <span class="CharOverride-1">Curs de folclor moldovenesc</span> (1965) şi <span class="CharOverride-1">Creaţia populară. Curs teoretic de folclor românesc din Basarabia, Transnistria şi Bucovina</span> (1991). A participat la alcătuirea volumelor de folclor pe zone: <span class="CharOverride-1">Folclor din Bugeac</span> (1982), <span class="CharOverride-1">Folclor din nordul Moldovei </span>(1983), <span class="CharOverride-1">Folclor din stepa Bălţilor</span> (1986) şi a îngrijit ediţii din textele lui M. Eminescu, C.<span class="CharOverride-1"> </span>Stamati-Ciurea şi din ale Veronicăi Micle. O carte de memorialistică, apărută în 2005, se adaugă la şirul scrierilor lui <span class="CharOverride-2">C.</span></p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Creaţia lui Eminescu şi basmul</span>, Chişinău, 1960; <span class="CharOverride-1">Aspecte ale artei eminesciene</span>, Chişinău, 1966; <span class="CharOverride-1">Elemente de poetică (limbaj, versificaţie, specii</span>), Chişinău, 1970; <span class="CharOverride-1">Versul moldovenesc (de la origini până la 1850)</span>, Chişinău, 1970; <span class="CharOverride-1">Versul moldovenesc (a doua jumătate a secolului XIX)</span>, Chişinău, 1974; <span class="CharOverride-1">Versul moldovenesc contemporan</span>, Chişinău, 1977; <span class="CharOverride-1">Studii de teorie a literaturii</span> (în colaborare), Chişinău, 1979; <span class="CharOverride-1">Busola filologului cercetător (Scurt îndrumar istorico-filologic</span>)<span class="CharOverride-1">,</span> Chişinău, 1981; <span class="CharOverride-1">Moldavskoe stihoslojenie: istoriia, teoriia, tipologhiia</span>,<span class="CharOverride-1"> </span>Chişinău, 1985; <span class="CharOverride-1">Comunităţi folclorice moldo–bulgare</span>, Tiraspol, 1995; <span class="CharOverride-1">Poetica lui Eminescu (Poetica genurilor şi speciilor literare. Poetica versului)</span>, Chişinău, 1996;<span class="CharOverride-2"> </span><span class="CharOverride-1">Esența și forța expresivă a poeziei,</span> Chișinău, 2002; <span class="CharOverride-1">Specii literare cultivate de V. Alecsandri: clasificări și analize,</span> Chișinău, 2004; <span class="CharOverride-1">Mărturii autobiografice inspirate la vârsta împlinirilor</span>, Chişinău, 2005.<span class="CharOverride-2"> Ediţii, antologii:</span> M. Eminescu, <span class="CharOverride-1">Poezie populară</span>, pref. edit., Chişinău, 1970; <span class="CharOverride-1">Sonetul moldovenesc</span>, introd. edit., Chişinău, 1973; C. Stamati-Ciurea, <span class="CharOverride-1">Opere</span>, introd. edit., Chişinău, 1978 (în colaborare cu Vasile Ciocanu); Veronica Micle, <span class="CharOverride-1">Poezii</span>, pref. edit., Chişinău, 1989.</p>
			<p class="Heuristica___m_RPR"><span class="CharOverride-2">Repere bibliografice:</span> Mihail Dolgan, <span class="CharOverride-1">Conştiinţa civică a poeziei contemporane, </span>Chişinău, 1976, <span class="CharOverride-1">211–218</span>;<span class="CharOverride-1"> </span>C. Popovici, <span class="CharOverride-1">O carte meritorie şi binevenită despre poetica eminesciană</span>, „Ştiinţa” (Chişinău), 1996, 12; Datcu, <span class="CharOverride-1">Dicţ. etnolog.</span>, <span class="CharOverride-1">296. &#9;</span><span class="Semnatura">Vs.C.</span></p>
			<p class="Heuristica-PRIMUL"><span class="titlu-12">CUSIN, Adi</span> (26.I.1941, Gliwice, Polonia – 21.IV.2008, Bucureşti), poet. Este fiul Aureliei (n. Cobilanschi) şi al lui Ion Cusin, grafician la CFR; prenumele la naștere: Adolf Aristotel. Între 1948 şi 1956 urmează cursurile școlii elementare în Câmpulung Moldovenesc. În această perioadă începe să scrie poezie. Între 1957 şi 1962 este elev al Liceului „Costache Negruzzi” din Iaşi. În primul an de liceu debutează cu poemul <span class="CharOverride-1">Foc</span> în revista „Iaşul literar”. Ulterior urmează cursurile Facultății de Filologie, secția română–franceză, a Universității „Al. I. Cuza”, al cărei absolvent devine în 1967. A fost redactor la publicaţiile Agerpres pentru străinătate. A mai colaborat la „Luceafărul”, „Convorbiri literare”, „Amfiteatru”, „Cronica” ş.a. În anul 1968 îi apare prima plachetă de versuri, <span class="CharOverride-1">A fi</span>, urmată de <span class="CharOverride-1">Umbra punţilor</span> (1970), <span class="CharOverride-1">Starea a treia </span>(1974) şi <span class="CharOverride-1">Ţara somnului </span>(1994), <span class="CharOverride-1">La spartul târgului</span> (2008) şi de antologia postumă <span class="CharOverride-1">Umbra punţilor</span> (2009).</p>
			<p class="Heuristica-BASE">Lirica lui <span class="CharOverride-2">C. </span>este tributară poeziei de construcţie clasică. Retorica la care recurge alternează filonul esenţialist, solemn şi maximal, cu elementele prozaice care slăbesc tensiunea poetică. De altfel, această caracteristică a fost remarcată şi subliniată de critica de întâmpinare la data apariţiei volumelor: „tendinţa spre o completă denudare” (Ştefan Aug. Doinaş), „inspiraţie modestă” (Al. Piru), „aglomerare de prozaisme şi banalităţi pe firul unei «idei» solemne” (Mircea Iorgulescu). Pe alocuri glisarea între cei doi poli cunoaşte totuşi câștiguri estetice notabile. Discursul detensionat are capacitatea de a se revitaliza, de a cunoaşte o turnură nouă, neaşteptată. Dar, de multe ori, elementele prozaice nu fac decât să banalizeze discursul liric până la disoluţie. Încrederea în cuvânt şi reversul acesteia constituie o obsesie a poemelor lui <span class="CharOverride-2">C.</span>: „Să ai curajul să te-ntorci acasă,/ Să ai curajul să alegi orez,/ Să strângi alături, pe un colţ al mesei/ Cuvintele în care nu mai crezi./ Curajul de-a te duce la culcare/ Cu teama diformată de oglinzi/ Când te deschei cu mâini tremurătoare/ De nasturii la haină suferinzi” (<span class="CharOverride-1">La capăt</span>). Notaţia cotidiană suferă un proces de metamorfozare. Gesturile repetate, obişnuite îmbracă haina solemnităţii. Dar efortul de a intona banalul, de a-l supune rigorilor versului clasic creează impresia de artificialitate. Altă obsesie a poeziei lui <span class="CharOverride-2">C. </span>o reprezintă viaţa netrăită în plenitudinea ei, acea viaţă la care poetul are acces indirect, prin cufundarea în vieţile învăluite în mister ale altora. Călătoriile imaginare, reveriile au forţa de a aduce în realitatea fiinţei altă dimensiune a existenţei, mai palpabilă decât cea concretă: „Voi pleca să ascult muzici scrise de alţii/ Şi mai cu seamă să-nvăţ/ viaţa/ trăită de alţii./ Eu de la mine nimic –/ Versul împinge perdeaua./ Undeva în ţinuturi mai reci/ Calul îşi scutură şeaua./ Ţeapăn în scaun să stau/ Şi să gândesc la Ulisse./ Cu ce-ți mai rămâne din zi/ lipeşte un timbru./ Tot mi se năzare pe creştet/ C-aş ţine prea bine clădit/ turnul de ore pisate./ Viaţa de care aud/ A trecut pe la spate” (<span class="CharOverride-1">Bună seara, poeţi</span>). Scenele exterioare, dintre cele mai diverse, sublimate în interior, capătă valenţe intime. Există astfel o strânsă legătură între ceea ce poetul observă, trecând prin filtrul subiectivităţii, şi natura sa oscilantă, dependentă de o revelaţie care întârzie să se nască. Tonul nostalgic este prezent pretutindeni, fie că este vorba despre contururile modificate de timp sau despre viaţa prezentă ce nu mai înseamnă altceva decât suferinţă şi rememorare dureroasă. La <span class="CharOverride-2">C.</span>, asemenea mai multor poeţi ai generaţiei şaptezeciste, ideea de poezie constituie chiar subiectul unor poeme. Nu poate fi vorba totuşi despre nişte arte poetice, pentru că nu primează confesiunile referitoare la „meşteşugul” artei, ci la condiţia fragilă a poeziei şi a poetului. Reflectarea sinelui în lucruri traversează lirica lui <span class="CharOverride-2">C. </span>Motivul oglinzii, foarte prezent, dă uneori consistenţă unui discurs în esenţa lui inegal, poetul ezitând să împingă introspecţia mai în adânc şi să obţină, astfel, efectele prin care să se individualizeze: „Era prea atent, dar cu mult prea atent,/ Acea creştere lentă s-o prindă./ Încordat aşteptând devenea transparent/ Ca o pierdere mută-n oglindă” (<span class="CharOverride-1">Nefericitul prinţ</span>).</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">A fi</span>, Bucureşti, 1968; <span class="CharOverride-1">Umbra punţilor</span>, Iaşi, 1970; <span class="CharOverride-1">Starea a treia</span>, Iaşi, 1974; <span class="CharOverride-1">Ţara somnului</span>, pref. Valentin F. Mihăescu, Bucureşti, 1994; <span class="CharOverride-1">La spartul târgului</span>, Bucureşti, 2008; <span class="CharOverride-1">Umbra punţilor</span>, îngr. Fraga Cusin şi Daniel Corbu, pref. Daniel Corbu, postfaţă Valentin F. Mihăescu, Iași, 2009.</p>
			<p class="Heuristica___m_RPR"><span class="CharOverride-2">Repere bibliografice: </span>Doinaş, <span class="CharOverride-1">Diogene</span>, <span class="CharOverride-1">215–216</span>;<span class="CharOverride-1"> </span>Dana Dumitriu, <span class="CharOverride-1">Exaltare romantică</span>, RL, 1974, 36; Piru, <span class="CharOverride-1">Poezia</span>, II, <span class="CharOverride-1">441–442</span>; Iorgulescu, <span class="CharOverride-1">Scriitori</span>,<span class="CharOverride-1"> 50–52</span>; Alex. Ştefănescu, <span class="CharOverride-1">După douăzeci de ani</span>, RL, 1995, 3;<span class="CharOverride-1"> </span>Saviana Stănescu, <span class="CharOverride-1">Un poet adevărat pe dinafara „şaptezecismului”</span>,<span class="CharOverride-1"> </span>ALA, 1995, 267; <span class="CharOverride-1">Dicţ. scriit. rom.</span>, I, <span class="CharOverride-1">745–746</span>; Ulici, <span class="CharOverride-1">Lit. rom.</span>,<span class="CharOverride-1"> </span>I, <span class="CharOverride-1">260–261</span>; Dan Cristea, <span class="CharOverride-1">In memoriam</span>, LCF, 2008, 17; Ioan Holban, <span class="CharOverride-1">Un om din alt veac</span>, CL, 2010, 1. &#9;<span class="Semnatura">Ș.A.</span></p>
			<p class="Heuristica-PRIMUL"><span class="titlu-12">CUŞA, Ioan</span> (19.V.1923, Gramaticova-Vodena, Grecia – 21.V.1981, Eygalières, Franţa), poet, editor. Trăgându-se dintr-o familie de macedoromâni a cărei tradiţie a evocat-o liric în poemul <span class="CharOverride-1">Întâmpinare pentru o istorie personală</span>, <span class="CharOverride-2">C.</span> şi-a petrecut copilăria în comuna Casim din judeţul Caliacra, în Cadrilater, începându-şi studiile medii la liceul din Bazargic. În 1940 părinţii se stabilesc în Caraomer, lângă Negru Vodă, iar puţin după aceea îşi întemeiază o gospodărie în comuna Ferdinand (azi Mihail Kogălniceanu), din judeţul Constanţa. <span class="CharOverride-2">C.</span> urmează Liceul Comercial din Constanţa şi începe să studieze, în 1946, la Academia Comercială din Bucureşti. Părăseşte ţara în 1948, după numeroase aventuri de transfug „extremist de dreapta”, stabilindu-se definitiv în Franţa, unde face studii de economie la Universitatea din Strasbourg. Un timp a lucrat ca agent comercial pentru filiala pariziană a unei mari întreprinderi americane de maşini de calcul. În anii ’60, împreună cu prietenul său François Cochet, înjghebează la Évry o tipografie, la care, pe lângă tipărituri în limba franceză, au fost imprimate şi o seamă de cărţi şi publicaţii în limba română. În colaborare cu Paul Miron iniţiază în 1964 „Prodromos”, revistă „de gând şi apropiere creştină”, iar din 1973, alături de Virgil Ierunca, în ambele cazuri cu susţinerea materială asigurată de <span class="CharOverride-2">C.</span> însuşi, lansează revista „Ethos”, în editura căreia a republicat cărţi de Nae Ionescu, Emil Cioran, G.M. Cantacuzino, Gheorghe I. Brătianu sau a tipărit volume de Mircea Eliade, Basil Munteanu, Nicu Caranica, Horia Stamatu ş.a. „Dacă ar fi trăit, ar fi vrut să editeze un întreg corpus al literaturii românești de peste hotare”, spune Mircea Eliade. Debutul publicistic are loc în 1950 la „Caiete de mărturisire ortodoxă”, revistă a exilului românesc din Paris, cu microarticolul-eseu <span class="CharOverride-1">O capelă ecumenică la Sèvres</span>, poetul semnând ulterior, de altfel foarte rar, şi alte asemenea consideraţii, mărturisiri şi gânduri de inspiraţie religioasă în presa culturală a diasporei. În 1967 îi apare placheta de versuri <span class="CharOverride-1">Plângeri.</span> </p>
			<p class="Heuristica-BASE">Poemele lui <span class="CharOverride-2">C.</span> nu integrează decât acele motive lirice capabile să nuanţeze tonalităţile elegiace ale „plângerii”. Orice încercare de a depăşi această condiţie va fi sortită eşecului, capacitatea sa de a transfigura trăirea nostalgică a rememorării fiind destul de redusă. În vechea limbă românească, „plângerea” semnifică şi tânguirea, iar aceasta la rândul ei presupune bocetul, invocarea, ruga, ritmul esenţial al reintegrării în sacru. De aici neconcordanţa dintre titlurile acestor poeme şi perspectiva de învingător în plan moral şi în plan social a autorului. Poezia lui <span class="CharOverride-2">C.</span> încearcă recâştigarea sensului primordial al mitului şi cele de pe urmă versuri din carte<span class="CharOverride-1"> </span>tind să acopere şi să definească asemenea semnificaţii: „Ne-am întors către noi pe alte căi./ Semnele trecerii se încrustau/ pe trunchiul arborilor-piatră de hotar” (<span class="CharOverride-1">No Man’s Land</span>). Desigur, se află aici destule neîmpliniri expresive, o alcătuire zgrunţuroasă a metaforei, o oarecare discursivitate, alteori se regăsesc ecouri, tonalităţi din Radu Gyr (<span class="CharOverride-1">Tentaţie</span> are ceva din pretextul baladelor acestuia), Dan Botta, Tudor Arghezi (cel din psalmi) sau Nichifor Crainic. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Plângeri</span>, Paris, 1967; <span class="CharOverride-1">Scrieri din diaspora</span>. <span class="CharOverride-1">Mircea Vulcănescu, Ioan Cuşa, Mircea Eliade</span>, îngr. şi pref. Nicolae Cuşa, Constanţa, 1991.</p>
			<p class="Heuristica___m_RPR"><span class="CharOverride-2">Repere bibliografice:</span> <span class="CharOverride-1">Ioan Cuşa</span>,<span class="CharOverride-1"> </span>îngr. Duiliu Sfintesco, Paris, 1984; Ierunca, <span class="CharOverride-1">Subiect</span>,<span class="CharOverride-1"> 62–63</span>; Mircea Eliade, <span class="CharOverride-1">Jurnal</span>, II, îngr. Mircea Handoca, Bucureşti, 1993, <span class="CharOverride-1">391</span>, <span class="CharOverride-1">505</span>;<span class="CharOverride-1"> </span>Paul Miron, <span class="CharOverride-1">Ioan Cușa</span>,<span class="CharOverride-1"> </span>RL, 1995, 17; [<span class="CharOverride-1">Ioan Cușa</span>], JL, 1996, 25<span class="CharOverride-1">–</span>32<span class="CharOverride-1"> </span>(grupaj special);<span class="CharOverride-1"> </span>Florescu, <span class="CharOverride-1">Întoarcerea</span>, <span class="CharOverride-1">117–120</span>; Theodor Cazaban, <span class="CharOverride-1">Eseuri şi cronici literare</span>, Bucureşti, 2002, <span class="CharOverride-1">119–212</span>; Manolescu, <span class="CharOverride-1">Enciclopedia</span>,<span class="CharOverride-1"> 231–232</span>. &#9;<span class="Semnatura">N.F.</span></p>
			<div class="_idGenObjectLayout-1">
				<div id="_idContainer012">
					<div id="_idContainer010" class="Basic-Text-Frame">
						<p class="Titlu-Nume-H">CUŞNARENCU, George</p>
						<p class="Titlu-mic-DATE"> (27.I.1951, Dorohoi), prozator. </p>
					</div>
					<div id="_idContainer011" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="09_C_856-909-web-resources/image/Cusnarencu_George.png" alt="" />
					</div>
				</div>
			</div>
			<p class="Heuristica-PRIMUL">Este fiul Elvirei Cuşnarencu (n. Starovic), profesoară, şi al lui Boris Cuşnarencu, funcţionar. Familia se stabileşte în Bucureşti, iar <span class="CharOverride-2">C.</span> urmează aici cursurile elementare şi pe cele liceale (1967–1971), absolvind în 1977 Facultatea de Limba şi Literatura Română, secţia română–engleză. Frecventează cenaclul universitar de proză Junimea, patronat de Ov. S. Crohmălniceanu. Funcţionează ca interpret de limba engleză într-o întreprindere de comerţ exterior, din 1980 devine redactor la „Flacăra”, iar din 1983 este succesiv redactor, secretar general de redacţie şi din 1996 redactor-şef al revistei „Magazin”. Secretar al Asociaţiei Scriitorilor din Bucureşti (1997), e ulterior consilier în Ministerul Justiţiei (2001), redactor-şef la cotidianul „Cronica română” (2001–2002) şi la „Literatorul” (2002). Asupra mediului formativ al facultăţii, scriitorul a insistat în chip deosebit: „Cel mai tulburător mediu care mi-a influenţat personalitatea a fost Facultatea de Limba şi Literatura Română din Bucureşti. Aici am deprins gustul de a scrie literatură, de a avea un pronunţat caracter critic faţă de ceea ce scriu. Apoi Nicolae Manolescu mi-a fluturat prin faţa ochilor visul de a deveni scriitor. Crohul [Ov. S. Crohmălniceanu] a fost cel care mi-a dat ideea de a trimite o povestire la «Tribuna», D.R.P.-ul [D. R. Popescu], cel care mi-a vorbit, la prima noastră întâlnire, la Cluj-Napoca, despre forţa prozei şi despre cultul lui pentru proză…”. Debutează, astfel, la revista clujeană „Tribuna” în 1976, obţinând Premiul revistei în 1978. Mai colaborează la „Suplimentul literar-artistic al «Scânteii tineretului»”, „Luceafărul”, „Caiete critice”, „Viaţa românească”, „ArtPanorama”, „Arc” ş.a. Între alte distincții, i s-au acordat Premiul Uniunii Scriitorilor (1983), Premiul „Ion Creangă” al Academiei Române (1991), Premiul Asociaţiei Scriitorilor din Cluj (1995), Premiul Asociaţiei Scriitorilor din Bucureşti (1997) şi Premiul Fundaţiei Naţionale pentru Ştiinţă şi Artă (2001). </p>
			<p class="Heuristica-BASE">Prima carte a lui <span class="CharOverride-2">C.</span> este antologia de proze scurte <span class="CharOverride-1">Tratat de apărare permanentă</span> (1983), care nu iese în afara amprentei de grup, menţinându-se pe linia polemică a sfidării canonului oficial de proză, a procesului intentat în paralel literaturii, dar şi vieţii, de un profesionist cu mâna formată la şcoala gazetăriei. Tuşeul prozatorului – pregnant şi în scrierile următoare – rezultă din capacitatea sa, puţin obişnuită, de a stăpâni ferm registre eterogene ca apartenenţă, într-o structură de orientare centrifugă, dar funcţional coerentă, fiindcă serveşte o idee unică. <span class="CharOverride-2">C.</span> îşi compune povestirile în moduri distincte. Unul este realismul de tip behaviorist, înregistrând atitudini, gesturi, dicţii şi repertorii lexicale, totul cu meticulozitate de contabil şi cu acurateţe de magnetofon <span class="CharOverride-1">hi-fi</span>. La antipod, altul reuneşte o serie intitulată <span class="CharOverride-1">Basme de azi</span>, aclimatizând stereotipiile folclorice în decorul citadin contemporan, nu fără o anume notă de stridenţă. Între ele, texte greu clasabile, unde se dă frâu liber fanteziei, anunţând secvenţele SF dintr-un viitor roman. <span class="CharOverride-1">Tratat de apărare permanentă</span> ieșea de sub tipar în acelaşi an cu antologia de grup <span class="CharOverride-1">Desant ’83</span>, în care scriitorul semnează încă două proze. Cu romanul <span class="CharOverride-1">Tangoul memoriei</span> (1988) <span class="CharOverride-2">C.</span> dă măsura adevărată a talentului său. Cartea este, formal, o parodie şi jonglează dezinvolt cu registrele tonale, de la grotesc şi burlesc la comicul verbal sau de situaţii. Dar, înainte de orice, e o parodie chiar a modelului parodic, atacând pe dedesubt acest gen, întors până la saţietate pe faţă şi pe dos de postmodernitate. În romanul lui <span class="CharOverride-2">C.</span> mitul, literatura şi viaţa se oglindesc, îşi împrumută tipare, personaje, clişee verbale, sfârşind prin a se compromite reciproc. Scrierea proliferează după reţeta „din-aproape-în-aproape”, divulgată de romancier într-un avertisment echivoc: „Fiecare cuvânt îşi iubeşte aproapele. Aşa cum fiecare rând din acest roman îşi iubeşte aproapele…” ş.a.m.d. Aparent, în epicentru se află destinul lui Acvila Baldovin. Acest Ulise modern îşi caută vreme de treizeci de ani soţia dispărută, care răspunde la numele bizar Memoria. Peripeţiile sale fac însă parte dintr-o tapiserie epică deasă, unde Agamemnon, Clitemnestra, Seneca şi Egist trăiesc în devălmăşie cu Oreste Mercantil Brâncoveanu, dar şi cu specimene de stirpe autohtonă pură, ca Jogginguţă, Panait Caragea sau Tudor Crevedia. Conform axiomei „câtă bufonerie, atâta filosofie” – enunţată într-un loc de naratorul însuşi –, aproape fiecare personaj este dublat de un alter ego cu clopoţei la tichie, chiar dacă acesta are o existenţă de hârtie şi deambulează prin spaţii intergalactice. Reţeta prozei SF, prizată la cenaclul Junimea şi exploatată şi de alţi desantişti, îl ispiteşte şi pe <span class="CharOverride-2">C.</span>: un personaj-autor pe care îl cheamă Seneca produce harnic scrieri de anticipaţie, numite <span class="CharOverride-1">Diavolul planetei albastre</span>,<span class="CharOverride-1"> Melchior</span> etc. Provenind din cenaclul junimist, ai cărui membri s-au exersat în producţii colective (de pildă, compunerea în proză <span class="CharOverride-1">Autobuzul de Însurăţei</span>), <span class="CharOverride-2">C.</span> publică în 1991 <span class="CharOverride-1">Dodecaedru</span>, un roman de asemenea parodic, scris la două mâini împreună cu comilitonul său Nicolae Iliescu. <span class="CharOverride-1">Ultimul Isus, magnificul</span> (1995) ratează un pariu epic cu miză mare, recurent în arta (nu numai literară) a secolului al XX-lea: încercarea de a compune o contra- (nu o anti<span class="CharOverride-1">-</span>) evanghelie<span class="CharOverride-1"> </span>modernă. Este scrierea unde <span class="CharOverride-2">C.</span> îşi pierde total altitudinea ironică şi vag maliţioasă (de la care îşi abordase de regulă universul fictiv) şi unde naratorul se ia în serios cu o anume pedanterie patetică. Stăruind pe linia transtextualistă, <span class="CharOverride-1">Călătoria Luceafărului</span> (1997) este o carte ezitantă, oscilând între parodia livrescă, literatura SF şi eseu. Prin scenariul simbolic – în care raportul de forţe dintre vagantul extraterestru, Altisidora, Leonard şi conştiinţa automată de serviciu îl repetă pe cel dintre Hyperion, Cătălina, Cătălin şi Demiurg – şi prin diverse detalii textuale, <span class="CharOverride-1">Luceafărul</span> eminescian este referinţa afişată şi de fapt antifrastică a cărţii. În afară de aceasta, ţesătura intertextuală, atâta câtă există, se alimentează mai mult din stereotipiile civilizaţiei europene moderne şi ale culturii de masă decât din marile texte. În lipsa oricărei idei privind articularea între registre şi rosturile ei, căci istoria vagă a naratorului selenar, nemuritor şi rece, şi a iubirilor sale terestre nu reuşeşte să coaguleze ansamblul, plonjonul în cotidian şi trivial, speculaţia doctă, digresiunea eseistică se succedă într-un ansamblu în mod simptomatic descusut. Cu romanul grotesc-apocaliptic <span class="CharOverride-1">Requiem</span> (1998), plasat în timpul mineriadei din 1990, scriitorul se lasă surprins într-o fază de căutări şi de aproximaţii: de voce, de gen, de registru, pe scurt de identitate. În schimb, masivul roman <span class="CharOverride-1">Trandafirul tăcerii depline</span> (1999) reprezintă al doilea moment important al literaturii lui <span class="CharOverride-2">C.</span>, după <span class="CharOverride-1">Tangoul memoriei</span>. Numeroase ingrediente de thriller asezonează formula hibrid postmodernistă specifică autorului, amestecând parabola, satira, șarja, microrealismul, fantasticul. Subiectul valorifică acel conspiraționism baroc familiar cititorilor lui Thomas Pynchon; de altfel, vocea naratorului (subiectiv sau obiectiv, după caz) este ironică, stufoasă, divagantă, eseistică într-o manieră ce ar putea fi caracterizată de asemenea ca pynchonescă, deși într-o versiune minoră, întrucât prezența unui tezism eseistic insuficient integrat sau abstractizat dăunează finalmente construcției. Pe scurt, un agent CIA trimis în 1989 în România pentru a organiza căderea regimului Ceaușescu este deturnat de la coordonatele misiunii sale prin cooptarea într-o lojă masonică – având, cu unele diferențe specifice, același obiectiv – condusă de generalul de Securitate Timoftei Trandafir. Romanul aspiră să ficționalizeze, uneori într-un travesti foarte transparent, o mare cantitate de informație sociopolitică privind ultimul deceniu comunist. <span class="CharOverride-1">Piaţa Aristotel</span> (2001) reeditează, în variante necenzurate, povestirile de început, coroborate cu texte noi, în timp ce <span class="CharOverride-1">Colonia penitenciară</span> <span class="CharOverride-1">oranj</span> (2001) restituie un volum de proze scurte ce nu au putut fi publicate înainte de 1989. <span class="CharOverride-1">Exilaţi în amintiri</span> (2010) recuperează o serie de interviuri luate, împreună cu Nicolae Iliescu, unor personaje culturale eterogene precum Mihai Beniuc, Florian Pittiș, Mircea Nedelciu ș.a., cărora li se adaugă scrisori primite de la Ov. S. Crohmălniceanu. În ce a scris mai bun, mai ales prin romanul <span class="CharOverride-1">Tangoul memoriei</span>, <span class="CharOverride-2">C.</span> păstrează un echilibru fără reproş între umorile epice (dacă pot fi numite aşa), jonglând dezinvolt cu pateticul, grotescul şi sentimentalul, grandilocventul, seraficul şi atrocitatea, sublimul şi ridicolul, cinismul, ironia bonomă, duioşia ipocrită – fără să alunece nici un moment pe panta kitschului.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Tratat de apărare permanentă</span>, Bucureşti, 1983; <span class="CharOverride-1">Tangoul memoriei</span>, Bucureşti, 1988; <span class="CharOverride-1">Dodecaedru</span> (în colaborare cu Nicolae Iliescu), Bucureşti, 1991; <span class="CharOverride-1">Ultimul Isus, magnificul</span>, Bucureşti, 1995; <span class="CharOverride-1">Călătoria Luceafărului</span>, Bucureşti, 1997; <span class="CharOverride-1">Requiem</span>, pref. Dan-Silviu Boerescu, Bucureşti, 1998; <span class="CharOverride-1">Trandafirul tăcerii depline</span>, pref. Dan-Silviu Boerescu, Bucureşti, 1999; <span class="CharOverride-1">Colonia penitenciară</span> <span class="CharOverride-1">oranj</span>, Bucureşti, 2001; <span class="CharOverride-1">Piaţa Aristotel</span>, Cluj-Napoca, 2001; <span class="CharOverride-1">Săptămâna Patimilor</span>, Bucureşti, 2001; <span class="CharOverride-1">Exilaţi în amintiri</span> (în colaborare cu Nicolae Iliescu), Bucureşti, 2010.</p>
			<p class="Heuristica___m_RPR"><span class="CharOverride-2">Repere bibliografice: </span>Nicolae Manolescu, <span class="CharOverride-1">Proza de mâine</span>, RL, 1983, 52; Crohmălniceanu, <span class="CharOverride-1">Al doilea suflu</span>, <span class="CharOverride-1">181−187</span>; Simion, <span class="CharOverride-1">Scriitori</span>, IV, <span class="CharOverride-1">645−653</span>; Florin Manolescu, <span class="CharOverride-1">Lecturi de vacanță</span>,<span class="CharOverride-1"> </span>LCF, 1992, 34; Ţeposu, <span class="CharOverride-1">Istoria</span>, <span class="CharOverride-1">126−127</span>; Simion, <span class="CharOverride-1">Fragmente</span>, II, <span class="CharOverride-1">130−133</span>, <span class="CharOverride-1">147−152</span>; Cărtărescu, <span class="CharOverride-1">Postmodernismul</span>, <span class="CharOverride-1">423−427</span>; Oţoiu, <span class="CharOverride-1">Proza</span>, I–II, <span class="CharOverride-1">passim</span>; Bârna, <span class="CharOverride-1">Comentarii</span>, <span class="CharOverride-1">65−75</span>; Soviany, <span class="CharOverride-1">Textualism</span>, II, <span class="CharOverride-1">131−134</span>; Voncu, <span class="CharOverride-1">Secvenţe</span>, I, <span class="CharOverride-1">111−114</span>, II, <span class="CharOverride-1">57−62</span>; <span class="CharOverride-1">Dicț. analitic</span>, IV, <span class="CharOverride-1">215–217</span>;<span class="CharOverride-1"> </span>Bârna, <span class="CharOverride-1">Prozastice</span>, <span class="CharOverride-1">177–187</span>;<span class="CharOverride-1"> </span>Ulici, <span class="CharOverride-1">Prima verba</span>, IV, <span class="CharOverride-1">284–286</span>; Holban, <span class="CharOverride-1">Ist. lit.</span>, II, <span class="CharOverride-1">248–251</span>; Popa, <span class="CharOverride-1">Ist. lit.</span>, II, <span class="CharOverride-1">843–844</span>; Cosmin Ciotloş, <span class="CharOverride-1">Mărturia unei generaţii</span>, RL, 2010, 39. &#9;<span class="Semnatura">M.S., M.I.</span></p>
			<p class="Heuristica-PRIMUL"><span class="titlu-12">CUTOVA, Ioan</span> (13.VII.1919, Veria, Grecia – 17.V.1992, Bistriţa), poet, prozator. Fiu al Haidei şi al lui Nicolae Cutova, <span class="CharOverride-2">C.</span> face clasele primare la Veria şi gimnaziul la Grebena, în şcoli româneşti, apoi în România, la Târgu Mureş, unde îşi încheie studiile liceale. A absolvit Facultatea de Litere şi Filosofie din Bucureşti în 1944. În 1945, alături de Ion Frunzetti, Mihail Cosma, Victor Torynopol şi Margareta Dorian, e distins cu Premiul pentru Poezie al Editurii Forum. Comentând producţia lirică a acestor poeţi, Perpessicius scrie despre volumul <span class="CharOverride-1">Cerc vicios</span>, prima carte a lui <span class="CharOverride-2">C.</span>: „Peisagiului exterior, de culoare industrială şi proletariană, i se substituie dialogul cu sine însuşi, elegia autumnală a sufletului invadat de nevroze, de aspiraţii nelămurite, de vise interzise, de miragii proiectate, cum stă bine oricărei poezii adolescente, în ostroavele închipuirii şi ale nefiinţei”. Poetul, bolnav de plămâni, va avea o biografie extrem de discretă, fiind ani în şir profesor de liceu la Năsăud şi Bistriţa. </p>
			<p class="Heuristica-BASE">Scriind în limba română, <span class="CharOverride-2">C.</span>, la care fiorul liric este „atât de manifest, dar cu atâta luciditate temperat” (Perpessicius), este o voce notabilă, nu mai puţin înzestrată şi printre poeţii în grai aromân. Nu foarte interesat de performanţa prozodică, el pare preocupat de nevoia comunicării de sine, fiind în acelaşi timp conştient de realizarea ei doar parţială. Versul este populat de aceleaşi stări tulburi, de halouri vagi şi contururi alunecătoare, devenind ambiguu, polisemantic. <span class="CharOverride-1">Opt microelegii tră Una Ver</span> este, de pildă, atât cântec de iubire, cât şi poem de dragoste pentru etnie, pentru Veria natală. Postum, volumul <span class="CharOverride-1">Curuna toamnăl’ei </span>(2000), scris în grai aromân, ca şi, mai înainte, <span class="CharOverride-1">Fânarea al Diogen</span> (1985), aduce tot o lirică de rememorare a istoriei, a unei lumi în perpetuă suferinţă şi neaşezare, dar şi versuri reflexive, în care predomină umbrele şi neliniştea, bântuie presimţirile, premoniţiile. <span class="CharOverride-2">C.</span> scrie şi proză în dialect inspirată din viaţa aromânilor, publicând, bunăoară, în revista „Deşteptarea”, mai multe fragmente dintr-un roman. A realizat, de asemenea, o traducere a poemei lui Stavrinos <span class="CharOverride-1">Vitejiile preapiosului şi preaviteazului Mihai Voievod </span>(„Arhiva someşană”, 1972), precum şi transpuneri din Mihai Eminescu – <span class="CharOverride-1">Luţiafirlu</span> <span class="CharOverride-1">şi alte poeme eminesciene</span> <span class="CharOverride-1">pri grailu armânescu</span> (1980), <span class="CharOverride-1">Poezii – Puizii</span> (1981, în colaborare), remarcabilă fiind mai ales versiunea aromână a <span class="CharOverride-1">Luceafărului</span>, cuceritoare prin patina ei lexicală arhaică, ce trimite la cronicari.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Cerc vicios</span>, Bucureşti, 1945; <span class="CharOverride-1">Fânarea al Diogen</span>, pref. Hristu Cândroveanu, Bucureşti, 1985; <span class="CharOverride-1">Curuna toamnăl’ei</span>, îngr. şi postfaţă Hristu Cândroveanu<span class="CharOverride-2">, </span>București, 2000.<span class="CharOverride-2"> </span></p>
			<p class="Heuristica___m_RPR"><span class="CharOverride-2">Repere bibliografice:</span> Perpessicius, <span class="CharOverride-1">Opere</span>, XII, <span class="CharOverride-1">106–107</span>; Piru, <span class="CharOverride-1">Panorama</span>, <span class="CharOverride-1">159–161</span>; Hristu Cândroveanu, <span class="CharOverride-1">Ioan Cutova</span>, UVPA, <span class="CharOverride-1">427–429. &#9;</span><span class="Semnatura">Hr.C.</span></p>
			<p class="Heuristica-PRIMUL"><span class="titlu-12">CUŢITARU, Codrin Liviu </span>(8.VI.1968, Iaşi), americanist, eseist. Este fiul Liviei Cuțitaru (n. Bariz), profesoară, şi al lui Virgil Cuţitaru, critic literar. În oraşul natal urmează până în 1987 studii medii la Liceul Naţional şi la Liceul „M. Eminescu”, devenind apoi student la Facultatea de Filologie a Universităţii „Al. I. Cuza”, secţia engleză–română. Absolvind în 1991, parcurge etapele ierarhice în cadrul Catedrei de engleză a Universităţii ieşene până în 2005, când devine profesor universitar, iar în 2012 decan. Ține cursuri de literatură victoriană, de literatură americană premodernă, de teorie critică, de literatură europeană modernă şi postmodernă ș.a. A făcut studii doctorale la Universitatea din Iaşi şi la Universitatea Arizona, Tucson, SUA; în 1996 susţine teza <span class="CharOverride-1">Istoria şi ficţiunea</span>, cercetare comparatistă cu instrumentele metodologice furnizate de poststructuralism și de New Historicism, publicată în 1997 cu titlul <span class="CharOverride-1">Istoria depersonalizată. Scenariu de deconstrucţie a istoriei de pe o poziţie non-istorică.</span> În 1993 este bursier Fulbright la Universitatea Texas (Austin) şi la Universitatea Arizona (Tucson); urmează programe de cercetare şi studii la Albert-Ludwigs Universität din Freiburg (1995 şi 2000) și la Universitatea din Sheffield, Marea Britanie (2002). În 2009 devine director executiv al Şcolii doctorale de la Facultatea ieșeană de Litere, specializarea literatură engleză şi americană. A editat jurnalele academice „Romanian Cultural Studies”, scos de Fundaţia Culturală Română (1999–2000), și „Southeastern Europe Journal” – Fundaţia Charles Schlacks din Idywild, California, SUA (2001–2005). În 2007 şi 2008 a activat ca diplomat, fiind numit consul general al României la Vancouver (Canada). În presă a debutat în 1985, în „Convorbiri literare”, cu o recenzie. A frecventat Cenaclul Junimea. Redactor la „Dialog” şi la „Opinia studenţească”, mai colaborează la „Cronica”, „Suplimentul literar-artistic al «Scânteii tineretului»”, „Contrapunct”, „Contemporanul”, „A(l)titudini”, „România literară”, „Luceafărul”, „Cultura”, „Dilema veche”, „Însemnări ieşene”, „Dacia literară” „Monitorul”, „Ziarul de Iaşi” ş.a. </p>
			<p class="Heuristica-BASE">În <span class="CharOverride-1">Jurnalul Vestului Sălbatic. Un studiu de mentalităţi</span> (1999) <span class="CharOverride-2">C.</span> își valorifică experienţa de bursier Fulbright în SUA. Sunt introduse secvenţe definitorii pentru sinteza cotidianului: prezentarea „microhotelului” cu 42 de etaje al Universităţii Texas din Austin, plăcerea de a goni pe autostrăzile supraaglomerate, obiceiurile din timpul unui imens picnic, experienţa vizitării unei biblioteci universitare americane, stereotipuri culturale precum „melting pot-ul” ș.a. Cartea pune în evidenţă talentul de prozator al lui <span class="CharOverride-2">C. </span>Volumul <span class="CharOverride-1">Transcendentalism şi ascendentalism. Proiect de fenomenologie culturală a romantismului american</span> (2001) urmărește cartografierea romantismului din secolul al XIX-lea american în funcție de cei „doi poli mentali de iradiere culturală“: polul transcendentalist al lui Ralph Waldo Emerson, Henry David Thoreau și Walt Whitman, pentru care „universalul și naturalul sunt coduri impersonale ce pot fi descifrate doar prin analiză și transcendere ([…] asumare a universalului în mod absolut)“, și polul ascendentalist – figuri semnificative Edgar Allan Poe, Herman Melville și Nathaniel Hawthorne –, pentru care „demersul metafizic este unul al adâncirii codificării, al transformării misterului în poetică și al multiplicării semnelor și cifrurilor universului dat“. <span class="CharOverride-1">Reprezentări critice</span> (2004) oferă o culegere de studii și recenzii publicate inițial în presa culturală. <span class="CharOverride-2">C.</span> scrie despre teoreticieni, critici și eseiști precum Ștefan Avădanei, Andrei Codrescu, Marcel Corniș-Pop, Liviu Cotrău, Ion Bogdan Lefter, Nicolae Manolescu, Ion Simuț ș.a., dar și despre scriitori ca Liviu Antonesei, Mircea Cărtărescu, Bogdan Ghiu, Gabriel Liiceanu, Gellu Naum, Simona Popescu ș.a. De asemenea, sunt prezente recenzii la autori străini, de la Gérard Genette la Paulo Coelho. Acoperirea competentă a unui spectru de o astfel de eterogenitate dovedește marea mobilitate intelectuală a eseistului. După o lucrare de factură compilativ-didactică, <span class="CharOverride-1">The Victorian Novel</span> (2004), în paginile din <span class="CharOverride-1">Istoreme</span> (2009) sunt selectate o parte din articolele publicate în ziarul „Monitorul” (ulterior „Ziarul de Iaşi”) între 2000 şi 2009, la rubricile „Homo americanus” și „Homo valachus”. Prin „istorem” autorul înțelege „un fragment de existenţă, impresionând prin dinamism şi prin esenţialitate”. Textele sunt scurte şi condensate, valorifică secvenţe de mentalităţi, punând alături situaţii culturale, sociale şi economice din arealul anglo-saxon ori american și din cel românesc. În felul acesta rezultă un puzzle care compune o imagine a României sub specia metehnelor organizatorice pe diverse paliere ale infrastructurii. Cu ajutorul ironiei și sarcasmului, <span class="CharOverride-2">C.</span> oferă un manual de recuperare a valorilor spirituale, scris cu buna credinţă a celui care trage semnale de alarmă pentru a oferi remedii.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Istoria depersonalizată. Scenariu de deconstrucţie a istoriei de pe o poziţie non-istorică</span>, Iaşi, 1997; <span class="CharOverride-1">Jurnalul Vestului Sălbatic. Un studiu de mentalităţi</span>, Iaşi, 1999; <span class="CharOverride-1">Transcendentalism şi ascendentalism. Proiect de fenomenologie culturală a romantismului american</span>, Iaşi, 2001; <span class="CharOverride-1">Reprezentări critice</span>, Iaşi, 2004; <span class="CharOverride-1">The Victorian Novel</span>, Iaşi, 2004; <span class="CharOverride-1">Istoreme</span>, Iaşi, 2009.</p>
			<p class="Heuristica___m_RPR"><span class="CharOverride-2">Repere bibliografice: </span>Al. Zub, <span class="CharOverride-1">În căutarea unei paradigme</span>, „Xenopoliana”, 1994, 1; Victoria Luţă, <span class="CharOverride-1">Jurnal de intelectual</span>, OC, 2000, 5; Dragoş Ivana, <span class="CharOverride-1">Romantismul ca tip cultural (trans)istoric</span>, OC, 2001, 89; Cosana Nicolae, <span class="CharOverride-1">„Transcendentalism şi ascendentalism”</span>, „Newsletter of American Studies in Romania” (Bucureşti), 2002, 3; Florin Irimia, <span class="CharOverride-1">„Re-prezentări critice”</span>, OC, 2004, 233; Virgil Stanciu, <span class="CharOverride-1">Dicţionar de anglişti şi americanişti români</span>, Cluj-Napoca, 2008, <span class="CharOverride-1">44–45</span>; Tudorel Urian, <span class="CharOverride-1">Teme ale vremii noastre</span>, RL, 2009, 20. &#9;<span class="Semnatura">O.I.</span></p>
			<p class="Heuristica-PRIMUL"><span class="titlu-12">CUŢITARU, Virgil</span> (14.VII.1937, Dumitreștii Gălății, j. Iaşi – 11.VII.2011, Iași), critic literar. Este fiul Anei (n. Bogdan) şi al lui Petru Cuţitaru. Urmează Şcoala Pedagogică din Iaşi, absolvind în 1957. Timp de doi ani lucrează ca învăţător în comuna Probota, județul Iași. În 1959 devine student al Facultăţii de Filologie a Universităţii din Iaşi, pe care o va absolvi în 1964. În 1987 își va susține doctoratul în cadrul aceleiași universități cu teza <span class="CharOverride-1">Structura și expresivitatea figurilor de stil în „Luceafărul” lui Eminescu</span>. A activat ca metodist în Iași, la Casa de Cultură a Tineretului și Studenților, apoi la Casa Regională a Creației Populare. Între 1966 și 1968 este redactor la secția culturală a publicației „Flacăra Iaşului”, după care preia direcţia Casei Judeţene a Creaţiei Populare. Între 1970 şi 1990 activează ca redactor principal, șef de secție, redactor-şef (din 1977) şi director al Editurii Junimea din Iaşi. În 1990 devine director al editurii ieșene Omnia (editând și săptămânalul „Impact”) și redactor al revistei „Cronica”. În 1991 îşi începe activitatea didactică, fiind lector, apoi conferenţiar (1995) şi profesor (din 1997) la universități particulare din Bacău și Iași. Debutează cu recenzii în „Iaşul literar” (1964) şi mai colaborează cu cronici literare, articole şi studii la „România literară”, „Tribuna”, „Luceafărul”, „Steaua”, „Orizont” ş.a. A condus cenaclurile literare ieșene „Mihai Eminescu” și „Ion Creangă”. </p>
			<p class="Heuristica-BASE">În volumul de debut <span class="CharOverride-1">Cărţi şi idei</span> (1972) <span class="CharOverride-2">C.</span> adună medalioane și eseuri despre Vasile Alecsandri, M. Eminescu, Nicolae Labiș, Ion Brad, Ioanid Romanescu, Corneliu Sturzu, Ion Hurjui, Ion Chiriac ș.a. Sumarul este amestecat, punând laolaltă scriitori canonici și veleitari, dar criticul scrie despre toți cu o umoare egală, manifestând o atitudine imperturbabil admirativă, fără relief critic. Metaforele tocite își dau mâna cu locurile comune: „o mânie incandescentă a cărei scânteiere durează cât zig-zagul albastru al unui fulger”; „Izvorul liricii lui Ion Chiriac este viața surprinsă în toată complexitatea ei”. În culegerea următoare, <span class="CharOverride-1">Spaţii</span> (1981), <span class="CharOverride-2">C.</span> dă seama despre Mihail Sadoveanu, Tudor Arghezi, Marin Preda, dar și despre Nicolae Țațomir, Mircea Radu Iacoban, Nicolae Turtureanu. Nivelul nu evoluează: ideea generală a „întregului sistem de gândire eminescian” constă în „forța magnifică a <span class="CharOverride-1">Omului</span> de a se împlini în fața rostogolirii necruțătoare a timpului”. <span class="CharOverride-2">C.</span> s-a încercat şi în eminescologie. <span class="CharOverride-1">Metamorfozele lui Hyperion. Studiu asupra poemei „Luceafărul”</span> (1983; Premiul Asociaţiei Scriitorilor din Iaşi) ipostaziază grafic opera lui Eminescu sub forma unei piramide înscrise într-o sferă (care reprezintă Universul): în vârful piramidei se află Hyperion, iar la bază Cătălina. Concluzia studiului e că „poema” ar fi inanalizabilă – „o încifrare simbolică menită […] să-și poarte taina, în jurul căreia pendulăm de un veac, fără s-o fi luminat cineva deplin, ba dimpotrivă”. <span class="CharOverride-1">Eminescu despre sine</span> (2001) s-ar fi vrut o punere la punct a valului cel mai recent de detractori ai poetului. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Cărţi şi idei</span>, Iaşi, 1972; <span class="CharOverride-1">Spaţii</span>, Iaşi, 1981; <span class="CharOverride-1">Metamorfozele lui Hyperion. Studiu asupra poemei „Luceafărul”</span>, Iaşi, 1983; <span class="CharOverride-1">Eminescu despre sine</span>, Iaşi, 2001. <span class="CharOverride-2">Ediţii:</span> Tudor Vianu, <span class="CharOverride-1">Mihai Eminescu</span>, pref. Al Dima,<span class="CharOverride-1"> </span>Iaşi, 1974; Cezar Petrescu, <span class="CharOverride-1">Romanul lui Eminescu</span>, pref. edit., Iaşi, 1984.</p>
			<p class="Heuristica___m_RPR"><span class="CharOverride-2">Repere bibliografice: </span>Al. Dima, <span class="CharOverride-1">„Cărţi şi idei”</span>, LCF, 1972, 19; Dan Mănucă, <span class="CharOverride-1">De la critic la cititor</span>, CRC, 1981, 45; Mihai Drăgan, <span class="CharOverride-1">Spaţii literare</span>, CL, 1982, 8; Voicu Bugariu, <span class="CharOverride-1">„Spaţii”</span>, LCF, 1983, 15; Edgar Papu, <span class="CharOverride-1">„Metamorfozele lui Hyperion”</span>, RL, 1983, 24; Val Talpalaru, <span class="CharOverride-1">La aniversară</span>, CRC, 1994, 2; Busuioc, <span class="CharOverride-1">Scriitori ieşeni</span>, <span class="CharOverride-1">141–142. &#9;</span><span class="Semnatura">M.I.</span></p>
			<p class="Heuristica_PRIMUL_Semnat"><span class="titlu-12">CUVÂNT MOLDOVENESC</span><span class="titlu-12 CharOverride-3">,</span> publicaţie de literatură şi ştiinţă apărută lunar la Chişinău de la [1 mai] 1913 până la 25 decembrie 1921 şi, neregulat, din 1932 până la 10 decembrie 1939. Este prima revistă românească apărută în Basarabia sub stăpânirea rusească şi a fost editată cu sprijinul financiar al lui Vasile Stroiescu. Redactor-editor era Nicolae N. Alexandru, iar redactori, avocatul Simion Murafa şi viitorul om politic Pan Halippa. <span class="CharOverride-2">C.m.</span>, care îşi propunea să se adreseze şi românilor din Podolia, din regiunea Cherson şi chiar din întreaga Rusie, s-a tipărit până la 1 decembrie 1920 cu caractere chirilice. Pentru o scurtă perioadă, între mai şi decembrie 1917, s-a intitulat „Şcoala moldovenească”. În articolul program <span class="CharOverride-1">Un</span> <span class="CharOverride-1">cuvânt înainte</span>, inclus în primul număr, se preciza că revista este editată în scopul de a contribui la „deşteptarea moldovenilor din Basarabia, care zac în întunericul neştiinţei”, dar editorialul lasă să se înţeleagă intenţia iniţiatorilor de a milita, mai ales prin cultură, pentru ideea naţională. În acest ţel, contribuţii referitoare la viaţa şi preocupările românilor din stânga Prutului au dat Simion Murafa (<span class="CharOverride-1">Cine-s moldovenii</span>), Ion Buzdugan, Alexie Mateevici (<span class="CharOverride-1">Expoziţia din Kiev (mai-octombrie 1913)</span>), Pan Halippa, semnând P.H. (<span class="CharOverride-1">Limba şi cultura naţională</span>), Vasile Harea, D. Ciugureanu, Sofia Nădejde ş.a. Acestei orientări i se alătură şi o acţiune permanentă de popularizare a literaturii române, mai ales a scriitorilor clasici, şi a folclorului (scurte note biografice despre V. Alecsandri, M. Eminescu, Alecu Russo ş.a.). Din primul număr se publică poezia <span class="CharOverride-1">Cântecul gintei latine</span> a lui V. Alecsandri (<span class="CharOverride-1">Sămănătorii</span>, <span class="CharOverride-1">O noapte la ţară</span>, <span class="CharOverride-1">Toamna ţesătoare</span> ş.a.), apoi <span class="CharOverride-1">Cântarea României</span> a lui Alecu Russo şi în continuare scrieri aparţinând lui Grigore M. Alexandrescu (<span class="CharOverride-1">Toporul şi pădurea </span>ş.a.), Anton Pann, Petre Ispirescu, Alecu Donici (<span class="CharOverride-1">Pilde</span>,<span class="CharOverride-1"> Racul, broasca şi ştiuca</span>), C. Negruzzi, Ion Creangă (<span class="CharOverride-1">Moş Nichifor Coţcariul</span>), I.L. Caragiale, M. Eminescu (<span class="CharOverride-1">De ce nu-mi vii</span>, <span class="CharOverride-1">Ce te legeni, codrule?</span>, <span class="CharOverride-1">Revedere</span> ş.a.), Nicolae Gane (<span class="CharOverride-1">Codreanul</span>), Alexandru Vlahuţă. Sunt selectate, de asemenea, creaţii reprezentative ale scriitorilor români de după 1900, între care G. Coşbuc (<span class="CharOverride-1">Mama</span>, <span class="CharOverride-1">Lupta vieţii</span>, <span class="CharOverride-1">Nunta Zamfirei</span> ş.a.), Al. Vlahuţă (<span class="CharOverride-1">La icoană</span>, <span class="CharOverride-1">Tu eşti poet</span> ş.a.), Sofia Nădejde, Nicolae Beldiceanu, Matilda Cugler-Poni, Theodor Neculuţă, Octavian Goga (<span class="CharOverride-1">Toamna </span>ş.a.), Mihail Sadoveanu (<span class="CharOverride-1">Ionică</span>), George Rotică, A.C. Cuza, N. Beldiceanu, Ion Păun, Matilda Cugler-Poni, precum şi, mai în fiecare număr, poezii ale lui Al. Mateevici. Cu versuri proprii sau culegeri de producţii folclorice sunt prezenţi şi Ion Buzdugan (<span class="CharOverride-1">Călătoria</span> <span class="CharOverride-1">verii, </span>semnată Nică Românaş<span class="CharOverride-1"> </span>ş.a.), Pan Halippa, Gheorghe Năsturaş, Teodor Păduraru, Mihail Minciună, Tudose Roman, Toader Mălai, Iulian Friptu ş.a. Din literatura universală sunt alese opere ale unor scriitori de primă mărime, între care Goethe (<span class="CharOverride-1">Marea liniştită</span>, traducere de B. Nemţeanu), Lessing (<span class="CharOverride-1">Sărutul</span>, traducere de B. Nemţeanu), H. Heine, A.S. Puşkin (<span class="CharOverride-1">Prorocul</span>, traducere de Pan Halippa sub semnătura P.H.), L.N. Tolstoi (<span class="CharOverride-1">Cel dintâi rachier</span>, <span class="CharOverride-1">Scânteia cât de mică mare foc aprinde</span>, traduceri de P. Cubolteanu), Aleksei Tolstoi (poemul <span class="CharOverride-1">Ioan Damaschin</span>, traducere de Al. Mateevici), B. Franklin (<span class="CharOverride-1">Mijloacele pentru desăvârşirea sufletului</span>, traducerea lui Gh. Asachi). Pentru cititorii de la sate, <span class="CharOverride-2">C.m. </span>are rubrici speciale cu articole şi informaţii privitoare la agricultură, cooperaţie, aspecte sociale specifice Basarabiei etc. Relaţia redacţiei cu cenzura administraţiei guberniale a fost mai mereu una accidentală. Astfel, numărul 5 din 1913 al <span class="CharOverride-2">C. m. </span>a fost „arestat”, adică în întregime confiscat, pentru că funcţionarii guberniali afirmau că poezia <span class="CharOverride-1">La icoană</span> de Al. Vlahuţă „ar înjosi icoana şi numele Maicii Domnului”. Cu începere de la 5 ianuarie 1914 revista scoate, ca supliment, o publicaţie săptămânală intitulată tot „Cuvânt moldovenesc” şi având drept subtitlu indicaţia „gazeta săptămânală pentru moldovenii din Basarabia şi de pe Nistru”, tipărită la început cu caractere chirilice, pentru o perioadă scurtă cu chirilice şi latine, iar din iulie 1927 numai cu caractere latine. Începând cu numărul 5 din 17 ianuarie 1916, subtitlul devine „gazetă naţională pentru moldovenii din Basarabia şi de peste Nistru”. Din 1 noiembrie 1926, când începe o nouă serie, denumirea gazetei va fi „Cuvântul moldovenesc”, dar din mai 1929 revine la vechiul titlu „Cuvânt moldovenesc”. Între februarie 1917 şi 26 decembrie 1921 este bisăptămânal. În continuare va ieşi cu mari întreruperi şi neregulat până în iunie 1940, apoi între august 1941 şi martie 1944. De la primele numere proprietar redactor-editor va fi N.N. Alexandri; din 10 august 1914, Simion Murafa este numit redactor, iar Alexandri rămâne editor; o altă schimbare apare în numărul 27 din 2 aprilie 1917, când Pan Halippa ia conducerea gazetei în calitate de redactor-editor. Alţi redactori au fost H.D. Dăscălescu, o perioadă şi prim-redactor, şi I. Mota (din februarie1918, pentru o perioadă). Între 2 ianuarie 1919 şi 1920 subtitlul va fi „gazetă naţională moldovenească”, iar de la 23 ianuarie 1929, „gazetă de cultură şi gospodărie naţională”. Din aprilie 1917 suplimentul va deveni organul de presă al Partidului Naţional Moldovenesc şi va contribui printr-o campanie susţinută la unificarea mişcării de eliberare naţională a basarabenilor. La noua serie, din noiembrie 1926 şi până în 1944, director este Onisifor Ghibu, în vreme ce redactori sunt Iorgu Tudor şi Mihail Minciună. <span class="CharOverride-2">C.m. </span>va avea acum ca subtitlu specificaţia „gazetă săptămânală cu tot felul de învăţături şi ştiri din toată lumea tipărită pentru trebuinţele poporului moldovenesc din Basarabia de către Asociaţiunea Astra”, iar în perioada celui de-al Doilea Război Mondial, „Foaie săptămânală pentru popor, organ de presă al Fundaţiei Culturale Regele Mihai I”. De-a lungul timpului, colaboratorii, între care Al. Mateevici, Ion Pelivan, Vasile Harea, Ion Buzdugan, vor dezbate în contribuţiile lor chestiuni legate de romanitatea limbii naţionale, introducerea limbii române în şcoală, problemele administraţiei basarabene sau ale bisericii ortodoxe, obţinerea autonomiei Basarabiei, crearea şi rolul Sfatului Ţării etc. Ion Buzdugan, sub pseudonimul Nică Românaş, debutează în paginile gazetei cu versuri. La fel, Iulian Friptu sau Pan Vicol. Sunt publicate numeroase traduceri din mari scriitori ruşi, între care A.S. Puşkin, M.I. Lermontov, I.S. Turgheniev, A.A. Fet, V.G. Korolenko, A.P. Cehov, S. Nadson, A.N. Tolstoi, sau europeni: Friedrich Schiller, Heinrich Heine, Victor Hugo, Adam Mickiewicz, Petöfi Sándor, Guy de Maupassant, Selma Lagerlöf, Alphonse Daudet, alături de o versiune în limba română după <span class="CharOverride-1">Cântec despre Moldova</span> de Alexandru Hâjdeu. După 1920 literatura scriitorilor basarabeni va fi şi mai bine reprezentată. Cu versuri colaborează Sergiu Cujbă, Sergiu Matei Nicu, Vladimir Cavarnali, Andrei Ciurunga (Robert Cahuleanu), Alexandru Bardier, Octav Sargeţiu ş.a. Se publică şi poeziile postume ale Liubei Dimitriu. Prozatorii periodicului sunt Gh. V. Madan, Sabin Popescu-Lupu, Sergiu Cujbă, iar încercări dramatice dă Sabin Popescu-Lupu. &#9;<span class="Semnatura">S.P., A.Cb.</span></p>
			<p class="Heuristica_PRIMUL_Semnat"><span class="titlu-12">CUVÂNT NOU</span><span class="titlu-12 CharOverride-3">,</span> publicaţie apărută la Cluj, neregulat, din aprilie 1938 până în 27 august 1940. Proprietar: Vasile I. Frăteanu; redactor: Dumitru Lungu. De la al treilea număr îşi schimbă formatul, care va fi unul de ziar. De la 1 ianuarie 1940 titlul devine „Cuvântul nou”. Director: Emil Coroiu (din 24 februarie 1940 redactor-şef și redactor responsabil); Pavel Berariu, redactor responsabil. Revista dispune de o „Pagină literară”, în care publică poezie Victor Ilieşiu, Gheorghe N. Popa, Ionel Pop, Petru Şaitiş, I. Ch. Severeanu, Emil Zegreanu, Ion Miclea-Anteş, Viorica Gabor, Grigore Petre Poruţiu, Ilarion Albu, Octavian Cosciuc, Ovidiu Hulea. Poeme în proză semnează Gh. Roman, V. Strava. Se reproduc poezia <span class="CharOverride-1">Inima</span> de Octavian Goga şi articolul <span class="CharOverride-1">Eminescu</span> de D. Popovici. Dar revista rămâne importantă pentru că se implică în polemicile legate de numele lui Lucian Blaga, publicând pe această temă două articole: <span class="CharOverride-1">Între „Neamul românesc” şi d. Lucian Blaga</span> şi <span class="CharOverride-1">D. Lucian Blaga, victima unui complot al neputinţei</span> de Septimiu Bucur (1939). Alți colaboratori: N. Buta, Constantin Oarcea, Victor Pocol, E. Lucaciu. &#9;<span class="Semnatura">M.Pp.</span></p>
			<p class="Heuristica_PRIMUL_Semnat"><span class="titlu-12">CUVÂNTUL</span><span class="titlu-12 CharOverride-3">,</span> cotidian apărut la Bucureşti de la 6 noiembrie 1924 până la 1 ianuarie 1934, de la  21 ianuarie 1938 până la 17 aprilie 1938 şi de la 14 octombrie 1940 până la 24 ianuarie 1941; din octombrie 1940, apare cu subtitlul „Ziar al mişcării legionare”. Fondatorii publicaţiei sunt Titus Enacovici și Pamfil Șeicaru, iar directori – C. Gongopol (noiembrie 1924 – iunie 1929), Nae Ionescu (iunie 1929 – aprilie 1938; și proprietar al ziarului după moartea lui Enacovici din 1928, inițial împreună cu Titus Devechi), P.P. Panaitescu (noiembrie 1940 – ianuarie 1941). Din colectivul redacţional mai fac parte Nichifor Crainic (până în 1926), Cezar Petrescu (până în 1928, când pleacă împreună cu Șeicaru), I. Dragu, G.M. Ivanov, Adrian Maniu, Lucian Blaga, Vladimir Ionescu, Isaia Tolan (în 1926), Ion Călugăru, Mihail Sebastian. În articolul-program din primul număr, intitulat <span class="CharOverride-1">Ce este „Cuvântul”</span>, publicaţia îşi mărturiseşte intenţia de a fi „un ziar politic independent scris de intelectuali […] preveniți contra oricărei sugestiuni a doctrinelor și la adăpost de orice presiune efectivă a partidelor”, de „a exercita o investigaţie, un control şi o judecată obiectivă, fără altă preocupare decât sinceritatea”, „de a introduce în viaţa publică şi în presa creatoare de curente un element veşnic camuflat până azi: adevărul”. În consens cu orientarea sa generală şi cu numeroasele campanii de presă, <span class="CharOverride-2">C.</span>, la nouă ani de la apariţie, se autointitulează „o gazetă creştină [ortodoxă], gazetă de realităţi locale, gazetă monarhică” (Mihail Sebastian, „<span class="CharOverride-1">Cuvântul” de la 4 noiembrie 1924 până astăzi</span>, 1933). Potrivit aceluiași articol retrospectiv, <span class="CharOverride-2">C.</span> „a descoperit și a impus în presă o «pagină întâia» care-i aparține exclusiv. Ziarele românești au fost mereu în marea lor majoritate anonime: scrise de anonimi pentru anonimi. «Cuvântul» rupea acest anonimat metodic. Nu avea ambiția să fie o gazetă de colportaj general, ci o publicație de gândire, de control, de atitudine. Funcția pe care și-o recunoștea era să-și informeze cetitorii precis, dar în același timp să prezinte această informație sub lumina unei judecăți critice. Din primul moment își propunea să urmărească în politică și în viața publică faptele semnificative și să le prezinte în ierarhia lor justă. De aceea întâiul element din gospodăria ziarului era articolul. Prima pagină îi era exclusiv dedicată. Șase articole, toate șase semnate, cu o semnătură ce fixa înainte de orice o răspundere intelectuală, toate șase strânse la un loc”. Cu un caracter pronunţat critic la adresa realităţilor politice ale vremii (în special la adresa liberalilor), susținând partida principelui Carol după renunțarea la tron (1926–1930), ceea ce atrage confiscări ale tirajului și acte de cenzură, ducând o politică fervent carlistă din 1930 (când Nae Ionescu face parte pentru o vreme din „camarila” lui Carol al II-lea), simpatizând în linii mari cu dreapta conservatoare, gazeta nu subscrie totuşi la o singură formulă până în toamna lui 1933, când trece prin Nae Ionescu de partea Gărzii de Fier (directorul este considerat instigator al asasinării prim-ministrului I.G. Duca și arestat, ceea ce duce la închiderea ziarului la începutul lui 1934); cartea lui Corneliu Zelea Codreanu – inclusiv antisemitismul – este jucată fățiș în 1938 (publicația fiind interzisă  din nou tocmai din această pricină), iar în octombrie 1940 <span class="CharOverride-2">C.</span> devine de facto oficios al mișcării legionare. Încă din 1926 Pamfil Șeicaru publicase câteva articole de susținere a fascismului italian (<span class="CharOverride-1">Ideologia constructivă a fascismului</span>, <span class="CharOverride-1">În vizită la B. Mussolini</span> etc.). Rubricile obişnuite sunt „Ultima oră”, „Bloc-notes”, „Informaţiuni”, „Economice şi financiare”, „Ştiri politice”, „Sport”, „Cuvântul cinematografic”, „Panopticum”, „Cuvântul în ţară”. O rubrică-fanion este „Duminica”, pe teme religios-ortodoxe, ținută mai întâi de Nichifor Crainic (1924–1926), apoi de Nae Ionescu (1926–1930) și de Gheorghe Racoveanu (1930–1933). <span class="CharOverride-2">C.</span> dezbate probleme politice, economice, sociale şi culturale, dar publică şi literatură şi critică, în cadrul unor pagini literare sau al unor rubrici cu caracter nepermanent, intitulate „Cuvântul literar-artistic”, devenit supliment al ziarului, şi „Cuvântul artei, literaturii, teatrului”, din 1931 până în 1940, când literatura dispare. Versuri semnează Octavian Goga, Tudor Arghezi, Ion Minulescu, Camil Petrescu, Perpessicius, Radu Boureanu, Andrei Tudor, Paul Sterian, Emil Gulian. Colaborează constant cu proză Mihail Sebastian, care publică în <span class="CharOverride-2">C.</span> <span class="CharOverride-1">Jurnal de vacanţă</span>, <span class="CharOverride-1">Scrisori din Paris</span>,<span class="CharOverride-1"> </span>fragmente din romanul <span class="CharOverride-1">Oraşul cu salcâmi</span> sau povestiri din volumul <span class="CharOverride-1">Femei</span>, şi Mircea Eliade, prezent cu un fragment din <span class="CharOverride-1">Romanul adolescentului miop</span> şi cu mai multe pagini din romanul <span class="CharOverride-1">Lumina ce se stinge, </span>dar şi cu ciclurile intitulate <span class="CharOverride-1">Scrisori către un provincial</span> (1927–1933), <span class="CharOverride-1">Itinerariul spiritual </span>(1927), <span class="CharOverride-1">Fals jurnal de bord</span> (1928), <span class="CharOverride-1">Ce am văzut în India</span> (1929), <span class="CharOverride-1">Cartea morţilor tibetani</span> (1932). <span class="CharOverride-2">C.</span> publică, de asemenea, povestirea <span class="CharOverride-1">Scormon</span> de Ioan Slavici, un fragment din romanul <span class="CharOverride-1">Răscoala</span>, pagini din <span class="CharOverride-1">Umbre </span>şi <span class="CharOverride-1">Gorila</span> de Liviu Rebreanu, schiţa <span class="CharOverride-1">Pacostea</span> de Ion Agârbiceanu, un fragment din romanul <span class="CharOverride-1">Reportaj sentimental</span> de Ion Vinea, <span class="CharOverride-1">Fragmente de cartier latin </span>de Emil Cioran şi alte nuvele şi povestiri aparţinând lui Cezar Petrescu, Ionel Teodoreanu, Gala Galaction, Cella Delavrancea, Petru Manoliu, Ion Călugăru, Claudiei Millian. Alexandru Kiriţescu oferă un fragment din piesa în trei acte <span class="CharOverride-1">Cuib de viespi</span>. Cronica literară este susţinută de Tudor Vianu şi, sporadic, de Cezar Petrescu în 1925 şi 1926, iar din 1927 de Perpessicius, Mircea Eliade şi Mihail Sebastian, ultimul scriind până în 1933 despre cărţi semnate de Mihail Sadoveanu, Liviu Rebreanu, Camil Petrescu, Hortensia Papadat-Bengescu, Tudor Arghezi, Lucian Blaga, Ion Barbu. La rândul său, Perpessicius ţine cronica literară în cadrul rubricii „Menţiuni critice”, iar Mircea Eliade şi Mihail Sebastian (care semna și Amyntas) se disting nu doar prin comentarii la zi, ci şi prin articole de bilanţ sau prin studii şi comentarii despre scriitori români şi străini şi despre probleme generale de teorie literară, în cadrul unor cicluri intitulate <span class="CharOverride-1">Portrete literare</span>, <span class="CharOverride-1">Note despre literatură</span>, <span class="CharOverride-1">Note pe marginea cărţilor</span>, <span class="CharOverride-1">Contemporanii. </span>Numărul 235/1925 cu&#173;prinde un articol-necrolog <span class="CharOverride-1">Ioan Slavici</span> de Pamfil Şeicaru. Începând cu numărul 887/1927 Mihail Sebastian publică în serial <span class="CharOverride-1">Consideraţii asupra </span><span class="CharOverride-1">romanului modern</span>, în numărul 1494/1929 Perpessicius scrie articolul <span class="CharOverride-1">Actualitatea lui Eminescu</span>, în numerele 2231 şi 2232/1931 G. Călinescu este prezent cu studiul <span class="CharOverride-1">Eminesciene</span>. Numărul 3158/1938 conţine articole închinate sărbătoririi unui veac de la naşterea lui B.P. Hasdeu, semnatari fiind Perpessicius, Mircea Eliade, Lucian Predescu, iar numărul 2724/1932 comemorează zece ani de la moartea lui Marcel Proust prin articole de Camil Petrescu (<span class="CharOverride-1">Destinul lui Proust</span>), Mihail Sebastian (<span class="CharOverride-1">Creatorul de oameni</span>) şi F. Aderca (<span class="CharOverride-1">Proust în conştiinţa românească. Mărturisiri şi amintiri</span>). Alături de cronica literară, foarte consistentă, şi de articole bine documentate despre marii scriitori ai literaturii universale, se remarcă şi numeroase polemici, inaugurate de intervenţia lui Mircea Eliade, în numerele 657 şi 662/1927, intitulată <span class="CharOverride-1">Mitul arghezian</span>. Autorul condamnă cultul marelui poet, care l-ar transforma într-un „mic zeu asiatic, voluminos în pântec, trivial, agresiv şi bonom”, fără a-i nega însă talentul şi originalitatea. La apariţia <span class="CharOverride-1">Cuvintelor potrivite</span>, Mircea Eliade consideră volumul „înspăimântător de slab: submediocru, decolorat, măcinat de avânturi nerealizate, dovada unui talent de o stranie insuficienţă” (<span class="CharOverride-1">Poezia lui Tudor Arghezi</span>, 788/1927). Eliade îşi exprimă de asemenea dezaprobarea faţă de versurile lui Ion Minulescu, „afectate, superficiale, de o dubioasă originalitate, lipsite de emoţie, distractive ca nişte zurgălăi, colorate ca lampioanele de la serbările populare”. În aceeaşi manieră sunt comentate scrierile lui Paul Zarifopol, pe care îl găseşte „posac, bănuitor, îmbătrânit şi fardat”, ale lui Mihail Dragomirescu, numit „duhovnic al ţapilor” (<span class="CharOverride-1">Un nedreptăţit: D. Mihail…</span>), Camil Petrescu (<span class="CharOverride-1">Tot despre „Noua generaţie”</span>) şi „literatura proletariatului” (<span class="CharOverride-1">Bluze albastre)</span>. La rândul său, Mihail Sebastian îl numeşte pe Ion Minulescu „chefliul inovator al versului liber şi al cravatei multicolore”, în articolul intitulat <span class="CharOverride-1">Suficienţii</span>, referindu-se în alte rânduri şi la Mihail Dragomirescu (<span class="CharOverride-1">Cazul Mihail Dragomirescu</span>) sau la Paul Zarifopol (<span class="CharOverride-1">Note despre literatură</span>,<span class="CharOverride-1"> Critica d-lui Zarifopol</span>). Sebastian nu agrea nici critica lui E. Lovinescu (<span class="CharOverride-1">Autoritatea vârstei</span>), nici pe cea a lui G. Călinescu, cu care se confruntă în 1933. Pe de altă parte, el condamnă studiul lui Camil Petrescu <span class="CharOverride-1">E. Lovinescu subt zodia seninătăţii imperturbabile</span>, pe care îl califică drept „un atac excesiv”, „o barbarie inutilă”, deşi consideră că, de la apariţia <span class="CharOverride-1">Memoriilor</span> şi a romanului <span class="CharOverride-1">Bizu</span>, opera lui Lovinescu „a coborât foarte repede, în conştiinţa publică, treptele descompunerii” (<span class="CharOverride-1">Critică şi vehemenţă</span>). Convins de necesitatea polemicii, Mihail Sebastian se lansează în atacuri și împotriva revistei „Viaţa Românească”. Accente critice dure se găsesc şi în intervenţiile lui Stelian Mateescu (<span class="CharOverride-1">E. Lovinescu şi poezia pură</span>) ori în cele ale lui G. Ciprian (<span class="CharOverride-1">Leliţa argheziană</span>). De interes literar sunt eseurile, însemnările de călătorie şi notele de jurnal ale lui Lucian Blaga, Mircea Eliade, Camil Petrescu, Emil Isac, Mihail Sebastian, Ion Vinea, Mircea Vulcănescu, Ion Călugăru, precum şi unele texte semnate de Petru Manoliu, Al. Busuioceanu, C. Nestor, D. Tomescu. În domeniul publicisticii sunt de remarcat articolele lui Nae Ionescu (care a scris, folosind și numeroase pseudonime, sute de articole pe cele mai diverse teme), N. Davidescu, Perpessicius, Octav Onicescu, Vladimir Ionescu, Ion Agârbiceanu, Dem. Theodorescu, G. Rahoveanu, A. Boldur. <span class="CharOverride-2">C.</span> cuprinde, de asemenea, traduceri din A.P. Cehov (un fragment din <span class="CharOverride-1">Noaptea de Paşti</span>, în transpunerea lui Virgil Godeanu), din <span class="CharOverride-1">Tablourile pariziene</span> de Charles Baudelaire (Perpessicius), din poemele lui Serghei Esenin (Zaharia Stancu), din <span class="CharOverride-1">Divina Comedie </span>a lui Dante (Alexandru Marcu), din François Mauriac (<span class="CharOverride-1">Lumina corpului</span>), Edgar Allan Poe (<span class="CharOverride-1">Corbul</span>), Alberto Moravia (<span class="CharOverride-1">Fuga nocturnă</span>, fragment din romanul <span class="CharOverride-1">Indiferenţii</span>), în versiunile lui Emil Gulian, Paul Stelian şi, respectiv, C.N. Negoiţă. Cronica plastică este semnată de N.N. Tonitza, Tudor Arghezi, Dan Botta, Mac Constantinescu, cea dramatică de Al. Kirițescu (din 1928) și sporadic de Adrian Maniu, Pamfil Şeicaru, dar și de Nae Ionescu (între 1926 şi 1929), iar cea muzicală de G. Breazul şi Emanoil Ciomac. În sumar se mai înscriu revista presei, anchete politice, un curier judiciar, o cronică sportivă, una ştiinţifică şi una agricolă, cugetări, reclame, anunţuri, caricaturi, fotografii. Semnând în primul ani Cassandra, Galeon, Pandor sau Tranole, apoi cu numele său, Titus Enacovici a publicat numeroase articole pe subiecte economice. Alţi colaboratori: Valeriu Bora, Dan Petraşincu, Petru Comarnescu, Petre Pandrea, N.M. Condiescu, Eugen Titeanu, Dragoș Proto&#173;popescu, Simion Mehedinţi, Mircea Vulcănescu, D.C. Amzăr, Dinu Nicodin, Barbu Sluşanschi, Leon Ţopa, Ernest Bernea, Anton Balotă.&#9;<span class="Semnatura">M.W.</span></p>
			<p class="Heuristica_PRIMUL_Semnat"><span class="titlu-12">CUVÂNTUL</span><span class="titlu-12 CharOverride-3">,</span><span class="titlu-12"> </span>revistă care apare la Bucureşti din 31 ianuarie 1990, cu subtitlul „Săptămânal de atitudine”, sub conducerea unui comitet director alcătuit iniţial din Ioan T. Morar, Florin Pasnicu, Lorin Vasilovici, avându-l ca secretar de redacție pe Dumitru Stan. De la 28 martie 1990 colegiul de redacție este compus din Radu G. Țeposu (director, președinte-director general de la numărul 12/1991), Ioan Buduca (redactor-șef, director literar-artistic din 1993),<span class="CharOverride-2"> </span>Dumitru Stan<span class="CharOverride-2"> </span>(secretar principal de redacție). Secretari generali de redacție au mai fost, la prima serie, Mariana Dima, George Țâra, Mihai Cojocea, Mircea Țicudean, iar secretar de redacție Anca Salvador. De la numărul 1/februarie 1995, când se lansează, după o întrerupere, a doua serie a revistei, componența redacției se modifică din nou, președinte-director general fiind Radu G. Țeposu, director editorial Ioan Buduca, redactor-șef Tudorel Urian, redactori Cristian Paul Brancu și Irina Tudor. Tot acum <span class="CharOverride-2">C.</span> își schimbă subtitlul în „Revistă de cultură” și periodicitatea, apărând lunar. După dispariția lui Radu G. Țeposu în anul 2000, numele acestuia va fi menționat în continuare ca „fondatorul seriei noi”. Începând cu numărul 3–4/2004, când subtitlul devine „Revistă de cultură și de atitudine”, Mircea Martin preia direcția ca senior editor, Ioan Buduca figurând ca redactor-șef, acesta fiind înlocuit, de la numărul 6/2005, de Laura Albulescu. Din octombrie 2006, după demisia lui Mircea Martin, dezamăgit că într-o economie de piață soarta unei reviste de cultură „nu depinde numai de calitatea intelectuală a propriei oferte”, ci și de „susținerea financiară, «spatele» politic sau abilitatea de a face – fie și cu intermitențe – scandal”, conducerea este asigurată, până la numărul 7/2008, de Răzvan Ţupa (redactor-șef), acompaniat de Cosmin Perța (secretar general de redacție) și Teodor Dună (redactor). În această perioadă iese în alt format, de mai mici dimensiuni. Pentru un scurt interval, august – septembrie 2008, poartă subtitlul „Revistă de analiză și sinteză”, revine la formatul mare și îl are ca director pe Sorin Antohi, după care, din octombrie același an, echipa din jurul acestuia, formată din Paul Cernat, redactor-șef, redactorul-șef adjunct Victor Rizescu, secretarul general de redacție Cosmin Perța, cărora li se alătură redactorul Raul Huluban, îşi asumă conducerea și inaugurează a treia serie a revistei (până în septembrie 2009). Cu această ocazie se modifică încă o dată subtitlul în „Revistă de cultură și dialog”. Din 1992 a editat și un supliment popular, „VIP”, condus până în mai 1996 de George Stanca, apoi de Cristian Brancu. Într-un scurt text programatic din primul număr, <span class="CharOverride-1">Către cititori</span>, inițiatorii publicației se revendică de la „Viața studențească” (1956–1989) şi îşi propun să transforme revista într-un for menit „să vorbească în favoarea tuturor instanțelor care cred, cu adevărat, în libertatea cuvântului. Se va numi, prin urmare, chiar «Cuvântul». Nu va fi partizanul nici unei idei politice confiscate de interese marginale ori meschine. Va fi un săptămânal de atitudine”. Și, într-adevăr, în primii ani, adică în perioada imediat postcomunistă, <span class="CharOverride-2">C.</span> își va urma statornic linia anunțată, declarat apolitică, reacționând „față de excese și erori, față de confuzie și adeziuni stupide”, dar și făcându-și un scop din „toleranța față de cuvântul celuilalt” și din „deconspirarea intoleranței altora”. Preponderentă în prima serie, publicistica practicată de redactori și colaboratori se caracterizează printr-un spirit critic combativ și un stil ironic, polemic, care au făcut din <span class="CharOverride-2">C.</span> una dintre publicațiile cele mai vii ale perioadei. În afara comentariilor social-politice, găzduite de rubrici precum „Observatori neutri”, „Partidele politice”, „Cutia neagră”, notabile sunt cele culturale și literare de la rubricile „Best Seller”, „Noutăți editoriale”, „Vă recomandăm să citiți” (cronici literare semnate de Ioan Buduca, Tudorel Urian, Dan Ciachir, Alexandru Baltag, Al. Cistelecan), „Ce se mai scrie despre...” (Dumitru Constantin), „Cronica ortodoxă” (Dan Ciachir). Interviurile cu intelectuali importanți din exil (Monica Lovinescu, Virgil Ierunca, Vladimir Tismăneanu) sau din țară (Octavian Paler, Adrian Marino, Nicolae Manolescu) dau și ele consistență revistei. Mai puțin spațiu i se acordă, în schimb, literaturii propriu-zise. Pot fi citite totuși versuri de Petru Romoșan, Ioan Stratan, Paul Daian, Nicolae Coande, fragmente de roman aparținând lui Ștefan Agopian (<span class="CharOverride-1">Raport cu Suzana</span>, în foileton, numerele 1–11/1990), Ioan Pascu (<span class="CharOverride-1">Afacerea Grossmann</span>), H.-R. Patapievici (<span class="CharOverride-1">Viața la 17 ani</span>) și o povestire de Răzvan Petrescu (<span class="CharOverride-1">Primăvara la bufet</span>). Colaboratorii literari, ca și ceilalți de altfel, fac parte îndeosebi din așa-numita generație optzecistă, fapt evident și în seria a doua a revistei, când <span class="CharOverride-2">C.</span> capătă o turnură mai vădit culturală. Fără a abandona publicistica de strictă actualitate, prioritară este acum cea dedicată literaturii și recuperărilor istorico-culturale. Critica literară devine coloana vertebrală a revistei. Apar regulat cronici și recenzii ale unor optzeciști consacrați, ca Al. Cistelecan, Mircea Mihăieș, Octavian Soviany, comentarii de Radu G. Țeposu<span class="CharOverride-2"> </span>(<span class="CharOverride-1">Spiritul polemic, ca tehnică a orgoliului</span>, cu referire la <span class="CharOverride-1">Istoria critică a literaturii române</span> de Nicolae Manolescu), Ion Simuț (<span class="CharOverride-1">A fost divinul critic un colaboraționist?</span> – despre posteritatea călinesciană), Virgil Podoabă (<span class="CharOverride-1">Popularitate și valoare sau Compilatori, proprietari și creatori</span>), Ion Manolescu (<span class="CharOverride-1">Vedetele „epocii de aur”</span>), eseuri de Nicolae Manolescu (la rubrica „Tema”), H.-R. Patapievici, Cristian Bădiliță, Alexandru Matei, Ruxandra Cesereanu ș.a. În sumar își află loc sporadic și poezia, prin autori din „cea mai tânără generație” (cum sună numele unei rubrici), între care Marius Ianuș, Gabriel Hasmațuchi, Cristiana Ionescu, prin unii optzeciști, precum Cristian Popescu, Viorel Mureșan, Marta Petreu, sau prin poeți din generațiile anterioare: Constanța Buzea, Ștefan Foarță, Nora Iuga, Carmen Firan. Sunt incluse, de asemenea, proze de George Bălăiță (din seria <span class="CharOverride-1">Marocco</span>), Matei Vișniec (<span class="CharOverride-1">Imaginează-ți că ești Dumnezeu</span>), Ștefan Caraman, Carmen Duvalma, Alexandru Vakulovski și Mihail Vakulovski. Traducerile nu sunt nici ele uitate, întâietate având, în general, cele din prozatori cu notorietate ca peruanul Mario Vargas Llosa (<span class="CharOverride-1">Rătăcirile fetei nesăbuite</span>), spaniolul Pío Baroja y Nessi (<span class="CharOverride-1">Peripețiile lui Shanti Andía</span>), canadiana Margaret Atwood (<span class="CharOverride-1">Asasinul orb</span>), austriacul Peter Handke (<span class="CharOverride-1">Într-o noapte întunecată plecai din casa mea liniștită</span>). De o atenție aparte se bucură evocarea recuperatoare a unor personalități sau a unor fenomene din trecutul cultural mai îndepărtat sau mai apropiat. Astfel, sub genericul <span class="CharOverride-1">Lecția de onestitate și demnitate</span>, Alexandru Paleologu, Mihai Șora, Victor Neumann, Vladimir Tismăneanu scriu despre Virgil Ierunca, iar sub titulatura<span class="CharOverride-1"> Represiune și confesiune</span> Adrian Marino urmărește „modul cum represiunea acționează asupra temperamentelor și conștiințelor literare”, comentând scrierile memorialistice sau jurnalele lui I. Negoițescu (<span class="CharOverride-1">Revolta simțurilor exacerbate</span>), Alexandru Paleologu<span class="CharOverride-1"> </span>(<span class="CharOverride-1">Trista soartă a liberalismului românesc</span>), Livius Ciocârlie (<span class="CharOverride-1">Mic-burghezi, pașoptiști întârziați</span>). În cadrul anchetei <span class="CharOverride-1">Lucian Raicu sau Literatura ca viață</span>, figura criticului este evocată de Matei Călinescu, Irina Petraș, Daniel Cristea-Enache, în timp ce, într-o altă anchetă, <span class="CharOverride-1">Cercul Literar de la Sibiu, între istorie și contemporaneitate</span>, fenomenul cerchist și ecourile sale sunt analizate de Florin Mihăilescu, Barbu Cioculescu, Al. Cistelecan, Dumitru Chioaru ș.a. Anchetele și dezbaterile constituie, de altfel, unul din punctele forte ale revistei, atrăgând un număr mare de colaboratori în discutarea unor teme literare incitante (<span class="CharOverride-1">Este în criză proza românească?</span>, <span class="CharOverride-1">Cum poate fi un intelectual popular?</span>, <span class="CharOverride-1">Scrisul, între angoasă și spaimă</span>), cu deschidere culturală largă (dosarele intitulate <span class="CharOverride-1">Cultura înaltă și celelalte culturi</span>, <span class="CharOverride-1">Dandysme culturale</span>), istorică sau politico-ideologică, ca totalitarismele ce au dominat secolul al XX-lea (comunismul și fascismul), despre care scriu Alexandru George (<span class="CharOverride-1">Balanța totalitarismelor</span>, <span class="CharOverride-1">Falimentul marxismului</span>), Teodor Baconsky și Dan Pavel. De asemenea, între aprilie 2004 şi septembrie 2006, sub direcțiunea lui Mircea Martin, se publică o suită de conferințe organizate sub auspiciile revistei, ca o contribuție la un amplu „proiect de reconstrucție identitară”, susținut de scriitori, critici, filosofi, istorici, antropologi, sociologi, economiști etc.; textele au fost reunite, în 2008, în volumul <span class="CharOverride-1">Conferințele „Cuvântul”: Identitate românească – identitate europeană</span>. Același interes pentru dezbaterea de idei transpare și din a treia serie a revistei, care, așa cum se promitea în articolul inaugural semnat de Paul Cernat (<span class="CharOverride-1">Schimbare în continuitate. Din nou la început de drum</span>), își va păstra și își va proba „opțiunea pentru un «al treilea discurs» în spațiul public autohton, pentru sinteza metodologică (în cadrul căreia istoria ideilor, istoria socială, literatura, comparatistica, filosofia, antropologia cooperează fecund), pentru un nou criticism și pentru abordarea istoriei culturale a României sub semnul «pluralității în unitate»”. <span class="CharOverride-2">C.</span> o va face atrăgându-și colaborarea unor „oameni tineri sau mai puțin tineri, cu orientări dintre cele mai diferite, dar bine instalați în interiorul propriilor discipline”, între care Laurenţiu Constantiniu, Alexandru Matei, Ovidiu Pecican, Andrei Simuț, Ioan Stanomir, Vlad Mureșan, Al. Cistelecan, Șerban Axinte, Victor Cubleșan, Daniela Luca, Constantin Rudnițchi, Dan Dungaciu (eseul <span class="CharOverride-1">Predania, catapeteasma și postmodernismul</span>, despre Nae Ionescu), Angelo Mitchievici (<span class="CharOverride-1">Ultima invazie barbară în Europa</span>, despre decadența modernității). Alcătuirea unor pagini tematice, precum <span class="CharOverride-1">Ideologii și cultură politică</span>, <span class="CharOverride-1">Despre intelectuali și polemici</span>, <span class="CharOverride-1">Religie și societate</span>, și instituirea unor rubrici ca „Portret”, „Comentarii culturale”, „Perspective contemporane”, „Intermezzo” (Marin Mincu), confirmă specificul revistei, a cărei rubricaţie diversă, variabilă de-a lungul anilor, a oglindit totdeauna dorința acesteia de a fi o publicație culturală deschisă și cuprinzătoare. &#9;<span class="Semnatura">I.M.</span></p>
			<p class="Heuristica_PRIMUL_Semnat"><span class="titlu-12">CUVÂNTUL ÎN EXIL</span>, publicaţie culturală apărută la München, bilunar şi trimestrial, din iunie 1962 până în aprilie 1967, sub direcţia lui George Racoveanu. Formatul este foarte asemănător cu cel al viitoarei „România literară” bucureșteană, un număr având între patru şi opt pagini. Câteva clarificări sunt înscrise în articolul inaugural <span class="CharOverride-1">În loc de program</span>: „Peste toate schimbările – peste vremi, locuri şi oameni– rămâne «firul roşu», rămâne legea fundamentală a «Cuvântului»: iubirea de patrie. Şi mai rămâne ceva: scrisul cinstit şi ţinuta înaltă.” Aşadar, gazeta este pusă de la început sub semnul simbolic al lui Nae Ionescu, dar descendenţa se impune numai în plan cultural şi religios, fără a fi promovată şi ideologia „Cuvântului” interbelic. De altfel, George Racoveanu reia unele articole ale lui Nae Ionescu din cotidianul „Cuvântul”, publică o serie de amintiri şi evocări ale personalităţii acestuia, iar numărul 33–34/1965 este dedicat în întregime comemorării unui sfert de secol de la dispariţia logicianului. Colaborator statornic este, ca odinioară la periodicul lui Nae Ionescu, Mircea Eliade, cu articole, fragmente de memorii şi recenzii literare (își reia rubrica „Glossarium”), evitând o angajare directă în controversele politice ale vremii. Acestea cunosc o largă abordare în colaborările lui Virgil Ierunca, Mircea Popescu, Vintilă Horia şi în intervenţiile lui George Racoveanu, care insistă de câteva ori să aducă în discuţie chestiuni importante, ca în articolul <span class="CharOverride-1">Români în exil şi români în străinătate</span>, în care se fac unele disocieri necesare. Comentarii literare elocvente publică Horia Stamatu, D. Găzdaru, Antoaneta Bodisco. Un spaţiu larg se acordă poeziei de factură tradiţionalistă, de la cea a lui Vintilă Horia şi Vasile Posteuca, la cea semnată de Yvonne Rossignon, Ştefan Baciu, Paul Miron şi Nicolae Novac. Moartea lui G. Racoveanu întrerupe apariţia revistei. &#9;<span class="Semnatura">N.F.</span></p>
			<div class="_idGenObjectLayout-1">
				<div id="_idContainer013" class="_idGenObjectStyleOverride-1">
					<img class="_idGenObjectAttribute-1" src="09_C_856-909-web-resources/image/CUVANTUL_sLIBER.jpg" alt="" />
				</div>
			</div>
			<p class="Heuristica_PRIMUL_Semnat"><span class="titlu-12">CUVÂNTUL LIBER</span><span class="titlu-12 CharOverride-3">,</span><span class="CharOverride-2"> </span>revistă apărută la Bucureşti, săptămânal, în trei serii: prima de la 24 august 1919 la 16 mai 1921, sub direcțiunea lui Const. Graur (cu numărul 34/1920 bilunar); a doua de la 26 ianuarie 1924 la 9 ianuarie 1926, cu Eugen Filotti la conducere; a treia serie de la 11 noiembrie 1933 la 3 octombrie 1936, cu Tudor Teodorescu-Branişte director și Mircea Grigorescu secretar general de redacţie (până la numărul 15/1935). Într-un cuvânt introductiv la prima serie se precizează pe un ton combativ, caracteristic pentru orientarea de stânga a publicației: „Titlul pe care l-am ales n-are pretenția să înfățișeze o realitate, ci o dorință: el nu spune ce este, ci spune ce vrem să fie. [...] Fără îndoială, e momentul să scuturăm regimul absolutist, să risipim atmosfera de mucegai medieval care moleșește atâtea energii și împiedică orice avânt. Starea de asediu e incompatibilă cu vremea de azi și primejdioasă pentru România Mare” (<span class="CharOverride-1">Revista noastră</span>). Încă de la început revista are o rubricație variată („Cronica politică”, „Polemici”, „Cenzurat”, „Spicuiri”, „Note și discuții”), îmbogățită după 1920, când printre colaboratorii permanenți se regăsesc nume importante, semnând rubricile: „Mișcarea literară” (I. Peltz), „Cronica dramatică” (Paul I. Prodan), „Creionări” (Ion Călugăru), „Cronica științifică” (Iosif Westfried), „Pagina muzicală”, „Însemnări”, „Cronica externă”, „Mișcarea intelectuală”, „Cronica artistică” (N.N. Tonitza). Titular al rubricii „În librăriile Franței”, B. Fundoianu scrie despre André Gide, Stéphane Mallarmé, Rémy de Gourmont, Charles Maurras și despre decadentism. La rubrica „Vitrina librăriei” Andrei Braniște (Tudor Teodorescu-Braniște) semnalează apariția unei noi voci lirice în persoana lui Ion Barbu (1919), ca și debutul lui Lucian Blaga, „poetul imaginilor clare, al inspirațiilor luminoase”. Versuri publică Al.A. Philippide (<span class="CharOverride-1">Pantomima</span>), G. Bacovia (<span class="CharOverride-1">Serenada</span>, <span class="CharOverride-1">Amurg</span>), B. Fundoianu (<span class="CharOverride-1">Priveliști vara</span>), Ion Barbu (<span class="CharOverride-1">Ixion</span>), Perpessicius (<span class="CharOverride-1">Reproș imaginar</span>, <span class="CharOverride-1">Frugalitate</span>),Victor Eftimiu, Radu D. Rosetti, V. Demetrius, D. Karnabatt, Otilia Ghibu, D. Iacobescu, Mircea Ioanid, Al. Bilciurescu, George Gregorian, Emanoil Bucuța, Cezar Gr. Cristea. Proză semnează F. Aderca (<span class="CharOverride-1">Domnișoara din str. Neptun</span>), Mihail Sadoveanu (<span class="CharOverride-1">Educație</span>), Emil Isac, Ion Călugăru, Romulus Cioflec. Publicistica politică, pe linia orientării social-democrate a publicației, e prioritară. Încă din primul număr Iosif Nădejde scrie articolul <span class="CharOverride-1">Democrația în acțiune</span>, iar Const. Graur se ocupă de subiectul <span class="CharOverride-1">Rezolvarea chestiunii evreiești. </span>Tot el va lua atitudine în procesul ziariștilor de la „Gazeta Bucureștilor” (Ioan Slavici, Tudor Arghezi ș.a.), după cum se va exprima şi în contra bolșevismului. Emil Isac propune o „fantezie de filosofie politică. Europa nouă”. „Cu titlu<span class="CharOverride-1"> </span>de document”, este recomandat articolul inedit, din 1912, al lui Alexandru Macedonski, <span class="CharOverride-1">Răsăritul și Apusul</span>. Componenta culturală a publicisticii este ilustrată de Emil Isac (<span class="CharOverride-1">Teatrul românesc în Ardeal</span>, <span class="CharOverride-1">Reforma teatrală în Ardeal</span>), H. Sanielevici (<span class="CharOverride-1">Școli și genuri literare</span>, <span class="CharOverride-1">Literatura delincvenților</span>, <span class="CharOverride-1">Politica și literatura</span>, <span class="CharOverride-1">Pastelurile lui Vasile Alecsandri</span> – ce declanșează o polemică cu G.Topîrceanu), Barbu Lăzăreanu <span class="CharOverride-1">O ceartă veche</span> (arta pentru artă/arta cu tendință). Gala Galaction se ocupă de „atletul fanteziei” Al. Macedonski, „amenințat să rămână fără pâinea zilnică”, iar C. Săteanu analizează lirica lui I.L. Caragiale și radiografiază producția literară a „maeștrilor nordului”. Unica secvență dramatică publicată – comedia tragică <span class="CharOverride-1">A doua tinerețe</span> – îi aparține lui Mihail Sorbul. Pot fi citite traduceri din Edmond Rostand, Rémy de Gourmont, Charles Maurras, François Villon, în tălmăcirea lui Luca I. Caragiale. Vasile Savel contribuie cu pagini de memorialistică (<span class="CharOverride-1">Durere și revoltă</span>). Interviuri alcătuite prin întrebări nuanțate realizează C. Săteanu (cu G. Ibrăileanu, Mihail Sadoveanu, Ion Petrovici) și F. Aderca (cu C. Rădulescu-Motru). Printre colaboratorii seriei întâi se mai numără Artur Enășescu, N. Lupu, H. Burileanu (Miron Grindea), N.N. Tiron, I. Botez. Într-un preambul din primul număr al seriei secunde, după ce se constată existența unei „crize morale”, echipa redacțională mărturisește dorința de-a porni la luptă doar „cu arma ideii”, fără a face din <span class="CharOverride-2">C.l.</span> „mai mult decât un îndrumător imparțial pe căile culturii și ale progresului național” (<span class="CharOverride-1">Cuvântul liber</span>). Pentru a evita acuza „oportunismului și a lipsei de busolă”, Eugen Filotti detaliază programul: „Intrăm în arena scrisului românesc în numele unui ideal etic de dreptate. <span lang="es-ES">[...] </span>Dacă e vorba de o afirmare, noi nu vedem decât una activă și productivă: afirmarea geniului și ființei noastre specifice în forme de cultură europene și în cadrul armonios și strălucitor al culturii vestice. <span lang="it-IT">[...] Trecând peste alte apariții politice [...], vedem apropiate de gândirea noastră și răsărite organic din sufletul poporului, numai ideile a două partide: cel socialist și cel țărănesc</span>”<span lang="it-IT">.</span> Raliindu-se tineretului, dar nu aceluia „îngust la vederi, brutal, înăcrit de sugestii otrăvitoare, trist, rău și reacționar”, <span class="CharOverride-2">C.l. </span>își proclamă implicit crezul artistic: „Fără a sprijini absurditățile mediocrității exacerbate, suntem de partea artei moderne” (<span class="CharOverride-1">Gândul nostru</span>). Finele primului an de apariție al noii serii e caracterizat prin optimism şi perseverenţă: „Sprijinind eforturile democrației, ai cărei singuri purtători de cuvânt am rămas în unele clipe, afirmând cu îndărătnicie nevoia de a da o putere de viață și adevăr existenței noastre europene, ne simțim deci datori să continuăm” (<span class="CharOverride-1">După un an</span>). Alta va fi starea de spirit în ianuarie 1926, când e anunțată încetarea apariției, din cauza unor „piedici de neînfrânt”, dar previzibile:. „Ne-au doborât dificultățile materiale”. Axată preponderent pe publicistică, seria a doua a <span class="CharOverride-2">C.l. </span>se bucură de colaborarea câtorva nume sonore ale vieții culturale. Cum problema identitară era de actualitate, ea face subiectul reflecției mai multor autori: Ion Vinea (<span class="CharOverride-1">Modernism și tradiție</span>, <span class="CharOverride-1">Naționalism, rasă, tradiție</span>, <span class="CharOverride-1">Între liberali și naționali)</span>, Mihai Ralea, <span class="CharOverride-1">Rasă și cultură</span> , <span class="CharOverride-1">Ateismul național)</span>, Camil Petrescu (<span class="CharOverride-1">Sufletul național în artă)</span>. Într-o polemică cu „Viața românească” se lansează F. Aderca, în articolele <span class="CharOverride-1">Sufletul cu două măști. Poporanismul – masca de fier</span> și <span class="CharOverride-1">Spiritul critic – masca de catifea</span>. Paleta intervenţiilor este însă mult mai variată: N. Davidescu, <span class="CharOverride-1">Pamfletul</span>, Ion Sân-Georgiu, <span class="CharOverride-1">Cuvinte despre dramă</span>, D.I. Suchianu, <span class="CharOverride-1">Feudalitatea ideilor</span>, Paul Zarifopol, <span class="CharOverride-1">Literații și violența</span>, <span class="CharOverride-1">Literatura și seriozitatea</span>, <span class="CharOverride-1">Revolta contra istoriei</span>,<span class="CharOverride-1"> </span>Mihai Ralea, <span class="CharOverride-1">Indiscreția lui Freud</span>, Camil Petrescu, <span class="CharOverride-1">Scriitorii și statul</span>, Otilia Cazimir, <span class="CharOverride-1">Eroii de la Mărășești</span>. D. Chirca trece în revistă literatura franceză în România, Camil Petrescu își intitulează un articol <span class="CharOverride-1">Influența franceză</span>, iar N. Davidescu și Paul Zarifopol scriu la moartea lui Anatole France. Cel din urmă afirmă: „Ceasul morții lui Anatole France se potrivește semnificativ cu un moment de mare triumf al prostiei adânci și sărbătorit de o stranie alianță a prozaicei imbecilități europene cu isterica idioție asiatică” (<span class="CharOverride-1">Unul care a luptat contra prostiei</span>). Publicistică politică semnează Scarlat Fronda, Mihail Sevastos, C.R. Ghiulea, Const. C. Petrescu, Dem. Theodorescu și îndeosebi Tudor Teodorescu-Braniște, care polemizează cu Nichifor Crainic pe tema pretinsei orientări evreiești a revistei (<span class="CharOverride-1">Cuvântul liber și ortodoxismul</span>, 1925). Manuel Menicovici scrie foiletoanele <span class="CharOverride-1">Femeie și societate</span> și <span class="CharOverride-1">Ceva despre toleranța religioasă</span>. Un fragment din jurnalul de campanie al lui Camil Petrescu e intitulat <span class="CharOverride-1">Războiul cu pumnul</span>. Dintre scrisorile deschise, se rețin cele trimise de Tudor Teodorescu-Braniște lui I.Al. Brătescu-Voinești, de M. Sevastos lui G. Ibrăileanu sau de Camil Petrescu lui Pamfil Șeicaru. Tudor Arghezi semnează „Cronica teatrală”, dar fenomenul intră și în atenția lui Camil Petrescu (<span class="CharOverride-1">Criza teatrului românesc</span>) sau a lui Nicolae Roșu (<span class="CharOverride-1">Isus la Teatrul Național</span>). Cu seria a treia, după o pauză de câţiva ani, Tudor Teodorescu-Branişte, în calitate de director, ţine să precizeze că el nu conduce „o foaie comunistă”, ci „numai o revistă de stânga în paginile căreia […] am încercat o cât mai largă concentrare a publiciştilor de stânga indiferent de nuanţe” (<span class="CharOverride-1">După doi ani</span>). Subtitlul devine esențializat explicit: „Politică, literatură, teatru, artă”, iar în redacţie este promovat un grup de tineri între care Geo Bogza, Demostene Botez, Ştefan Roll (sub numele civil Gheorghe Dinu), Eugen Jebeleanu, Miron Radu Paraschivescu, Al. Sahia. Conţinutul articolelor atestă o multitudine de poziţii, de la cea umanist-feministă a Claudiei Millian, până la radicalismul lui Al. Sahia. Directorul însuşi era membru al Partidului Naţional Ţărănesc. <span class="CharOverride-2">C.l.</span> nu a formulat un program, dar orientarea publicaţiei, antirăzboinică şi antifascistă, este evidentă chiar de la primul număr. Un articol redacţional este intitulat <span class="CharOverride-1">11 noiembrie,</span> pentru a sublinia că se împliniseră cincisprezece ani de la încheierea armistiţiului ce pusese capăt Primului Război Mondial, prilej de meditaţie la destinul păcii într-un moment în care, în Germania, Hitler venise la putere: „Sunt convins că azi o pagină tipărită trebuie să fie un act cetăţenesc” (T. Teodorescu-Branişte, <span class="CharOverride-1">Un an de luptă</span>, 1934). Un reporter special urmărea evenimentele ce se petreceau în Germania (F. Dima, <span class="CharOverride-1">Procesul de la Lipsca</span>). Sunt publicate largi extrase din cartea lui Petre Pandrea <span class="CharOverride-1">Germania hitleristă</span>, iar Athanase Joja semnează articolul <span class="CharOverride-1">Fascismul: expresie a capitalului monopolist</span>. Un loc important este acordat relaţiei fascism–cultură. Constantin Micu, într-un articol intitulat <span class="CharOverride-1">Este Nietzsche un filosof naţional-socialist?,</span> polemizează cu scriitorul francez Drieu La Rochelle, conchizând că agitaţia pe care hitleriştii au făcut-o în jurul lui Nietzsche a însemnat în fond falsificarea perspectivelor şi denaturarea gândirii acestuia. Miron Radu Paraschivescu, în <span class="CharOverride-1">Fascism şi spiritualitate</span>, se arată la curent cu evoluţia unor scriitori în raport cu fascismul, vizând îndeosebi cazul lui Gottfried Benn, singurul creator de valoare rămas în Germania lui Hitler. La <span class="CharOverride-2">C.l.</span> este urmărită atent înfruntarea ce se desfăşura la noi în ţară între forţele de dreapta, orientate tot mai mult spre Germania hitleristă, şi forţele de stânga, care se voiau unite. Acţiunile teroriste legionare stârnesc indignare în redacţie. La asasinarea lui I.G. Duca, T. Teodorescu-Branişte analizează într-un reportaj amplu resorturile ascunse ale acestui act (<span class="CharOverride-1">După asasinarea lui Duca</span>). Literatura publicată aici e consonantă în cea mai mare parte cu atitudinea combativă, cu starea de baricadă a revistei. Expresiile „literatură angajată” sau „literatura revoluţionară” sunt adeseori întâlnite. La <span class="CharOverride-2">C.l.</span> se teoretizează mult, dar izbânzile sunt mai puţine în plan valoric. Mândria revistei o constituiau reportajele lui Geo Bogza, publicate în 1934. Scriitorul se deplasează pe itinerariile „geografice şi morale” ale industriei tăbăcăriilor şi ale petrolului românesc. El nu e un gazetar care se apropie de literatură, ci un creator care lărgeşte hotarele ficţiunii spre realitatea obiectivă. Tot în <span class="CharOverride-2">C.l.</span> Al. Sahia îşi publică o parte din scrieri. Fragmente de roman oferă Mihail Sorbul (<span class="CharOverride-1">În ajunul expoziţiei</span>) şi I. Peltz (<span class="CharOverride-1">Discurs de radio</span>), la fel N.D. Cocea (<span class="CharOverride-1">Pentru un petec de negreaţă</span>). Dintre colaboratori e de notat numele lui Stoian G. Tudor, al cărui roman <span class="CharOverride-1">Hotel Maidan</span> este remarcat de Miron Radu Paraschivescu. Alţi colaboratori: Paul Daniel, Bogdan Amaru, Carol Ardeleanu. Se cultivă pamfletul, foiletonul, portretul psihologic. De reţinut numele lui Anton Holban (<span class="CharOverride-1">Ion Gh. Duca</span>), Demostene Botez (<span class="CharOverride-1">Armonia socială</span>), F. Aderca (<span class="CharOverride-1">Asasinul cu potcap</span>) şi Al. O. Teodoreanu (<span class="CharOverride-1">Democraţi şi oligarhi</span>). Cel mai important poet de la <span class="CharOverride-2">C.l.</span> este Ion Minulescu, prezent cu câteva titluri: <span class="CharOverride-1">Romanţa ultimului sărut</span>, <span class="CharOverride-1">Fapt divers</span>, <span class="CharOverride-1">Rânduri pentru Brigitta</span>, <span class="CharOverride-1">Turism</span>, <span class="CharOverride-1">Itinerar</span>. Îşi fac loc aici principalele poezii ale ciclurilor <span class="CharOverride-1">Roma</span> şi <span class="CharOverride-1">Helada</span> de N. Davidescu, grăitoare pentru direcţia revistei poate pentru că urmau a fi grupate într-un fel de „legendă a secolelor”, intitulată <span class="CharOverride-1">Cântecul Omului</span>. Sunt prezenţi vitalistul Ilarie Voronca şi poetul avangardist Virgil Gheorghiu, fost colaborator la revista „unu” a lui Saşa Pană, ca şi acesta, cu poezia <span class="CharOverride-1">Profilul unei bucurii</span>. Dintre tineri sunt de amintit Eugen Jebeleanu, Aron Cotruş, George Lesnea şi Virgil Carianopol. Pot fi menţionate şi poemele maiakov&#173;skiene ale lui Emilian Bucov. Critica o exercitau cu vigoare scriitorii: Al. A. Philippide semnează de la început cronica literară. Dacă Demostene Botez se arată interesat de „o poezie a anonimilor”, Al. A. Philippide vorbeşte de o „literatură nevertebrată” şi de o „literatură oportunistă”. Philippide se mai ocupă în cronicile sale de G. Ibrăileanu, C. Stere, Mihai Ralea. Tot el aruncă săgeţi chiar împotriva colegilor de redacţie, cum ar fi Ghiţă Ionescu sau Radu Popescu, care făceau exces de zel în lupta împotriva „culturii burgheze”. În <span class="CharOverride-2">C.l.</span> apare, în 1935, unul dintre cele mai virulente şi nedrepte atacuri la adresa lui I.L. Caragiale, semnat de N. Davidescu, <span class="CharOverride-1">Caragiale, cel din urmă ocupant fanariot sau Inaderenţa lui la spiritul românesc</span>. O critică de „principii şi de directive” – aşa vede actul critic Al. A. Philippide. Cu o asemenea direcţie, selecţia autorilor străini este semnificativă. Şt. Roll face un comentariu cu titlul <span class="CharOverride-1">Peer Gynt, un film social</span>, G.R. analizează <span class="CharOverride-1">Focul</span> de Henri Barbusse, Miron Grindea îl intervievează pe Stefan Zweig, Miron Radu Paraschivescu prezintă cititorilor pe André Gide, Camil Baltazar traduce şi comentează volumul <span class="CharOverride-1">Ura</span> de Heinrich Mann. Odată cu încheierea anului al treilea de apariţie, revista este interzisă. În pofida câtorva atitudini tendenţioase excesive, <span class="CharOverride-2">C.l.</span> rămâne o publicaţie care s-a opus fascismului şi războiului, o revistă deschisă spre nou şi modernitate. &#9;<span class="Semnatura">D.B., L.Bc., S.I.</span></p>
			<p class="Heuristica_PRIMUL_Semnat"><span class="titlu-12">CUVÂNTUL LITERAR ŞI ARTISTIC</span>, supliment al cotidianului „Cuvântul” apărut la Bucureşti, săptămânal, de la 10 noiembrie 1924 până la 31 mai 1925, sub redacţia lui Cezar Petrescu. Mai târziu, între 1 noiembrie 1926 și 2 octombrie 1929, este inclus în paginația ziarului, în cele din urmă devenind o simplă rubrică literară a acestuia. Revista are în atenţie atât informarea cititorilor cu privire la cultură şi artă, cât şi publicarea literaturii originale. Fără a se situa pe o poziţie tradiţionalistă închistată, polemizează totuşi cu noul val literar (în speţă suprarealismul), din perspectiva structurilor formale, care, în opinia redactorilor <span class="CharOverride-2">C.l.a.</span>, sunt ininteligibile pentru publicul larg, al cărui interes redacția îşi propune să-l susţină. În articolul <span class="CharOverride-1">Între scriitor şi public</span> Cezar Petrescu remarcă, profitând de ocazia unei şezători a Societăţii Scriitorilor Români, faptul că „arta e o funcţie socială”. Preocuparea pentru o disociere corectă între falsa inovaţie în tehnica scriiturii (asimilată în general actelor imitative) şi reala schimbare (cu impact direct în privinşa calităţii) revine în articolul <span class="CharOverride-1">Îndepărtarea de la viaţă</span>, într-o formulă de polemică publicistică elegantă şi ferită de excese. O discuţie despre snobism ca modalitate de receptare a fenomenului artistic (<span class="CharOverride-1">Snobism literar şi artistic</span>) îl aduce pe Cezar Petrescu pe acelaşi teren al acuzei la adresa imitaţiei, motivată teoretic de „conceptul şcoală literară”, a „reţetarului” aplicat mecanic, autorul reluând cu vehemenţă teoria maioresciană a formelor fără fond. Încă din primul număr Pamfil Şeicaru are în vedere, în articolul <span class="CharOverride-1">Clasicismul proletariatului</span>, cartea cu acelaşi titlu a lui H. Sanielevici, dedicată lui Panait Istrati. Conservatorismul de la <span class="CharOverride-2">C.l.a.</span> este evident în acest articol, în care scrierile lui Panait Istrati („valoarea literară a lui Panait Istrati fiind certificată de Romain Rolland”, recunoaşte semnatarul, catalogându-l totuşi pe scriitorul francez drept un „Georges Ohnet al umanitarismului”) sunt ironic taxate, ca implicit vulgare. Tehnica este aceea a citatului manipulat, idiosincrazia autorului (şi implicit a revistei, câtă vreme articolul, plasat pe prima pagină, face deschiderea numărului şi a seriei) faţă de scrierile „umanitariste”, „proletare”, dând seamă în primul rând de o propensiune către elitism literar, în termeni partizani însă, ţinând de tematică, nu de calitatea artistică a textului comentat, iar în al doilea rând, făcându-se ecoul spiritului unei epoci în care obsesia „bolşevismului” sperie o societate aflată încă într-o fază romantică de capitalizare. Tot în primul număr Lucian Blaga oferă un fragment din volumul <span class="CharOverride-1">Filosofia stilului</span>, în curs de apariţie, fragment intitulat <span class="CharOverride-1">Lecţia lui Van Gogh</span>. Dincolo de analiza strălucită a unei picturi a artistului olandez, articolul operează o fenomenologie a trecerii de la naturalismul impresionist la expresionismul de marcă al începutului de secol în pictură, atât din perspectiva estetică a creaţiei, cât şi din cea a receptării. Într-o pledoarie pentru receptarea avizată a operei de artă (elitism aşadar, însă fondat pe precepte estetice, validat de sistemele teoretice care decurg sau determină facerea operei de artă), Lucian Blaga afirmă necesitatea elasticităţii judecăţii de valoare, judecată pregătită în mod fundamental nu de corpusul operelor de artă preexistente, ci de corpusul actelor teoretice legate de acestea. Tot Lucian Blaga publică şi o cronică la volumul <span class="CharOverride-1">Jurnalul de călătorie al unui filosof</span> de Hermann Keyserling, iar la rubrica „Însemnările săptămânii” îi este reprodus articolul <span class="CharOverride-1">Naturalismul</span>, fragment din studiul cu acelaşi titlu, în care defineşte „tainele” naturaliste ca nişte „taine fără mister”. În <span class="CharOverride-2">C.l.a. </span>sunt prezenţi cu versuri Lucian Blaga (<span class="CharOverride-1">Lucrătorul</span>), Zaharia Stancu (<span class="CharOverride-1">Sfârşit</span>), Ion Buzdugan, Nichifor Crainic, Adrian Maniu, Isaia Tolan, Al. A. Philippide, Aron Cotruş, Ion Pillat; cu eseuri şi proză figurează Gib I. Mihăescu, Cezar Petrescu. „Cronica literară” şi rubrica „Cărţi – reviste” sunt susţinute de A. Bădăuţă. Camil Petrescu recenzează romanul lui Mihail Sadoveanu <span class="CharOverride-1">Venea o moară pe Siret</span>, Ion Marin Sadoveanu face o cronică plachetei <span class="CharOverride-1">Satul meu</span> a lui Ion Pillat, Adrian Maniu traduce un fragment din drama <span class="CharOverride-1">Peer Gynt</span> de Henrik Ibsen. Se dau traduceri din A.P. Cehov, Maxim Gorki, Aleksei Tolstoi, E.A. Poe, Guy de Maupassant, Stéphane Mallarmé<span class="CharOverride-1">. </span><span class="CharOverride-2">C.l.a.</span> reproduce sumarele revistei „Gândirea”, precum şi anunţul prin care Tudor Arghezi îşi făcea cunoscută intenţia de a începe tipărirea în volum a manuscriselor, cu „o primă serie de cinci volume” (<span class="CharOverride-1">Cuvinte potrivite, Cartea femeii frumoase, Cartea copiilor, Cartea câinilor, a mâţelor, a oilor şi a caprelor</span> şi <span class="CharOverride-1">Amintirile ierodiaconului Iosif</span>). Alţi colaboratori: Sandu Tudor, Ioan I. Ciorănescu, Emanoil Bucuţa, Ion Ojog, George Talaz, Nicolae Milcu, George Dumitrescu, Emil Riegler. &#9;<span class="Semnatura">I.H., C.Tt.</span></p>
			<p class="Heuristica_PRIMUL_Semnat"><span class="titlu-12">CUVÂNTUL MEU</span>,<span class="CharOverride-2"> </span>săpt<span lang="ar-SA">ămânal care apare la București în</span>tre  27 septembrie <span lang="ar-SA">și</span> 29 noiembrie 1915. Subintitulat „organ al intelectualilor” și redactat integral de Al. Macedonski, director-proprietar (care uneori semnează cu inițialele), publicația pare de-a lungul celor zece numere anume creat<span lang="ar-SA">ă</span> pentru a-i servi de tribună pentru propriile opinii <span lang="ar-SA">în chestiunea poziționării</span> Români<a id="_idTextAnchor000"></a>ei în Primul Război Mondial. <span class="CharOverride-2">C.m.</span> dobândește astfel o importanță considerabilă ca document de istorie literară, iar poetul este cel dintâi convins de acest lucru: „îl scriu singur și îi plătesc tipărirea cu propriile mele mijloace”, „e mic, dar e un document istoric nepieritor [...] fiindcă e buturuga mică <span lang="ar-SA">în mijlocul ticăloșiei mari”. Articolele</span>, oscilând între mărturisire de credință și jurnal public, redactate inflamat <span lang="ar-SA">în inconfundabil</span>ul stil macedonskian, sunt elocvente pentru ajustările pe care scriitorul înțelege să le facă – <span class="CharOverride-1">in extremis – </span>marilor sale iubiri culturale și chiar propriului temperament. Spirit antidinastic convins între timp de anvergura personalității lui Carol I, francofil notoriu dezamăgit de involuția Franței (care „s-a sinucis zi cu zi” devenind o patrie a materialismului cras, „republica burgheză de astăzi ce a gonit pe preot din biserică și pe Dumnezeu din conștiință”)  <span lang="ar-SA">și, mai ales, îngrozit de spectrul Rusiei („A merge cu Franța de azi e a merge cu Rusia – și Rusia a fost și rămâne veșnica primejdie”)</span>, lui Macedonski nu îi mai rămâne decât pledoaria pentru intrarea României în război alături de Germania. Totuși, scriitorul nu e chiar un germanofil în sensul unor P.P. Carp sau T. Maiorescu, ci un intelectual care optează pentru ceea ce crede a fi o politică a realităților orientată în scop național: „Nu strig nici să trăiască Franța, nici să trăiască Germania. Strig numai să trăiască România”. Sciziunea sa interioară se ghicește și mai bine în mărturisirea: „orice pornire a noastră, în momentul de față, în direcțiunea sufletului nostru, iar nu în cea a intereselor noastre, <span class="CharOverride-1">ar fi însăși moartea </span><span lang="ar-SA">țărei</span>”. Surprinzătoare este și precizarea modelului care a generat această „reacțiune interioară”; e vorba de Nicolae Iorga („un suflet al adevăratei puteri și un avânt de flăcări”), ale cărui intervenții antifranceze din 1906 i-ar fi atras atenția asupra riscurilor francolatriei – spre exemplu, „sfărâmarea cupeurilor și ruperea rochiilor franțuzitelor noastre, turtirea jobenurilor franțuziților” ofereau „o priveliște ce-mi era cu totul plăcută”, mărturisește Macedonski. &#9;<span class="Semnatura">O.S.</span></p>
			<p class="Heuristica_PRIMUL_Semnat"><span class="titlu-12">CUVÂNTUL NOSTRU</span><span class="titlu-12 CharOverride-3">,</span> revistă apărută la Bucureşti, lunar, de la 15 decembrie 1912 până la 25 ianuarie 1913. Publicaţie modernistă, situată în sfera de influenţă a „Literatorului” macedonskian, <span class="CharOverride-2">C.n.</span> este o colecţie de poezii modeste ca inspiraţie şi tehnică a versificaţiei, semnate de Şerban Bascovici (<span class="CharOverride-1">Ce strigăt moare-ncet în noapte..., E viaţă</span>), George I. Stratulat (<span class="CharOverride-1">Chemare de mai</span>), Emil Maur (<span class="CharOverride-1">Sfârşit. Într-un parc </span>– cu sonuri simboliste apăsat bacoviene), Ion Al-George (<span class="CharOverride-1">De profundis</span>). Câteva strofe străbătute de un fior de exaltare (<span class="CharOverride-1">Am să fac</span>) sunt ale neobositului veleitar Kostya Rovine, care dă şi o dilatată prezentare a vieţii şi preocupărilor „marelui” predicator indian Kaitanya, nu lipsită de un oarecare interes provenit din insolitul subiectului. Absenţa unui text programatic, fie şi sumar, întăreşte impresia de improvizaţie a celor trei numere cât a reuşit <span class="CharOverride-2">C.n.</span> să supravieţuiască. Mai vie, luând pulsul literaturii vremii cu o oarecare ascuţime a aprecierilor, este rubrica „Revista revistelor”, ţinută probabil de Sandu Teleajen sub iniţialele numelui, unde aproape că surprind unele succinte, dar bine ţintite săgeţi critice îndreptate către confraţi, către bilunarul „Noi pagini literare” – „revistă cu multe lipsuri tehnice” – ori semnalarea generoasă a unor reuşite de felul „Revistei marine”, de unde se şi reproduce un sonet semnat de A. Mândru. Alţi colaboratori: George Gregorian, Al. Sabaru, Ștefan Oprișan, M. Dăscălescu-Mugur. &#9;<span class="Semnatura">R.P.</span></p>
			<p class="Heuristica_PRIMUL_Semnat"><span class="titlu-12">CUVÂNTUL NOSTRU</span><span class="titlu-12 CharOverride-3">,</span><span class="CharOverride-2"> </span>publicaţie apărută la Bucureşti, lunar, din martie 1925 până în mai 1930; reapare, neregulat, între ianuarie 1931 şi iulie 1935, continuând până în 1939. Directori: Iancu Klein, căruia i se alătură în 1927 Manuel Menicovici; din aprilie 1935 conduce gazeta Inocenţiu Mina. Revistă a studenţimii semite, fără însă a reprezenta vreo organizaţie studenţească politic constituită, <span class="CharOverride-2">C.n. </span>conţine mai cu seamă informaţie culturală şi are colaboratori destul de sporadici. Apar câteva cronici, recenzii, comentarii, traduceri de poezie minoră. Sunt prezenţi cu poezie F. Aderca (<span class="CharOverride-1">Adam</span>), Iacob Groper, A. Reisen, Alfred Bârlădeanu; semnează proză Ion Pas (<span class="CharOverride-1">Binder groparul</span>) ş.a., iar studii şi articole F. Aderca (<span class="CharOverride-1">Între două valuri</span>), Iancu Klein, Ioseph Berkovitz, Barbu Lăzăreanu. Numărul 6–7/1927 publică un interviu cu F. Aderca. Alţi colaboratori: Eugen Relgis, Enric Furtună, Ion Călugăru, L. Şaraga, W. Ianculovici, M. Stambler, I. Sternberg. &#9;<span class="Semnatura">C.Tt.</span></p>
			<div class="_idGenObjectLayout-1">
				<div id="_idContainer014" class="_idGenObjectStyleOverride-1">
					<img class="_idGenObjectAttribute-1" src="09_C_856-909-web-resources/image/CUVINTE_LIsTERARE.jpg" alt="" />
				</div>
			</div>
			<p class="Heuristica_PRIMUL_Semnat"><span class="titlu-12">CUVINTE LITERARE</span><span class="titlu-12 CharOverride-3">,</span> revistă apărută la Iaşi, bilunar, de la 15 decembrie 1929 până la 10 mai 1931. Director: Maur Săveneanu (de la numărul 9/1930); redactori: Zelea Desmond (pentru numerele 1–6/1929–1930, 17–23/1930–1931), Jean Pascal (pentru numerele 7–16/1930; împreună cu Z. Desmond, până în 5 ianuarie 1931). Tipăritură de format mic, <span class="CharOverride-2">C.l.</span> îşi propune să fie „ecoul manifestărilor artistice din toate domeniile”, luând distanţă faţă de orice forme de extremism. Este reprodus un „articol critic” (semnat Dalda) pe marginea romanului <span class="CharOverride-1">Bal mascat</span> al lui Ionel Teodoreanu; scriitorul este acuzat că ar fi scris într-un mod „industrial” după succesul cu trilogia <span class="CharOverride-1">La Medeleni</span>. În numărul 10/1930 se publică o anchetă, ca reacție la afirmaţia lui Al. A. Philippide conform căreia revistele de provincie sunt „timp pierdut”, în rezonanţă cu „ritmul lent şi tacticos al vieţii de provincie”. <span class="CharOverride-2">C.l.</span> pledează pro domo, intervievând, pe tema revistelor literare din provincie, a utilităţii şi a legitimităţii lor, scriitori din aristocraţia literară a momentului (Mihail Sadoveanu, Demostene Botez ş.a.), ale căror susțineri vin în sprijinul publicisticii literare care se editează altundeva decât în Capitală. Polemica se întinde pe mai multe numere, completată, cu un interviu al lui André Gide de la Paris şi cu o corespondenţă a scriitorului H.N. Bialik de la Ierusalim. În numărul 13–14/1930 e inserat articolul <span class="CharOverride-1">Cezar Petrescu, plagiator?</span>, în care, pe un ton moderat şi cu permanenta grijă a relativizării, se afirmă că două personaje din romanul <span class="CharOverride-1">Calea Victoriei</span> sunt aproape identice cu Martin Eden din romanul omonim al lui Jack London şi cu Aleksandr Odnev din <span class="CharOverride-1">O istorie obişnuită</span> al lui I.A. Goncearov. Discuţia este completată cu fişele ce definesc cele patru personaje, precum şi cu reactualizarea altui caz, implicându-l tot pe Cezar Petrescu, acuzat de F. Aderca că l-ar fi plagiat pe Maupassant. Acuzaţiile de plagiat vor apărea, de altfel, destul de des în paginile revistei. Versuri publică Martin Graur, Z. Desmond, Valeriu Olaniuc (care semnează şi V. Valeriu), E. Botez, Alexandru Pogonat, George Lesnea, B. Iosef, iar proză, Z. Desmond, Jean Pascal, Maur Săveneanu, J. Vermont, Carol B. Camil, traduceri dând Jean Pascal (<span class="CharOverride-1">Călăul</span> de Maxim Gorki), Z. Desmond ş.a. &#9;<span class="Semnatura">C.Tt.</span></p>
			<p class="Heuristica-PRIMUL"><span class="titlu-12">CUZA, A.C. [Alexandru C.]</span> (8.XI.1857, Iaşi – 4 XI.1947, Iaşi), poet, publicist. Este fiul Smarandei (n. Coroi) şi al lui Constantin Cuza, magistrat, văr cu întâiul domnitor al Principatelor Unite. Face cursul primar în pensionul ieşean condus de Anton Frey, iar pe cel secundar îl pregăteşte în particular, la Dresda şi la Paris, unde îşi ia, în 1881, bacalaureatul în litere. S-ar fi înscris apoi la Universitatea ieşeană, dar ar fi părăsit-o în urma scandalului stârnit de o poezie publicată în „Contemporanul”. Ulterior a făcut studii superioare în ştiinţe administrative şi politice şi în drept, încheiate cu două doctorate susţinute, la Bruxelles, în 1882 şi în 1886. În capitala Belgiei, făcea cunoştinţă cu V.G. Morţun, C. Mille şi alţi socialişti, ce editau revista „Dacia viitoare”. În interval, continuase să colaboreze la „Contemporanul”, dând la iveală poezii, monoloage lirice şi epigrame, ce vor fi adunate în placheta <span class="CharOverride-1">Versuri</span> (1887), pusă în vânzare pentru a contribui la îngrijirea lui M. Eminescu. După întoarcerea în ţară, părăseşte publicaţia socialistă şi se apropie de Junimea, în a cărei revistă, „Convorbiri literare”, publică până în 1894. Intermitent mai semna în „Adevărul” şi în suplimentul acestuia, „Adevărul de joi”, în „Familia” ş.a. Când revista Junimii se mută la Bucureşti, înfiinţează împreună cu Petre Missir, Nicolae Volenti şi E. Ionescu, săptămânalul „Era nouă”. Mai colaborează asiduu la „Arhiva” şi la ziarul „România jună”. Broşura <span class="CharOverride-1">Generaţia de la 48 şi era nouă</span> (1889) se circumscrie junimismului politic, pe care <span class="CharOverride-2">C. </span>îl va reprezenta ca ajutor de primar al Iaşului în 1890–1891 şi ca deputat din 1895. Acum se prefigurează o nouă orientare a lui, concretizată prin înfiinţarea la Bucureşti, cu N. Iorga şi J. de Biez, a Alianţei Antisemite Universale, orientare vădită şi în tratatul <span class="CharOverride-1">Despre poporaţie</span> (1899), premiat de Academia Română, ceea ce a contat decisiv la concursul în urma căruia, în ianuarie 1901, autorul este numit profesor la Facultatea de Drept a Universităţii din Iaşi, precum şi la alegerea, în 1903, ca membru corespondent al Academiei. Valoarea lucrării a fost contestată de un membru al comisiei de concurs, profesorul bucureştean N. Basilescu, dar <span class="CharOverride-2">C.</span> a reuşit să dovedească în presă fie şi puţina lui competenţă în domeniu. Un deceniu mai târziu cărţii i s-a adus acuzaţia de plagiat de către avocatul Em. Socor, care, susţinut de presa socialistă şi democratică, a fost achitat de instanţă în procesul de calomnie pe care autorul i l-a intentat. În 1904 profesorul de economie politică îşi începe colaborarea la revista bârlădeană „Făt-Frumos”, în care dă la lumină, pe lângă versuri, cugetări şi articole, studiul <span class="CharOverride-1">Naţionalitatea în artă</span>, scos apoi, în 1908, şi în volum. La Vălenii de Munte, în 1909, tipărea placheta <span class="CharOverride-1">Poezii, epigrame şi cugetări în proză</span>, reeditată, cu puţine adăugiri, în 1939. Colaborator asiduu la „Neamul romănesc” şi la „Frăţia românească”, înfiinţează în 1910, împreună cu N. Iorga, Partidul Naţional Democrat, al cărui organ ieşean va fi, din 1912, săptămânalul „Unirea”, pus sub direcţia foştilor săi studenţi C.N. Ifrim şi A.C. Cusin. Purcedea, totodată, la editarea, cu sprijinul mai multor studenţi, între care se numără Radu S. Dragnea, a scrierilor eminesciene. Volumul <span class="CharOverride-1">Opere complecte</span> de M. Eminescu a apărut relativ repede, în 1914, dar fără studiul introductiv preconizat, pentru că acesta luase deja proporţii prea mari. Deși redactarea lui a fost încheiată în 1919, manuscrisul, de aproape o mie de pagini, alcătuind două volume – <span class="CharOverride-1">Teoria romantismului</span> şi <span class="CharOverride-1">Viaţa şi opera lui Eminescu</span> – a fost editat abia în 2010. După Primul Război Mondial <span class="CharOverride-2">C.</span> a abandonat aproape cu totul preocupările literare. Deputat şi senator, el înfiinţează în 1922, cu N.C. Paulescu, Uniunea Naţional Creştină, devenită anul următor Liga Apărării Naţional-Creştine, de extremă dreapta, având ca organ de presă „Apărarea naţională”. În această formaţiune îşi are originea mişcarea legionară, faţă de care totuşi bătrânul politician se va ţine la distanţă, preferând să se apropie de Octavian Goga. În 1935 formaţiunile lor politice fuzionează în Partidul Naţional Creştin, chemat să guverneze la sfârşitul anului 1937. În timpul dictaturilor legionară şi antonesciană, deşi i se recunoaşte acţiunea de promotor al naţionalismului antisemit, <span class="CharOverride-2">C.</span> nu mai are un rol activ. Vârsta lui înaintată a făcut ca după al Doilea Război Mondial să nu fie adus în faţa justiţiei.</p>
			<p class="Heuristica-BASE">Ca literat,<span class="CharOverride-2"> C.</span> este fără îndoială printre cei dintâi epigoni eminescieni. În multe dintre „romanţele” sale sună inconfundabilele acorduri ale maestrului, iar „monoloagele” (<span class="CharOverride-1">Monologul unui calic</span>,<span class="CharOverride-1"> Monologul unui vagabond</span>) şi <span class="CharOverride-1">Satiră</span> relevă ceva din sarcasmul „scrisorilor” eminesciene, pe când ciclul <span class="CharOverride-1">Cogitanda</span> descinde direct din <span class="CharOverride-1">Glossă</span>. Ucenicia la „Contemporanul” nu a rămas nici ea fără urmări. Declaraţia atee şi resentimentul proletar sunt frapante în unele poezii. Totuşi, ca structură sufletească, el e mai înrudit cu Vasile Alecsandri şi în multe versuri se regăsesc idilismul, voioşia, expansivitatea fără profunzime a autorului <span class="CharOverride-1">Steluţei</span>. <span class="CharOverride-2">C.</span> dă şi el câteva pasteluri, idile şi şăgalnice madrigale. Dar „revoluţionarul” socialist metamorfozat în reacţionar naţionalist este în fapt un umorist înnăscut. Epigramele sale, îndeosebi cele 67 închinate lui Damaschin, devenit tip al închinătorilor lui Bacchus, sunt savuroase, pe măsura celor care, mai târziu, vor fi iscălite de G. Topîrceanu şi Al. O. Teodoreanu. Precedat de câţiva scriitori şi critici care reclamau de aproape un deceniu, împotriva tezelor maioresciene de la 1870, o literatură cu caracter naţional, <span class="CharOverride-2">C.</span> îi depăşeşte în măsura în care, în <span class="CharOverride-1">Naţionalitatea în artă</span>, formulează principiul după care „naţionalitatea e puterea creatoare a culturei umane – cultura, puterea creatoare a naţiunei” şi aduce o multitudine de exemple, din arii foarte diverse, selectate pe baza bunului simţ, dar şi în urma recomandărilor extrase dintr-o întinsă bibliografie internaţională. Demonstraţia este însă viciată de atitudinea sa antisemită, ceea ce impregnează puternic şi „concluziile”, care ies din spaţiul cultural, pentru a intra în cel social-politic, intenţia ultimă fiind, precum se mărturiseşte în subtitlul cărţii, cea de a da o „expunere a doctrinei naţionaliste”. Aceleaşi calităţi şi defecte se învederează şi în lucrarea tipărită postum <span class="CharOverride-1">Mihail Eminescu ca reprezentant al romantismului</span>, îndeosebi în primul volum, <span class="CharOverride-1">Teoria romantismului</span>. Cronologic, acesta este, neîndoielnic, cel dintâi studiu aprofundat făcut la noi asupra curentului european în cauză, comparabil cu lucrările consacrate din spaţiul german sau francez. Sunt de reţinut înţelegerea romantismului ca mişcare fundamentală a spiritului uman, în opoziţie cu alta, numită „raţionalism”, precum şi identificarea „elementelor” fiecăruia: sentimentalism, idealism, pesimism, solidarism, naţionalism în cazul celui dintâi, intelectualism, realism, optimism, particularism [individualism], cosmopolitism, modernism în cazul celui de-al doilea. Mai departe cercetătorul părăseşte calea obiectivă, atribuind primul curent arienilor şi pe cel secund semiţilor. (Aici, <span class="CharOverride-2">C.</span> propune o „verificare” prin analiza „cazului Heine”.) Titlul volumului următor, <span class="CharOverride-1">Viaţa şi opera lui Eminescu</span>, vorbeşte de intenţia unei monografii, însă ceea ce se realizează nu cuprinde o analiză aprofundată a operei eminesciene, ci doar un studiu biografic, în care „cronica” vieţii scriitorului este completată de capitole de sinteză asupra „personalităţii” şi romantismului său, asupra „relaţiei sale cu mediul”, a concepţiei social-politice şi a iubirii lui. Documentat ca puţine altele, aducând o contribuţie nouă („amintirile personale”), precum şi puncte de vedere interesante, studiul constituie un punct de reper major în eminescologie, pe care, dacă ar fi fost tipărit îndată după redactare, ar fi făcut-o, probabil, să progreseze mai rapid.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Versuri</span>, Iaşi, 1887; <span class="CharOverride-1">Generaţia de la 48 şi era nouă</span>, Iaşi, 1889; <span class="CharOverride-1">Despre poporaţie</span>, Iaşi, 1899; ed. Bucureşti, 1929; <span class="CharOverride-1">Naţionalitatea în artă</span>, Bucureşti, 1908; ed. 2, Bucureşti, 1915; ed. îngr. I. Căpreanu, Iaşi, 1998; <span class="CharOverride-1">Poezii, epigrame, cugetări în proză</span>,<span class="CharOverride-1"> </span>Vălenii de Munte, 1909; ed. 3, Bucureşti, 1939; <span class="CharOverride-1">Plagiatul „Poporaţiei” – o calomnie „more judaico”</span>, Vălenii de Munte, 1911; <span class="CharOverride-1">Studii economice-politice. 1890–1930</span>, Bucureşti, 1930; <span class="CharOverride-1">Mihail Eminescu ca reprezentant al romantismului</span>, în <span class="CharOverride-1">Corpusul receptării critice a operei lui M. Eminescu. Secolul XX</span>, vol. XXIII–XXIV, îngr. I. Oprişan, Bucureşti, 2010; <span class="CharOverride-1">Însemnări din viaţă şi documente omeneşti</span>, Bucureşti, 2011. <span class="CharOverride-2">Ediţii:</span> Mihail Eminescu, <span class="CharOverride-1">Opere complecte</span>, pref. edit., Iaşi, 1914.</p>
			<p class="Heuristica___m_RPR"><span class="CharOverride-2">Repere bibliografice:</span> Const. Mille, <span class="CharOverride-1">A. Cuza. Volumul său de versuri</span>, „Lupta”, 1887, 277, 283; Iorga, <span class="CharOverride-1">Pagini</span>, I,<span class="CharOverride-1"> 319–323</span>, II, <span class="CharOverride-1">75</span>; Iorga, <span class="CharOverride-1">O luptă </span>(1979), I, <span class="CharOverride-1">356–357</span>;<span class="CharOverride-1"> </span>Ilarie Chendi, <span class="CharOverride-1">Portrete literare</span>, Bucureşti, [1911], <span class="CharOverride-1">77–84</span>; H. Stahl, <span class="CharOverride-1">Din „oratorii noştri”</span>, NRL, 1910, 29; Em. Socor, <span class="CharOverride-1">O ruşine universitară: plagiatul d-lui A.C. Cuza</span>, Bucureşti, 1911; Radu S. Dragnea, <span class="CharOverride-1">Un formator de caractere</span>, „Neamul românesc”, 1911, 122; Dafin, <span class="CharOverride-1">Figuri</span>, I, <span class="CharOverride-1">56–58</span>; Lovinescu, <span class="CharOverride-1">Scrieri</span>, IV, <span class="CharOverride-1">42–47</span>, VI, <span class="CharOverride-1">16</span>; I. Ludo,<span class="CharOverride-1"> Doi mari poeţi: Heinrich Heine şi A.C. Cuza</span>,<span class="CharOverride-1"> </span>Bucureşti, 1934; Nichifor Crainic, <span class="CharOverride-1">„Naţionalitatea în artă”</span>, G, 1935, 3; N. Davidescu, <span class="CharOverride-1">A.C. Cuza</span>, VRA, 1936, 484; N. Crevedia, <span class="CharOverride-1">A.C. Cuza scriitor</span>, PRV, 1939, 1402; Romulus Demetrescu, <span class="CharOverride-1">„Poezii, epigrame”</span>, CL, 1939, 10–12; Liviu Papuc, <span class="CharOverride-1">Societari junimiști în documente</span>, ed. 2, Iași, 2008, <span class="CharOverride-1">61–129</span>;<span class="CharOverride-1"> </span>Gabriel Asandului, <span class="CharOverride-1">A.C. Cuza. Politică şi cultură</span>, Iaşi, 2007; Lucian T. Butaru, <span class="CharOverride-1">Rasism românesc</span>, Cluj-Napoca, 2010, <span class="CharOverride-1">88–183</span>; Dumitru Micu, <span class="CharOverride-1">Un vechi studiu necunoscut despre Eminescu</span>, CLT, 2011, 8; Theodor Codreanu, <span class="CharOverride-1">Revelaţia unei exegeze eminesciene inedite</span>, „Bucovina literară”, 2011, 10–12, 2012, 1–8; Horia Florin Bozdoghină, <span class="CharOverride-1">Antisemitismul lui A.C. Cuza şi politica românească</span>, pref. Radu Ioanid, Bucureşti, 2012.<span class="CharOverride-1"> &#9;</span><span class="Semnatura">V.D.</span></p>
			<p class="Heuristica-PRIMUL"><span class="titlu-12">CUZA, Constantin</span> (8.III.1924, Iaşi – 12.VI.1995, Braşov), prozator, dramaturg, gazetar. Este fiul Ecaterinei şi al lui Gheorghe Păunescu. Rămas timpuriu orfan de mamă, <span class="CharOverride-2">C. </span>fuge de acasă şi este adoptat de pictorul Teodor Cuza, care la scurt timp moare şi el. Elev bursier al Liceului Militar „General Macarovici” din Iaşi (1935–1943), urmează apoi Şcoala de Ofiţeri de Cavalerie din Târgovişte şi, în ultimele luni de război, este trimis pe front. Întors acasă, devine student la Facultatea de Litere şi Filosofie a Universităţii din Bucureşti, unde audiază cursurile profesorilor G. Călinescu, Tudor Vianu, Al. Rosetti. Îşi ia licenţa în 1947, în specialităţile limba şi literatura română şi limba şi literatura italiană. Prin concurs, obţine postul de profesor la Colegiul Naţional „N. Filipescu” din Predeal. Stabilit apoi în Braşov, lucrează ca profesor de limba şi literatura română la Liceul „Andrei Şaguna” (1948–1984). Poartă corespondenţă cu marii săi profesori, îndeosebi cu Tudor Vianu, şi colaborează cu studii de istorie literară, proză, teatru, versuri, cronici de artă şi de spectacol la „Tânărul scriitor”, „Luceafărul de ziuă”, „Pagini contemporane”, „Karpaten Rundschau”, „Drum nou”, „Argeş”, „Braşovul literar şi artistic”, „Gazeta de Transilvania” ș.a. A mai semnat Acteon. Împreună cu profesorii Ion Popescu-Topolog şi Florin Marcu îndrumă apariţia publicaţiei şcolare „Muguri” (1968), iar între 1968 şi 1970 este redactor-şef adjunct al revistei „Astra”. Debutează, încă student, cu versuri în ziarul „Naţiunea” (1946), condus de G. Călinescu, iar editorial un sfert de veac mai târziu cu romanul <span class="CharOverride-1">Inorogul nu moare</span> (1970), urmat de altul, <span class="CharOverride-1">Prinţul de aur </span>(1971). După 1973 a publicat puţin, doar fragmente din cărţile ce vor fi lăsate în manuscris – romanele <span class="CharOverride-1">Absenţe motivate</span>,<span class="CharOverride-1"> Anemone</span>,<span class="CharOverride-1"> Să ştii să mori frumos</span>, volumul de versuri <span class="CharOverride-1">Postume înviate</span>, memorialul de călătorie <span class="CharOverride-1">Europa pe patru roţi</span>. </p>
			<p class="Heuristica-BASE">Primele două cărţi ale lui <span class="CharOverride-2">C.</span> sunt romane istorice. Publicat iniţial în foiletonul ziarului braşovean „Drum nou”, <span class="CharOverride-1">Inorogul nu moare</span> evocă viaţa şi personalitatea lui Dimitrie Cantemir în formula unui sinopsis romanesc asemănător unui scenariu de film, remarcabil prin câteva scene/decupaje lirico-dramatice, dar deficitar sub raport epic. Superior, cel puţin compoziţional, primului roman, <span class="CharOverride-1">Prinţul de aur</span> suprapune o acţiune la timpul prezent unei reconstituiri istorice. Figura centrală a naraţiunii, domnitorul Constantin Brâncoveanu, apare atât în planul evocării istorice propriu-zise, în episoade cu inflexiuni baladeşti, cât şi în cel al prezentului, în imaginaţia şi halucinaţiile personajului contemporan (un cercetător), care scrutează, în documente, pe teren şi în propriile-i trăiri, o cale spre a înţelege misterul „prinţului de aur”. Căutarea sfârşeşte în identificare: protagonistul din planul prezentului interiorizează destinul eroului istoric văzut ca simbol. Compoziţional, romanul este conceput ca un monolog interior, formulă adecvată atâta timp cât nu coboară în idealizare naivă şi în simplă explicitare. În <span class="CharOverride-1">Capriciu</span> (1972) autorul exersează altă formulă, subsumabilă romanului de analiză psihologică, iar <span class="CharOverride-1">Dumnealui şi Eva</span> (1973) e un roman ironic şi umoristic. Scriitorul reia şi dezvoltă în stil personal romanul (neterminat) <span class="CharOverride-1">Minunile Sfântului Sisoie </span>de G. Topîrceanu: umanizează personajele supranaturale şi prozaizează mitologicul. Cotidianul şi „sacrul” sunt armonizate într-o proiecţie bufă, de bună calitate literară, cu episoade pline de vervă, alternând tonul grav cu cel disimulat lejer. Exerciţiul dramaturgului este vizibil în aceste pagini, câteva scene fiind alert dialogate. Piesele de teatru ale lui <span class="CharOverride-2">C.</span>, <span class="CharOverride-1">Cetatea Coroanei</span>, pentru<span class="CharOverride-1"> </span>care îl consultă pe Tudor Vianu, <span class="CharOverride-1">Pasagera</span> şi <span class="CharOverride-1">Meşterul</span>, publicate în „Astra” (1967, 1968), nu au avut ecou critic imediat. În schimb, scenariul <span class="CharOverride-1">Brâncoveanu</span>, jucat în stagiunea 1967–1968 de o echipă a Teatrului Mic din Bucureşti într-un spectacol montat în cadrul feeric al Palatului Mogoşoaia, a cules binemeritate elogii. Publicistica lui <span class="CharOverride-2">C.</span> vizează, în principal, artele plastice şi teatrul. Un eseu-serial despre Helfried Weiss, apărut în „Karpaten Rundschau”, denotă subtilitate, aplicaţie critică şi estetică, iar cercetarea dedicată Societăţii pentru Fond de Teatru Român (1971, în colaborare cu Maria Lambucă), incluzând şi un studiu mai vechi, <span class="CharOverride-1">Despre opera unui autor dramatic uitat – Teochar Alexi</span>, valorifică numeroase documente inedite, semnificative pentru momentele de pionierat în dezvoltarea teatrului românesc din Transilvania. Ca poet, <span class="CharOverride-2">C.</span> se prezintă în ţinuta elegiacului, cu delicate pasteluri spiritualizate şi madrigale irizate de sentimentul trecerii inevitabile a timpului.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Inorogul nu moare</span>, Bucureşti, 1970; <span class="CharOverride-1">Prinţul de aur</span>, Bucureşti, 1971; <span class="CharOverride-1">Societatea pentru Crearea unui Fond de Teatru Român</span> (în colaborare cu Maria Lambucă), pref. Mircea Mancaş, Braşov, 1971; <span class="CharOverride-1">Capriciu</span>, Bucureşti, 1972; <span class="CharOverride-1">Dumnealui şi Eva</span>, Bucureşti, 1973.</p>
			<p class="Heuristica___m_RPR"><span class="CharOverride-2">Repere bibliografice: </span>Mircea Iorgulescu,<span class="CharOverride-1"> „Inorogul nu moare”</span>, RL, 1970, 33; Voicu Bugariu, <span class="CharOverride-1">„Prinţul de aur”</span>, AST, 1972, 1; Valeriu Cristea, <span class="CharOverride-1">„Prinţul de aur”</span>, FLC, 1972, 12; Emil Manu, <span class="CharOverride-1">„Capriciu”</span>, AST, 1973, 1; Valeriu Cristea, <span class="CharOverride-1">Literatura facilă</span>, RL, 1974, 1; A. Ghermanschi, <span class="CharOverride-1">„Dumnealui şi Eva”</span>, AST, 1974, 1; Grigore Cojan, <span class="CharOverride-1">Amintiri cu scriitori braşoveni</span>, Braşov, 2000, <span class="CharOverride-1">201–210</span>; Lucian Bâgiu, <span class="CharOverride-1">Meşterul Manole: creatorul vs</span> <span class="CharOverride-1">omul creator</span>, „Pro Saeculum”, 2006, 5–6; Onufrie Vinţeler, <span class="CharOverride-1">Portrete şi cărţi</span>, Cluj-Napoca, 2007, <span class="CharOverride-1">7–23.</span> &#9;<span class="Semnatura">C.H.</span></p>
			<p class="Heuristica-PRIMUL"><span class="titlu-12">CUZA, Gheorghe A.</span> (23.II.1896, Iaşi – 14.IX.1950, Aiud), poet. Este fiul Mariei (n. Gane) și al lui A.C. Cuza, publicist şi poet. Urmează ciclul secundar la liceele ieşene Internat şi Naţional, luându-şi bacalaureatul în 1915. Se înscrie la Facultatea de Drept din acelaşi oraş, absolvind-o în 1918, iar doctoratul şi-l susţine în 1921. Predă la Universitatea din capitala Moldovei, fiind numit conferenţiar în 1929 şi profesor în 1931. Membru marcant al formaţiunilor politice conduse de tatăl său, e prezent în organele de presă ale acestora, mai cu seamă în „Apărarea naţională”. Este ministru al Muncii în guvernul condus de Octavian Goga (1937–1938). Epurat din învăţământ după 1944, arestat, a murit în închisoare. Debutul liric al lui <span class="CharOverride-2">C.</span> este găzduit în 1919 de efemera „Ferul roşu” din Chişinău, dar abia din 1933 el publică frecvent versuri în „Cuget moldovenesc” din Bălţi, la început iscălind şi Iorgu de la Cozia sau Gelu Cozianu. Între 1940 şi 1944, în „Cetatea Moldovei”, la care din 1941 era director, dă la lumină poezii, note de drum, studii şi un fragment dintr-o lucrare dramatică în versuri. După ce în 1938 tipăreşte placheta <span class="CharOverride-1">Amurg</span>, îi mai apar volumele <span class="CharOverride-1">Sonete</span> (1940) şi <span class="CharOverride-1">Vifor subt stele</span> (1943), precum şi însemnările de călătorie intitulate <span class="CharOverride-1">Bugeacul</span> (1941). În decembrie 1943, pe scena Teatrului Naţional din Iaşi, are loc premiera piesei sale <span class="CharOverride-1">Armaşul lui Ştefan cel Mare</span>. </p>
			<p class="Heuristica-BASE">Conştient, probabil, de resursele nu foarte bogate şi de nesincronizarea cu lirica nouă, <span class="CharOverride-2">C.</span> se orientează de la început către sonet. În tiparul acestuia sunt turnate peisaje, preponderent rurale (ciclul <span class="CharOverride-1">Pasteluri</span>), dar şi trăiri personale (<span class="CharOverride-1">Varia</span>,<span class="CharOverride-1"> Frunze de toamnă</span>,<span class="CharOverride-1"> Lui Eros</span>), portrete ale unor personalităţi ori tipuri istorice (<span class="CharOverride-1">Chipuri</span>,<span class="CharOverride-1"> Letopiseţ</span>), unde autorul încearcă să exploateze expresivitatea unui lexic bogat în sonorităţi arhaice. Accentele discret pioase alternează cu atitudinile voit neutre şi cu o undă de umor, evitând astfel monotonia. Aceleaşi însuşiri sunt valorizate şi în drama istorică în versuri <span class="CharOverride-1">Armaşul lui Ştefan cel Mare</span>, dar aici <span class="CharOverride-2">C.</span> nu poate să susțină o intrigă convingător tensionată şi nici să dea personajului central un chip pe măsura tradiţiei. Cursive, cu numeroase observaţii ascuţite privitoare la oameni şi locuri, sunt notele de drum din <span class="CharOverride-1">Bugeacul</span>, suferind însă din cauza alunecării în pledoarie politică şi pe panta unor prejudecăţi apăsătoare.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Amurg</span>, Iaşi, 1938; <span class="CharOverride-1">Sonete</span>, Bucureşti, [1940]; <span class="CharOverride-1">Bugeacul</span>, Iaşi, 1941; <span class="CharOverride-1">Vifor subt stele</span>, Bucureşti, [1943].</p>
			<p class="Heuristica___m_RPR"><span class="CharOverride-2">Repere bibliografice:</span> Ion Sân-Giorgiu, <span class="CharOverride-1">Sonetele lui George Cuza</span>, CML, 1940, 54; <span class="CharOverride-1">Gh. A. Cuza</span>, CGM, 1940, 6–8 (grupaj special); I. Gr. Perieţeanu, <span class="CharOverride-1">Sonetistul Gh. A. Cuza</span>, UVR, 1940, 24; Nichifor Crainic, <span class="CharOverride-1">Gh. A. Cuza sonetist</span>, G, 1943, 4; Perpessicius, <span class="CharOverride-1">Opere</span>, X, <span class="CharOverride-1">176–177</span>; Ion Şiugariu, <span class="CharOverride-1">Viaţa poeziei</span>, îngr. Marcel Crihană, Timişoara, 1999, <span class="CharOverride-1">115–118. </span>&#9;<span class="Semnatura">V.D.  </span></p>
		</div>
		<div id="_idContainer016" class="Basic-Text-Frame">
			<p class="Legenda_BUN"><span class="CharOverride-1">Ioan Petru Culianu și Mircea Eliade</span></p>
		</div>
		<div class="_idGenObjectLayout-1">
			<div id="_idContainer017" class="_idGenObjectStyleOverride-1">
				<img class="_idGenObjectAttribute-1" src="09_C_856-909-web-resources/image/02_Petru_Culianu_si_Mircea_Eliade.jpg" alt="" />
			</div>
		</div>
		<div id="_idContainer018" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Culianu</span></p>
		</div>
		<div id="_idContainer019" class="Basic-Text-Frame">
			<p class="Basic-Paragraph"><span class="CharOverride-1">Culianu</span></p>
		</div>
		<div id="_idContainer020" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Culisele</span></p>
		</div>
		<div id="_idContainer021" class="Basic-Text-Frame">
			<p class="Basic-Paragraph"><span class="CharOverride-1">Cultura</span></p>
		</div>
		<div id="_idContainer022" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cultura</span></p>
		</div>
		<div id="_idContainer023" class="Basic-Text-Frame">
			<p class="Basic-Paragraph"><span class="CharOverride-1">Cultura</span></p>
		</div>
		<div id="_idContainer024" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cultura</span></p>
		</div>
		<div id="_idContainer025" class="Basic-Text-Frame">
			<p class="Basic-Paragraph"><span class="CharOverride-1">Cultura</span></p>
		</div>
		<div id="_idContainer026" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cultura</span></p>
		</div>
		<div id="_idContainer027" class="Basic-Text-Frame">
			<p class="Basic-Paragraph"><span class="CharOverride-1">Cultura</span></p>
		</div>
		<div id="_idContainer028" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cunţan</span></p>
		</div>
		<div id="_idContainer029" class="Basic-Text-Frame">
			<p class="Basic-Paragraph"><span class="CharOverride-1">Curentul</span></p>
		</div>
		<div id="_idContainer030" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Curentul</span></p>
		</div>
		<div id="_idContainer031" class="Basic-Text-Frame">
			<p class="Basic-Paragraph"><span class="CharOverride-1">Curentul</span></p>
		</div>
		<div id="_idContainer032" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Curentul</span></p>
		</div>
		<div id="_idContainer033" class="Basic-Text-Frame">
			<p class="Basic-Paragraph"><span class="CharOverride-1">Curentul</span></p>
		</div>
		<div id="_idContainer034" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Curentul</span></p>
		</div>
		<div id="_idContainer035" class="Basic-Text-Frame">
			<p class="Basic-Paragraph"><span class="CharOverride-1">Curentul</span></p>
		</div>
		<div id="_idContainer036" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Curentul</span></p>
		</div>
		<div id="_idContainer037" class="Basic-Text-Frame">
			<p class="Basic-Paragraph"><span class="CharOverride-1">Curentul</span></p>
		</div>
		<div id="_idContainer038" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Curier</span></p>
		</div>
		<div id="_idContainer039" class="Basic-Text-Frame">
			<p class="Basic-Paragraph"><span class="CharOverride-1">Curier</span></p>
		</div>
		<div id="_idContainer040" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Curierul</span></p>
		</div>
		<div id="_idContainer041" class="Basic-Text-Frame">
			<p class="Basic-Paragraph"><span class="CharOverride-1">Curierul</span></p>
		</div>
		<div id="_idContainer042" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Curierul</span></p>
		</div>
		<div id="_idContainer043" class="Basic-Text-Frame">
			<p class="Basic-Paragraph"><span class="CharOverride-1">Curierul</span></p>
		</div>
		<div id="_idContainer044" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Curierul</span></p>
		</div>
		<div id="_idContainer045" class="Basic-Text-Frame">
			<p class="Basic-Paragraph"><span class="CharOverride-1">Curierul</span></p>
		</div>
		<div id="_idContainer046" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Curticăpeanu</span></p>
		</div>
		<div id="_idContainer047" class="Basic-Text-Frame">
			<p class="Basic-Paragraph"><span class="CharOverride-1">Curticăpeanu</span></p>
		</div>
		<div id="_idContainer048" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Curuci</span></p>
		</div>
		<div id="_idContainer049" class="Basic-Text-Frame">
			<p class="Basic-Paragraph"><span class="CharOverride-1">Cusin</span></p>
		</div>
		<div id="_idContainer050" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cuşa</span></p>
		</div>
		<div id="_idContainer051" class="Basic-Text-Frame">
			<p class="Basic-Paragraph"><span class="CharOverride-1">Cuşnarencu</span></p>
		</div>
		<div id="_idContainer052" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cuşnarencu</span></p>
		</div>
		<div id="_idContainer053" class="Basic-Text-Frame">
			<p class="Basic-Paragraph"><span class="CharOverride-1">Cutova</span></p>
		</div>
		<div id="_idContainer054" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cuţitaru</span></p>
		</div>
		<div id="_idContainer055" class="Basic-Text-Frame">
			<p class="Basic-Paragraph"><span class="CharOverride-1">Cuţitaru</span></p>
		</div>
		<div id="_idContainer056" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cuvânt</span></p>
		</div>
		<div id="_idContainer057" class="Basic-Text-Frame">
			<p class="Basic-Paragraph"><span class="CharOverride-1">Cuvânt</span></p>
		</div>
		<div id="_idContainer058" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cuvântul</span></p>
		</div>
		<div id="_idContainer059" class="Basic-Text-Frame">
			<p class="Basic-Paragraph"><span class="CharOverride-1">Cuvântul</span></p>
		</div>
		<div id="_idContainer060" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cuvântul</span></p>
		</div>
		<div id="_idContainer061" class="Basic-Text-Frame">
			<p class="Basic-Paragraph"><span class="CharOverride-1">Cuvântul</span></p>
		</div>
		<div id="_idContainer062" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cuvântul</span></p>
		</div>
		<div id="_idContainer063" class="Basic-Text-Frame">
			<p class="Basic-Paragraph"><span class="CharOverride-1">Cuvântul</span></p>
		</div>
		<div id="_idContainer064" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cuvântul</span></p>
		</div>
		<div id="_idContainer065" class="Basic-Text-Frame">
			<p class="Basic-Paragraph"><span class="CharOverride-1">Cuvântul</span></p>
		</div>
		<div id="_idContainer066" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cuvinte</span></p>
		</div>
		<div id="_idContainer067" class="Basic-Text-Frame">
			<p class="Basic-Paragraph"><span class="CharOverride-1">Cuza</span></p>
		</div>
		<div id="_idContainer068" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cuza</span></p>
		</div>
		<div id="_idContainer069" class="Basic-Text-Frame">
			<p class="Basic-Paragraph"><span class="CharOverride-1">Cuza</span></p>
		</div>
		<div id="_idContainer070" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Cuza</span></p>
		</div>
	</body>
</html>

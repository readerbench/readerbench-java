<!DOCTYPE html>
<html>
	<head>
		<meta charset="utf-8" />
		<title>07_DGLR_C_610-733</title>
		<link href="07_DGLR_C_610-733-web-resources/css/idGeneratedStyles.css" rel="stylesheet" type="text/css" />
	</head>
	<body id="x07_DGLR_C_610-733" lang="ro-RO">
		<div id="_idContainer000" class="Basic-Text-Frame">
			<p class="Basic-Paragraph"><span class="CharOverride-1">Cordun</span></p>
		</div>
		<div id="_idContainer037" class="_idGenObjectStyleOverride-1">
			<div class="_idGenObjectLayout-1">
				<div id="_idContainer003">
					<div id="_idContainer001" class="Basic-Text-Frame">
						<p class="Titlu-Nume-H"><span class="titlu-12">CORDUN, Miron</span></p>
						<p class="Titlu-mic-DATE"> (pseudonim al lui Gheorghe Cârstea; 16.XI.1935, Priseaca, j. Olt – 10.XII. 1997, Piteşti), poet. </p>
					</div>
					<div id="_idContainer002" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="07_DGLR_C_610-733-web-resources/image/Cordun_Miron.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Floricăi (n. Nicolaescu) şi al lui Ion B. Cârstea, ţărani. După Liceul „Radu Greceanu” din Slatina, urmează o şcoală de biblioteconomie la Bucureşti. A lucrat ca metodist la Casa Regională a Creaţiei Populare Argeş (1961–1972), redactor la revista „Argeş” (1972–1974), cercetător la Biblioteca Judeţeană Argeş (1974–1997). După 1990 face parte din redacţia revistei piteștene „Calende”.</p>
			<p class="Normal ParaOverride-1"><span class="CharOverride-2">C.</span><span class="CharOverride-3"> debutează în caietul de poezie al revistei „Argeş” cu ciclul </span><span class="CharOverride-4">Edict</span><span class="CharOverride-3"> (1970), dar se afirmă cu versurile din </span><span class="CharOverride-4">Curtea Veche</span><span class="CharOverride-3"> (1974; Premiul Uniunii Scriitorilor), prima sa carte. Solitar şi himeric, calofil de tip matein, aşternându-şi urechea pe catifeaua sonurilor vetuste şi muzeale, inventate prin metamorfoza celor existente, sedus de codul etic şi estetic al unor nobile vremuri, </span><span class="CharOverride-2">C.</span><span class="CharOverride-3"> e un menestrel modern şi melancolic. Tematizând în primul rând Poetul şi Poezia, dar fără a-şi trâmbiţa tensiunile, lirica lui este expresia unei dualităţi: poetul, care se ştie când fabulos şi înţelept „inorog”, când un ins umil, „făr’ de tron/ şi făr’ de fală”, trece prin lume când „nalt, prea nalt”, când dubitativ-problematic, persecutat de umbra capului „târziu de stat/ şi prost”. Performanţa acestei figurări a Poetului/ Poeziei este menţinerea simultană în firesc şi artificiu, în sinceritate şi poză (conştientă de ea). O confesiune elaborată, fără însă nimic artificios şi uscat. Erotica – a doua temă majoră a lui </span><span class="CharOverride-2">C.</span><span class="CharOverride-3"> – se păstrează o vreme ca mască a unui sentimental şi timid disimulat ludic, exprimându-se în dantelării ceremonioase şi fastuoase, îngânând stilul elaborat, rafinat cu cel frust (dar tot „stil” şi acesta). Starea definitorie a erosului este însă cea de „aiurare” (o vocabulă tematică). Poetul îşi cântă „arderea cărnii”, trăieşte asceza sentimentului, ipostaziat printr-o ultimă transsubstanţiere în „vertebra” cuvântului, în „pajura cu care mă zbor”, în visul astral. Neîndoielnic, acest liric în genere puţin comentat, absentând din prim-planul hărţilor întocmite de panoramele critice, e un original poet al iubirii. Ultimele cărţi oferă o poezie a miracolului vieţii, celebrat de „serbările sacre/ ale caisului, laurul lamurii, roua dalbă”, şi a sufletului plutind ca-ntr-un vis perpetuu în „imperiul ardorii”. Cea de-a treia temă fundamentală e arheologia eului, năzuind la resuscitarea prin vers a unei întregi tradiţii dispărute istoriceşte: părinţii îngropaţi în grâu, tatăl „tras în poveste/ cu lumea lui toată”, „satul gol”. Placheta postumă </span><span class="CharOverride-4">Cronică de memorii</span><span class="CharOverride-3"> (1998) consfinţeşte testamentar acest filon, alternând confesiunea personală cu citatul (vocea tatălui, a cronicilor sau a tradiţiei anonime) şi secvenţele versificate cu cele de poem în proză, totul sub semnul asfinţitului unei lumi cu care poetul se identifică total şi definitiv. Dindărătul imageriei ceremonioase şi muzicale se înalţă – în întreaga poezie a lui </span><span class="CharOverride-2">C.</span><span class="CharOverride-3"> – un aer elegiac şi o atracţie către zonele eterice ale sensibilităţii: un macedonskian „perihelic”, trecut prin amurgurile lui Mateiu I. Caragiale.</span></p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Curtea Veche</span>, Bucureşti, 1974; <span class="CharOverride-1">Serbări</span>, Bucureşti, 1975; <span class="CharOverride-1">Duminica pe drumuri</span>, Bucureşti, 1977; <span class="CharOverride-1">Bacovii</span>, Bucureşti, 1982; <span class="CharOverride-1">Cartea cu dragoste</span>, Bucureşti, 1985; <span class="CharOverride-1">Urmările</span>, Bucureşti, 1987; <span class="CharOverride-1">Cronică de memorii</span>, pref. Nicolae Oprea, Piteşti, 1998.</p>
			<p class="Heuristica___m_RPR"><span class="CharOverride-5">Repere bibliografice: </span>Popa, <span class="CharOverride-1">Dicţ. lit.</span> (1977), <span class="CharOverride-1">166</span>; Ulici, <span class="CharOverride-1">Prima verba</span>,<span class="CharOverride-1"> </span>II,<span class="CharOverride-1"> 70–73</span>; Constantin Hârlav, <span class="CharOverride-1">Lirism existenţial</span>, ARG, 1982, 9; Nicolae Manolescu, <span class="CharOverride-1">Umilinţa şi orgoliul</span>,<span class="CharOverride-1"> </span>RL, 1983, 9; <span class="CharOverride-1">Miron Cordun</span>, ARG, 1986, 11; <span class="CharOverride-1">Dicţ. scriit. rom</span>., I, <span class="CharOverride-1">657–658</span>; Silvestru D. Voinescu, <span class="CharOverride-1">Creaţia şi cercetarea – la ele acasă. Poetul Miron Cordun (1935–1997)</span>,<span class="CharOverride-1"> </span>„Cultura” (Piteşti), 1999, 3–4; Oprea, <span class="CharOverride-1">Timpul</span>,<span class="CharOverride-1"> 113–116</span>; Popa, <span class="CharOverride-1">Ist. lit.</span>, II, <span class="CharOverride-1">527</span>. &#9;<span class="Semnatura">N.M.</span></p>
			<p class="Heuristica-PRIMUL"><span class="titlu-12">CORESI, diaconul</span> (? – c. 1583), tipograf, editor. Originea celui care a fost numit, cu mai mult sau mai puţin temei, „părintele literaturii noastre naţionale” a suscitat puncte de vedere contradictorii. Pornindu-se de la numele său destul de „exotic” în antroponimia românească, a fost vehiculată ipoteza potrivit căreia diaconul ar descinde din familia grecească Coressios din insula Chios, fără ca afirmaţia să fie demonstrată în mod plauzibil. La fel de ipotetice au rămas şi încercările de a stabili o înrudire a sa cu două personaje omonime din Ţara Românească, atestate documentar în secolul al XVI-lea: un diac sau grămătic şi un logofăt. Nu mai puţin fanteziste au fost schiţele genealogice pe care Nerva Hodoş şi Stoica Nicolaescu le-au alcătuit pentru a elucida biografia celui mai vestit tipograf din istoria cărţii româneşti. O menţiune certă privind provenienţa sa munteană apare în epilogul <span class="CharOverride-1">Tetraevanghelului</span> din 1561: „Şi cu zisa jupânului Haneş Beagner, scris-am eu, diiacon Coresi ot Târgovişte, şi Tudor diiac”. În afara predosloviilor şi a epilogurilor tipăriturilor româneşti şi slavone în care apare consemnat numele său, există alte câteva informaţii din epocă legate, într-un fel sau altul, de persoana lui <span class="CharOverride-5">C.</span> Prima lui descindere la Braşov are loc în vara anului 1556, atunci când îşi face de fapt debutul în activitatea tipografică propriu-zisă. Între 12 iunie 1556 şi 14 ianuarie 1557 el tipăreşte aici, împreună cu Oprea logofătul, un <span class="CharOverride-1">Octoih mic</span> slavon. Partenerul său, menţionat primul în epilog, era unul dintre tipografii, încă ucenic la acea vreme, care executase imprimarea <span class="CharOverride-1">Apostolului</span> slavon din 1547 de la Târgovişte. Însuşi <span class="CharOverride-5">C.</span> se iniţiase, desigur, în arta tiparului în preajma lui Dimitrie Liubavici, nepotul sârbului Božidar Vuković, tipograful veneţian. În cea de-a doua tipăritură a sa, <span class="CharOverride-1">Triodul-Penticostar</span> slavon, apărută la Târgovişte în 1558, <span class="CharOverride-5">C.</span> era deja consacrat ca meşter independent, întrucât este menţionat singur, fiind ajutat de cei zece ucenici ai săi. El se întoarce apoi la Braşov, la chemarea judelui Johannes Benkner, unde va declanşa acţiunea de imprimare sistematică a unor tipărituri româneşti. Avea în înzestrarea sa o presă tipografică proprie, iar sediul şi-l stabileşte în cetatea Braşovului, în vechiul atelier al lui Honterus, şi nu în Şchei, cum s-a crezut uneori. Dispunea, de asemenea, de un nou corp de litere, confecţionat după sosirea sa aici, pe care îl va pune în valoare, mai întâi, prin imprimarea, în primele luni ale anului 1560, a <span class="CharOverride-1">Întrebării creştineşti</span>, încheiată înainte de 3 mai 1560, dată la care începea tipărirea <span class="CharOverride-1">Tetraevanghelului</span>, terminată în 1561. Participarea diacului Tudor, alături de <span class="CharOverride-5">C.</span>, consemnată în această tipăritură, poate fi extrapolată şi în cazul <span class="CharOverride-1">Întrebării creştineşti</span>. Motivele stabilirii lui <span class="CharOverride-5">C.</span> la Braşov şi patronajul exercitat asupra activităţii sale au provocat unele dispute. S-a sugerat că mutarea sa a fost determinată fie de mecenatul domnitorului muntean Pătraşcu cel Bun, fie de adversităţile provocate de întoarcerea în scaunul Ţării Româneşti a lui Mircea Ciobanul. Cei mai mulţi cercetători au admis însă influenţa protestantă în traducerea şi publicarea cărţilor religioase în limba română. Teza lui P.P. Panaitescu, conform căreia venirea lui <span class="CharOverride-5">C.</span> a avut acceptul autorităţilor ecleziastice munteneşti, iar adevăraţii săi co&#173;man&#173;&#173;ditari au fost preoţii ortodocşi din Şcheii Braşovului, a fost demontată de Ion Gheţie, care face o distincţie netă între cărţile de propagandă protestantă propriu-zise (<span class="CharOverride-1">Catehismul</span>,<span class="CharOverride-1"> Cazania I</span>,<span class="CharOverride-1"> Molitvenicul</span>) şi cărţile „pur ortodoxe”, dar datorate, în egală măsură, acestei propagande (<span class="CharOverride-1">Tetraevanghelul</span>, <span class="CharOverride-1">Apostolul</span>,<span class="CharOverride-1"> Psaltirea</span>). Este semnificativ faptul că, pe lângă acţiunile de prozelitism protestant, existau şi interese comerciale legate de desfacerea producţiei de hârtie a morii braşovene şi, implicit, de vindere a cărţilor. Cu toate acestea, influenţa factorilor interni în promovarea scrisului în limba română nu poate fi exclusă, deoarece iniţiativele externe ar fi rămas fără ecou în lipsa unui teren prielnic în care să se manifeste. Tipărirea cărţilor în limba română cunoaşte, după 1571, o perioadă de recul, definită ca o „întoarcere spre ortodoxie” (N. Cartojan). Dintre tipăriturile majoritare slavone din această etapă, <span class="CharOverride-1">Octoihul mare</span>, din 1574–1575, a fost realizat de <span class="CharOverride-5">C.</span>, ajutat de opt ucenici, la solicitarea domnitorului muntean Alexandru Mircea şi a mitropolitului Evtimie. Acelaşi comanditar, împreună cu mitropolitul Serafim, este specificat şi în epilogul <span class="CharOverride-1">Psaltirii</span> slavone din 1577. Întrucât ambele tipărituri nu au indicat locul de apariţie, cercetătorii au oscilat între Târgovişte şi Braşov, cel din urmă având mai mulţi susţinători. În ultima tipăritură românească, <span class="CharOverride-1">Evanghelia cu învăţătură (Cazania a II-a)</span>, publicată în 1581, sub patronajul „judeţului” braşovean Lukas Hirscher, diaconul a ajuns să aibă statutul de „meşter învăţat într-acest lucru”. Impli&#173;carea preoţilor Iane şi Mihai din Şcheii Braşovului în transpunerea textului este menţionată tot în predoslovie, deşi se pare că ei au fructificat traduceri mai vechi ale cazaniilor, provenite din zona Banat–Hunedoara şi din Moldova, pe care le-au confruntat sporadic cu textul slavon al <span class="CharOverride-1">Cazaniei</span> de la Zabludov din 1569. Cât priveşte contribuţia de traducător a lui <span class="CharOverride-5">C.</span>, destul de incertă, ea s-ar explica prin preluarea pasajelor corespunzătoare din <span class="CharOverride-1">Tetraevanghelul</span> apărut în 1561. <span class="CharOverride-5">C.</span> a tipărit, prin urmare, în intervalul 1557–1583, un număr de unsprezece cărţi româneşti şi paisprezece cărţi slavone. Tipăriturile româneşti au apărut, de regulă, la Braşov, trei având menţionat locul de imprimare (<span class="CharOverride-1">Tetraevanghelul</span>, 1561, <span class="CharOverride-1">Psaltirea</span>, 1570, <span class="CharOverride-1">Evanghelia cu învăţătură</span>, 1581), iar pentru alte şase acesta fiind stabilit pe baza unor mărturii documentare. O excepţie o constituie <span class="CharOverride-1">Tâlcul evangheliilor</span> şi <span class="CharOverride-1">Molitvenicul</span>, din c. 1567–1568, care nu au fost imprimate la Braşov, ci într-o altă localitate din Transilvania, probabil la Alba Iulia. Cărţile slavone au ieşit de sub tipar, în majoritate, tot la Braşov, în afară de <span class="CharOverride-1">Triodul-Penticostar</span> din 1558, apărut la Târgovişte (unde sunt localizate, după unii cercetători, şi alte tipărituri slavone coresiene), precum şi de <span class="CharOverride-1">Sbornicul</span> din 1580, tipărit la Sebeş (Alba), la cererea mitropolitului ardelean Ghenadie. Meşterul tipograf a fost asistat în lucrările sale de unul sau mai mulţi ucenici (sunt amintite cinci, opt sau chiar zece persoane), dintre care unii sunt nominalizaţi sau numai deduşi: diacul Tudor, diacul Călin, Mănăilă, dar probabil şi Şerban, fiul său, şi chiar Lorinţ. În ceea ce îl priveşte pe Oprea logofătul, nu se poate şti ce relaţie de subordonare a existat între ei. Între patronii-editori ale căror comenzi le-a executat <span class="CharOverride-5">C.</span> sunt oficialităţi locale, precum primarii saşi Johannes Benkner (cu urmaşii săi) şi Lukas Hirscher, superintendenţii calvini Gheorghe de Sângeordz şi Pavel Tordaşi, nobilul maghiar Forró Miklós de Háporton, domnitorii munteni Pătraşcu cel Bun, Alexandru Mircea, Mihnea Turcitul şi Petru Cercel, dar şi înalţi ierarhi din Ţara Românească şi Ardeal. S-ar putea admite, de asemenea, că diaconul s-a manifestat şi ca editor, între lucrările care i-ar putea fi atribuite, sub acest aspect, numărându-se cărţi slavone precum <span class="CharOverride-1">Sbornicul</span> din 1569, <span class="CharOverride-1">Psaltirea</span> din preajma anului 1576 şi <span class="CharOverride-1">Tetraevanghelul</span> din 1579, eventual şi <span class="CharOverride-1">Psaltirea </span>slavo-română din 1577. Tot pe seama lui <span class="CharOverride-5">C.</span> pot fi puse, cu unele rezerve, şi redactările unor prefeţe şi epiloguri, în care pledează, printre altele, pentru introducerea limbii române în cultul creştin ortodox. În esenţă, diaconul nu a fost o persoană lipsită de convingeri, dispusă la compromisuri inacceptabile, dar nici un luptător capabil de mari „sacrificii pentru misiunea lui de răspânditor al cărţii româneşti” (P.P. Panaitescu). El s-a adaptat, pur şi simplu, curentului umanist de promovare a tiparului în limbile naţionale, fiind un profesionist, în accepţiunea modernă a termenului. O chestiune care a provocat controverse este aceea legată de calitatea de traducător a lui <span class="CharOverride-5">C.</span> sau numai de simplu tipograf. A.I. Odobescu, M. Gaster şi I.G. Sbiera, de pildă, înclinau să-i supraliciteze meritele de tălmăcitor, cel puţin pentru <span class="CharOverride-1">Tetraevanghel, Psaltirea</span> din 1577 şi <span class="CharOverride-1">Cazania a II-a</span>, în timp ce Nicolae Sulică şi Sextil Puşcariu îi reduceau sfera de activitate doar la aceea de tipograf. La rândul lor, Virgil Molin şi Dan Simonescu îl socotesc un mare editor, aflat într-o permanentă concurenţă cu reformaţii. Supoziţia după care diaconul ar fi tradus efectiv unele cărţi tipărite de el a fost alimentată de formulările din textele complementare. În epilogul <span class="CharOverride-1">Psaltirii </span>slavo-române din 1577 se afirmă: „Derept aceaea, fraţii miei, preuţilor, scrisu-v-am aceaste Psăltiri cu otveat, de-am scos den Psăltirea sârbească pre limbă rumânească, să vă fie de înţelegătură şi grămăticilor”. Ca şi în alte locuri, „a scrie” are sensul de „a scrie cu tiparul”, „a tipări”, iar „a scoate” înseamnă „a traduce”, ceea ce a favorizat această extindere a atribuţiilor sale. De ce şi-a arogat <span class="CharOverride-5">C.</span> şi calitatea de autor al cărţilor pe care numai le-a tipărit? Răspunsul l-a dat Sextil Puşcariu, care arată că a tipări cărţi româneşti trebuie să fi constituit în epoca veche un merit cel puţin la fel de mare ca şi acela de a le fi tradus. În realitate, diaconul s-a limitat la reproducerea prin tipar a unor versiuni mai vechi, care proveneau din alte regiuni dialectale, pe care le-a supus unei revizii amănunţite, sub aspect ortografic şi lingvistic, soldate cu transpunerea lor în graiul vorbit în nordul Munteniei şi sud-estul Transilvaniei. A fost, aşadar, un tipograf dublat de un revizor exigent, îndeplinind şi sarcinile care reveneau unui diortositor al lucrărilor pe care le-a scos la lumină. Această aserţiune este probată prin însăşi limba tipăriturilor coresiene. Majoritatea textelor prezintă două straturi lingvistice: unul sudic, bine reprezentat, care poate fi pus pe seama lui <span class="CharOverride-5">C.</span> şi a colaboratorilor săi, şi altul nordic, localizabil atât în Banat–Hunedoara, cu zonele limitrofe, cât şi în Moldova, care aparţine originalelor. Aceste particularităţi nemunteneşti sunt, de fapt, „scăpări” ale revizorului, ceea ce a conferit limbii tipăriturilor o structură compozită. Desco&#173;perirea textelor rotacizante a condus la abandonarea definitivă a ideii că diaconul ar fi şi traducătorul cărţilor pe care le-a imprimat. Dependenţa tipăriturilor sale (<span class="CharOverride-1">Apostolul</span> şi <span class="CharOverride-1">Psaltirea</span>) de originalele nordice care prezentau fenomenul rotacismului a devenit cu timpul o adevărată axiomă. Este meritul lui Ion Gheţie de a fi elucidat raportul dintre textele coresiene şi cele rotacizante, infirmând, totodată, teoria maramureşeană a începuturilor scrisului în limba română. Examenul lingvistic a demonstrat în mod convingător că diaconul nu a utilizat manu&#173;scrise care proveneau din Maramureş sau Transil&#173;vania de Nord, ci manuscrise moldoveneşti cu rotacism, prelucrate după originale bănăţene-hunedorene fără rotacism. Rolul textelor lui <span class="CharOverride-5">C.</span> în dezvoltarea limbii române de cultură a fost, nu de puţine ori, supradimensionat. Potrivit lui Al. Rosetti, acestea au devenit adevărate modele pentru tipăriturile ulterioare, astfel încât bazele românei literare ar fi fost puse de şcoala lui <span class="CharOverride-5">C.</span>, părere la care se vor ralia şi alţi istoriografi. Intenţia de a impune o <span class="CharOverride-1">koiné</span>, atribuită diaconului muntean, nu s-a dovedit însă o pistă viabilă în urma unei analize mai complexe. Graiul muntean s-a fundamentat ca normă unică supradialectală nu datorită acestuia, ci mult mai târziu, la mijlocul secolului al XVIII-lea, în condiţiile create de naţionalizarea serviciului divin şi reproducerea tipăriturilor din Ţara Românească în celelalte provincii româneşti. Contribuţia lui <span class="CharOverride-5">C.</span> în evoluţia scrisului românesc medieval şi în cristalizarea unei tradiţii literare rămâne însă decisivă.</p>
			<p class="Heuristica_CITAT">Meritul lui de frunte este acela de a fi înmănuncheat încercările precedesorilor şi contemporanilor săi de întocmire a unei literaturi în limba naţională. El îndeplineşte deci rolul unui totalizator de eforturi şi năzuinţe, iar opera sa pe acela de sinteză a unor iniţiative pornite din diverse regiuni ale teritoriului românesc. Avea deci dreptate Procopovici când susţinea că diaconul Coresi este un nume colectiv, care, adăugăm noi, acoperă cele mai importante din izbânzile epocii de început a scrisului românesc.</p>
			<p class="Heuristica_CITAT_semnat">ION GHEŢIE, AL. MAREŞ</p>
			<p class="Heuristica___mici"><span class="CharOverride-5">Tipărituri româneşti:</span> <span class="CharOverride-1">Întrebare creştinească (Catehismul)</span>, Braşov, 1560; ed. îngr. I. Bianu, Bucureşti, 1925; ed. I. Crăciun, Sibiu–Cluj, 1945–1946; ed. îngr. Alexandra Roman Moraru, în <span class="CharOverride-1">Texte româneşti din secolul al XVI-lea</span>, Bucureşti, 1982, <span class="CharOverride-1">19</span>–<span class="CharOverride-1">127</span>; <span class="CharOverride-1">Tetraevanghelul</span>, Braşov, 1561; ed. îngr. Florica Dimitrescu, Bucureşti, 1963; <span class="CharOverride-1">Pravila</span>, Braşov, c. 1560–1562; ed. îngr. I. Bianu, Bucureşti, 1925; ed. îngr. Gheorghe Chivu, în <span class="CharOverride-1">Texte româneşti din secolul al XVI-lea</span>, Bucureşti, 1982, <span class="CharOverride-1">129</span>–<span class="CharOverride-1">257</span>; <span class="CharOverride-1">Apostolul</span> (<span class="CharOverride-1">Lucrul apostolesc</span>), Braşov, 1566; ed. îngr. I. Bianu, Bucureşti, 1930; <span class="CharOverride-1">Tâlcul evangheliilor (Cazania I)</span>, <span class="CharOverride-1">Molitvenic rumânesc</span>, [Alba Iulia], c. 1567–1568; ed. îngr. Vladimir Drimba, introd. Ion Gheţie, Bucureşti, 1998; <span class="CharOverride-1">Psaltire (Psaltirea Săulescu)</span>, Braşov, 1568; <span class="CharOverride-1">Psaltire</span>, Braşov, 1570; <span class="CharOverride-1">Liturghierul</span>, Braşov, 1570; ed. îngr. Al. Mareş, Bucureşti, 1969; <span class="CharOverride-1">Psaltirea </span>slavo-română, Braşov, 1577; ed. îngr. B. P. Hasdeu, Bucureşti, 1881; ed. îngr. Stela Toma, Bucureşti, 1976; <span class="CharOverride-1">Evanghelie cu învăţătură (Cazania a II-a)</span>, Braşov, 1581; ed. îngr. Sextil Puşcariu şi Alexie Procopovici, Bucureşti, 1914; <span class="CharOverride-1">Prefeţe şi epiloguri din secolul al XVI-lea</span>,<span class="CharOverride-1"> </span>îngr. şi introd. Emanuela Buză şi Florentina Zgraon, în <span class="CharOverride-1">Texte româneşti din secolul al XVI-lea</span>, Bucureşti, 1982, <span class="CharOverride-1">465–636</span>. <span class="CharOverride-5">Tipărituri slavone:</span> <span class="CharOverride-1">Octoihul mic</span>, Braşov, 1557; <span class="CharOverride-1">Triod-Penticostar</span>, Târgovişte, 1558; <span class="CharOverride-1">Tetraevanghel</span>, Braşov, 1562; <span class="CharOverride-1">Slujebnic</span>, Braşov, 1568; <span class="CharOverride-1">Psaltire</span>, Braşov, c. 1568–1570; <span class="CharOverride-1">Mineiul de praznice (Sbornic)</span>, Braşov, 1569; <span class="CharOverride-1">Psaltire</span>, Braşov, c. 1572–1573; <span class="CharOverride-1">Octoihul mare</span>, I–II, Braşov, 1574–1575; <span class="CharOverride-1">Psaltire</span>, Braşov, c. 1576; <span class="CharOverride-1">Psaltire</span>, Braşov, 1577; <span class="CharOverride-1">Triodul de post</span>, Braşov, 1578; <span class="CharOverride-1">Tetraevanghel</span>, Braşov, 1579; <span class="CharOverride-1">Sbornic</span>, Sebeş, 1580; <span class="CharOverride-1">Tetraevanghel</span>, Braşov, 1583. </p>
			<p class="Heuristica___m_RPR"><span class="CharOverride-5">Repere bibliografice:</span> Nicolae Sulică, <span class="CharOverride-1">Coresi, scriitor sau tipograf?</span>, Braşov, 1901; Nicolae Sulică, <span class="CharOverride-1">Un capitol din activitatea diaconului Coresi</span>, Braşov, 1902; Iorga, <span class="CharOverride-1">Ist. lit. relig.</span>, <span class="CharOverride-1">68–95</span>; Stoica Nicolaescu, <span class="CharOverride-1">Diaconul Coresi şi familia sa</span>, Bucureşti, 1909; Iorga, <span class="CharOverride-1">Ist. lit.</span>, I, <span class="CharOverride-1">176–202</span>; Nicolae Sulică, <span class="CharOverride-1">O nouă publicaţie românească din secolul al XVI-lea: „Liturghierul” diaconului Coresi, tipărit la Braşov în 1570</span>, Târgu Mureş, 1927; Puşcariu, <span class="CharOverride-1">Ist. lit.</span>, <span class="CharOverride-1">74–80</span>; D.R. Mazilu, <span class="CharOverride-1">Diaconul Coresi</span>, Ploieşti, 1933; Vasile Grecu, <span class="CharOverride-1">Izvorul principal bizantin pentru „Cartea cu învăţătură” a diaconului Coresi din 1581: Omiliile patriarhului Ioan XIV Caleca (1334</span>–<span class="CharOverride-1">1347)</span>,<span class="CharOverride-1"> </span>Bucureşti, 1939; Cartojan, <span class="CharOverride-1">Ist. lit.</span>, I, <span class="CharOverride-1">55–63</span>; Maria Rădulescu, <span class="CharOverride-1">Originalul slav al „Evangheliei cu învăţătură” a diaconului Coresi. Versiuni şi redacţii ale colecţiei de omilii a patriarhului Ioan Caleca</span>,<span class="CharOverride-1"> </span>Bucureşti, 1959; Dan Simonescu, <span class="CharOverride-1">Un mare editor şi tipograf din secolul al XVI-lea: Coresi</span>, SCB, 1969; Barbu Theodorescu, <span class="CharOverride-1">Personalitatea diaconului Coresi şi rolul lui în cultura românească</span>, BOR, 1959, 3–4; Virgil Molin, <span class="CharOverride-1">Coresi, editor şi tipograf</span>, BOR, 1959, 3–4; Virgil Molin, <span class="CharOverride-1">Date noi cu privire la activitatea diaconului Coresi ca editor,</span> BOR, 1963, 7–8; <span class="CharOverride-1">Ist. lit.</span>, I (1964), <span class="CharOverride-1">306–321</span>; Panaitescu, <span class="CharOverride-1">Începuturile</span>, <span class="CharOverride-1">132–163</span>; Cioculescu, <span class="CharOverride-1">Varietăţi</span>,<span class="CharOverride-1"> 10–19</span>; Pavel Binder, Arnold Huttmann, <span class="CharOverride-1">Cu privire la datarea şi geneza „Cazaniei I”, tipărită de diaconul Coresi, </span>LR, 1967, 2; Ion Gheţie, <span class="CharOverride-1">Începuturile scrisului în limba română</span>,<span class="CharOverride-1"> </span>Bucureşti, 1974,<span class="CharOverride-1"> 172–195</span>; Ion Gheţie, Al. Mareş, <span class="CharOverride-1">Originile scrisului în limba română</span>, Bucureşti, 1985, <span class="CharOverride-1">passim</span>; Demény Lajos, Lidia A. Demény, <span class="CharOverride-1">Carte, tipar şi societate la români în secolul al XVI-lea</span>, Bucureşti, 1986, <span class="CharOverride-1">83–93, 226–248</span>; Ion Gheţie, Al. Mareş, <span class="CharOverride-1">Diaconul Coresi şi izbânda scrisului în limba română</span>, Bucureşti, 1994; Mazilu, <span class="CharOverride-1">Recitind</span>, I, <span class="CharOverride-1">178–181</span>; G. Mihăilă, <span class="CharOverride-1">Între Orient şi Occident</span>, pref. Dan Zamfirescu, Bucureşti, 1999, <span class="CharOverride-1">236–339</span>; <span class="CharOverride-1">Dicţ. esenţial</span>, <span class="CharOverride-1">199</span>; Eugen Pavel, <span class="CharOverride-1">Carte şi tipar la Bălgrad (1567–1702)</span>, Cluj-Napoca, 2001,<span class="CharOverride-1"> 15–23</span>. &#9;<span class="Semnatura">E.P.</span></p>
			<p class="Heuristica-PRIMUL"><span class="titlu-12">CORESI, Şerban </span>(? – c. 1593), tipograf. Este fiul diaconului Coresi şi, în mod cert, discipolul acestuia. Ar putea fi unul din ucenicii care au participat, fără a fi nominalizaţi, alături de diaconul muntean, la realizarea unor tipărituri braşovene. S-a presupus că ar fi fost, împreună cu Marien, printre ajutoarele menţionate anonim în prefaţa <span class="CharOverride-1">Cazaniei a II-a</span> din 1581. I-a mai fost atribuită, la un moment dat, <span class="CharOverride-1">Psaltirea </span>slavonă coresiană din 1568–1570, care fusese datată anterior în intervalul 1583–1588. El trebuie să fi acumulat, prin urmare, o anumită experienţă, pentru că în prima carte în care îi este consemnat numele, <span class="CharOverride-1">Palia</span> de la Orăştie, din 1582, apare cu statutul privilegiat de „meşterul mare a tiparelor”, aşa cum se specifică în finalul predosloviei: „Den mila lui Domnedzeu, eu, Şerban diiacu, meşterul mare a tiparelor, şi cu Marien diiac, dându în mâna noastră ceaste cărţi, cetind şi ne plăcură şi le-am scris voo, fraţilor români, şi le cetiţi, că veţi afla întru eale mărgăritariu scumpu şi vistieriu nesfârşit. Cunoaşte-veţi folosul buneaţilor şi plata păcatelor de la Domnedzeu întru ceaste cărţi”. <span class="CharOverride-5">C.</span> a sosit la Orăştie în toamna anului 1581, la solicitarea episcopului calvin Mihai Tordaşi, unde a executat, împreună cu partenerul său, diacul Marien, tipărirea primelor două cărţi ale <span class="CharOverride-1">Vechiului Testament</span>. Imprimarea a durat opt luni, desfăşurându-se între 14 noiembrie 1581 şi 14 iulie 1582. Aducerea teascului tipografic la Orăştie, posibil acelaşi cu care se imprimase <span class="CharOverride-1">Tetraevanghelul </span>slavon de către Lorinţ, la Bălgrad, în 1579, şi <span class="CharOverride-1">Sbornicul</span> coresian, din 1580, de la Sebeş, s-a făcut din anumite raţiuni, oraşul fiind mai ferit de jurisdicţia mitropolitului ortodox, nedispus atunci să cedeze făţiş curentului înnoitor de traduceri în limba română. Caracterele cu care a fost imprimată <span class="CharOverride-1">Palia</span> pun în lumină, destul de concludent, înscrierea tipăriturii în aria operelor coresiene, noua tipografie mobilă aflându-se, evident, în sfera de influenţă a celei stabile de la Braşov. A fost utilizată aceeaşi garnitură de litere cu care fuseseră tipărite, la Braşov, de Coresi, <span class="CharOverride-1">Psaltirea </span>slavonă din 1577 şi <span class="CharOverride-1">Triodul de post </span>slavon din 1578. Urmează o perioadă de câţiva ani în care <span class="CharOverride-5">C. </span>nu mai apare în postura de tipograf, dar este sigur că după 1583 el îi va succeda tatălui său la conducerea tipografiei chirilice braşovene. Va tipări apoi, în 1587, un <span class="CharOverride-1">Liturghier </span>slavon, având ca prototip ediţia lui Macarie din 1508. În epilog este trecut ca „ispravnic” (un „supraveghetor”, un editor, în fond) popa Mihai din Şcheii Braşovului, acelaşi care fusese implicat, alături de popa Iane, şi în îngrijirea <span class="CharOverride-1">Cazaniei a II-a</span> coresiene. În jurul anului 1589 <span class="CharOverride-5">C.</span> va da la iveală, la Braşov, o <span class="CharOverride-1">Psaltire </span>slavo-română, care i-a fost atribuită de I.-A. Candrea prin corelare cu <span class="CharOverride-1">Liturghierul</span> din 1587. Cercetările întreprinse în ultimele decenii au demonstrat că la baza acestei ediţii a <span class="CharOverride-1">Psaltirii</span>, cu traducere românească intercalată, a stat versiunea <span class="CharOverride-1">Psaltirii </span>slavo-române coresiene din 1577, precum şi o a doua versiune, înrudită cu <span class="CharOverride-1">Psaltirea Hurmuzaki</span>. Ultima tipăritură a lui <span class="CharOverride-5">C.</span>, o <span class="CharOverride-1">Psaltire </span>slavonă apărută în jur de 1593, ale cărei caracteristici grafice o apropie de celelalte două cărţi ale sale, marchează, de fapt, punctul final al activităţii tipografice de la Braşov din secolul al XVI-lea.</p>
			<p class="Heuristica___mici"><span class="CharOverride-5">Tipărituri:</span> <span class="CharOverride-1">Palia</span>, Orăştie, 1582; ed. fragm. îngr. şi introd. Mario Roques, Paris, 1925; ed. Viorica Pamfil, Bucureşti, 1968; ed. îngr. Vasile Arvinte, Ioan Caproşu, Alexandru Gafton şi Sorin Guia, Iaşi, 2005; <span class="CharOverride-1">Liturghier </span>slavon, Braşov, 1587; <span class="CharOverride-1">Psaltirea </span>slavo-română, Braşov, c. 1589; ed. îngr. Stela Toma, Bucureşti, 1976; <span class="CharOverride-1">Psaltire </span>slavonă, Braşov, c. 1593.</p>
			<p class="Heuristica___m_RPR"><span class="CharOverride-5">Repere bibliografice:</span> Iosif Popovici, <span class="CharOverride-1">Palia de la Orăştie. 1582</span>, AAR, memoriile secţiunii literare, t. XXXIII, 1910–1911; Ion Gheţie, <span class="CharOverride-1">Palia de la Orăştie. 1581–1582</span>, LR, 1968, 6; Pavel Binder, <span class="CharOverride-1">Contribuţii la geneza „Paliei de la Orăştie”, operă de colaborare a cărturarilor din Ţara Românească, Transilvania şi Banat</span>, „Studia bibliologica”, 1969, partea 2; Ion Gheţie, <span class="CharOverride-1">Consideraţii filologice şi lingvistice asupra Psaltirii slavo-române atribuite lui Şerban Coresi</span>, LR, 1977, 3; Ion Gheţie, <span class="CharOverride-1">Psaltirea Hurmuzachi şi filiaţia psaltirilor româneşti din secolele al XVI-lea şi al XVII-lea</span>, LR, 1978, 2; Stela Toma, <span class="CharOverride-1">Un original slav şi două traduceri coresiene</span>, CLG, 1978, 1; Al. Mareş, <span class="CharOverride-1">Filiaţia psaltirilor româneşti din secolul al XVI-lea</span>, în <span class="CharOverride-1">Cele mai vechi texte româneşti</span>, coordonator Ion Gheţie, Bucureşti, 1982, <span class="CharOverride-1">255–258</span>; Ion Gheţie, <span class="CharOverride-1">Locul Paliei de la Orăştie în dezvoltarea limbii române literare</span>, LR, 1982, 6; Eugen Pavel, <span class="CharOverride-1">„Palia de la Orăştie” – o apariţie singulară?</span>, în <span class="CharOverride-1">Palia de la Orăştie (1582–1982). Studii şi cercetări de istorie a limbii şi literaturii române</span>, Bucureşti, 1984, <span class="CharOverride-1">148–149</span>; Ion Gheţie, Al. Mareş, <span class="CharOverride-1">Originile scrisului în limba română</span>, Bucureşti, 1985, <span class="CharOverride-1">305–310</span>, <span class="CharOverride-1">360–363</span>; Demény Lajos, Lidia A. Demény, <span class="CharOverride-1">Carte, tipar şi societate la români în secolul al XVI-lea</span>, Bucureşti, 1986, <span class="CharOverride-1">240–245. &#9;</span><span class="Semnatura">E.P.</span></p>
			<p class="Heuristica-PRIMUL"><span class="titlu-12">CORESPONDENȚĂ.</span> Dintre genurile biograficului, <span class="CharOverride-5">c.</span> este forma cea mai veche și cea mai răspândită. Este cunoscută din Antichitate și a fost cultivată până în epoca postmodernă când, din cauza internetului, tinde să dispară. Momentul ei de glorie literară este în secolele al XVII-lea și al XVIII-lea în Franța. Dintr-un discurs intim, particular, scrisoarea devine atunci un discurs public, ca o formă de lectură morală. Doamna de Sévigné, cu cele 1120 de scrisori, dintre care 764 sunt adresate fiicei sale – Contesa de Grignan – deține un record. Cercetătorii sunt de părere că ea a scris mult mai mult și că jumătate din scrisori s-a pierdut. Jean Cocteau spune că, dacă ar fi gândit mai mult, ea ar fi putut deveni un Stendhal al veacului ei. Sainte-Beuve îi apreciază sensibilitatea și umorul surâzător, iar Voltaire o socotește „prima persoană a secolului în ceea ce privește stilul epistolar”. Reputația Doamnei de Sévigné a crescut și s-a consolidat, literar, după moartea ei, când sunt publicate scrisorile (ediția integrală apare însă în 1972–1978, sub îngrijirea lui Roger Duchenne). A devenit un model pentru ceea ce mulți numesc literatura epistolară, care, sub diverse forme, se află în toate marile literaturi. Naratologii vorbesc și de un discurs epistolar, specific acestui gen care, în chip evident, nu are reguli și nici un stil specific. Sau are atâtea stiluri câți epistolieri există. Prima chestiune ce se pune referitor la <span class="CharOverride-5">c.</span> este să se stabilească ce intră și ce nu intră în literatură din această imensă masă practic incontrolabilă de texte scrise nu cu gândul la literatură, ci cu alte scopuri, mai practice. Cel dintâi este acela de a comunica. Unele aparţin unor scriitori, dar nu este un criteriu cert pentru a le selecta și a le accepta în salonul literaturii. Sunt atâtea scrisori ale unor oameni simpli, care prin sinceritate și culoarea limbajului pot fi apreciate pentru literaritatea lor involuntară, în timp ce epistolele înflorate, „frumoase” ale unor scriitori n-au nici o semnificație. Numai puțini, dintre marii scriitori, sunt și mari epistolieri, dând acestui „gen taciturn”<span class="CharOverride-1"> </span>(cum îi zice un prozator modern, Michel Tournier), adică privat, intim, secret, valoare estetică de sine stătătoare: Voltaire, Gustave Flaubert, Marcel Proust. Voltaire scria, se zice, câte douăzeci de scrisori pe zi, sub diverse forme, de la eseul filosofic și eseul moral la epistola confidențială, strict comunicativă. Iluminiștii folosesc, în chip programatic, forma epistolară pentru a-și susține teoriile. Genul a prins și s-a răspândit. La noi, Ion Ghica și Vasile Alecsandri îl folosesc, cu succes, pentru a pune în discuție temele societății românești la mijlocul secolului al XIX-lea și, indirect, neliniștile spiritului însetat de cunoaștere. În afară de acest discurs epistolar public, răspândit în secolele XVIII–XIX și folosit de filosofi, moraliști, scriitori ca instrument de comunicare și discurs poetic, există alt tip de <span class="CharOverride-5">c.</span> și, implicit, alt tip de discurs epistolar: „discursul taciturn” cu valoare estetică incertă și, oricum, neprogramată. Marile surprize (literare) vin de aici (Odobescu, Duiliu Zamfirescu) și sunt, de regulă, postume. O operă de umbră, creație de însoțire a operei publice (poezie, proză, critică, dramaturgie), în fine, gen literar subiectiv ce așteaptă multă vreme să fie înnobilat (acceptat). Cu timpul, <span class="CharOverride-5">c.</span> secretă poate dubla valoarea operei publice și chiar o poate întrece, ca și în cazul jurnalului intim. Totul este ca literaritatea lor să fie dovedită de criticii literari. G. Călinescu și-a pus problema, într-un articol din „Națiunea” (1947) intitulat <span class="CharOverride-1">Genul epistolar</span>, dacă o scrisoare poate deveni literatură. Răspunsul criticului este pozitiv: da, un text care îndeplinește o misiune strict practică (aceea de a comunica știri practice, reacții) poate căpăta valori literare „dacă are putința de a ne ridica de la contingent la universal”. Răspuns tipic călinescian, formulă generoasă, memorabilă chiar, dar foarte vagă, insuficientă pentru a lămuri dacă o epistolă care „dă seamă”, comunică știri, poate fi citită ca o pagină literară. Criticul vine cu ideea de indiferență care nu-i altceva decât „capacitatea de a te situa în univers”. Nici această precizare nu-i foarte lămuritoare pentru că a te situa în univers este o formulă prea generală. În acest caz toți ne situăm în univers când vrem să comunicăm ceva și, apoi, univers înseamnă și conjugalitatea de care se plâng nevestele care scriu epistole prietenelor, plângându-se de rău tratament, și mediul social înconjurător și bolta înstelată pe care, în orele de singurătate și insomnie, o contemplă autoarea îndureratei epistole. În fine, după aceste exerciții retorice, G. Călinescu conchide: o misivă particulară devine literatură atunci când sugerează o filosofie de viață și, fără să vrea, se transformă într-o ficțiune. Și aduce, ca argument, corespondența lui A.I. Odobescu și cea a lui Prosper Mérimée (la acesta descoperă „un capitol proustian” în curiozitatea anxioasă, exprimată în scrisori, pentru agonii și decese). Așadar, capacitatea epistolierului de a transforma un text alb, strict informativ, personal, într-o ficțiune care să ridice particularul (contingentul) la valoarea universalului, reprezintă garanția că genul epistolar poate fi socotit, fără îndoieli mari, un gen literar de sine stătător: „Elementul esenţial prin care literatura stârneşte emoţii este ficțiunea. O scrisoare poate să pară unora prea spontană. Marii epistolieri dau scrisorilor un aer inge&#173;nuu şi gratuit de compoziţie. De altfel, nici un soi de scri&#173;soare nu se sustrage artei literare cu totul. Scrisoarea în general uzează de anume convenţii, de procedee retorice specifice, și oricine ştiind că are un «public», fie şi de o singură persoană, compune mai mult ori mai puţin con&#173;ştient. Cât despre scriitor, acesta având obişnuinţa pe de o parte de a transforma totul în ficţiune, de a se transporta şi pe sine în plan ireal, iar pe de alta intuind că scrisorile sale vor cădea pe mâinile poste&#173;rităţii, el e mai atent ca ori&#173;care la compoziţie. De altfel, individul comun scrie foarte puţin. Cores&#173;pondenţa oamenilor fini se înscrie de la început în artă, prin faptul că se naşte din plăcerea a două spirite fine de a ţine corespondenţă. Scrisoarea e un simplu pretext de a prelungi un dialog de idei generale. În felul acesta, scri&#173;soarea nu se mai numeşte aşa decât fiindcă e trimisă prin poştă, fiindcă păstrează un anume ton familiar şi uzează de o continuă deplasare asociativă în planuri deosebite. Ea e un fel de foileton în care intră tot felul de procedee li&#173;terare: descripţie, portret, pamflet, eseu filosofic şi critic, aforism, metaforă”. Mai sunt însă și alte considerente, mai exacte, de a trata <span class="CharOverride-5">c. </span>ca formă a literaturii subiective. Naratologii mai noi încearcă să depisteze modul de funcționare al acestui discurs atipic. Melançon îl numește ansamblu de scrieri „care pune în scenă un eu nonmetaforic, adresându-se unui destinatar, tot așa, nonmetaforic“ (<span class="CharOverride-1">Le Dictionnaire du littéraire</span>, 2002). Noțiunea „je non-métaphorique“ nu-i prea clară. Un <span class="CharOverride-1">eu</span>, desigur, care nu ficționează, un narator care, adresându-se unui destinatar precis, folosește un limbaj simplu, nefigurat, pentru că este de presupus că el vrea să comunice ceva precis destinatarului, nu să-l seducă estetic. În locul acestui <span class="CharOverride-1">eu</span> nemetaforic poate fi utilizat, pentru a fi mai aproape de substanța <span class="CharOverride-5">c.</span>, un <span class="CharOverride-1">eu</span> cu o identitate biografică precisă, un locutor care se adresează, printr-un mesaj scris, unui destinatar, iarăși, cu o identitate precisă. Ies din discuție romanul epistolar, la modă în secolele al XVII-lea și al XVIII-lea, de asemenea scrisorile imaginare care sunt, de regulă, eseuri deghizate sau pur și simplu ficțiuni. Ele intră în alte compartimente ale literaturii. Se pot observa mai multe situaţii. a) O scrisoare are un autor (narator) precis și se adresează unui receptor („adrisant“) iarăși precis: dacă n-ar fi așa, „scrisorica” n-ar ajunge la destinație. Ea are un caracter confidențial, comunică ceva (un secret) care, dacă este dezvăluit, poate produce mari încurcături, mai ales când secretul angajează o relație ilicită de amor, cum se întâmplă în <span class="CharOverride-1">O scrisoare pierdută</span>. b) <span class="CharOverride-5">C.</span> presupune, în principiu, o distanță geografică ce variază de la caz la caz între emitent (locutor, scrietor) și receptor și necesită, în cele mai multe cazuri, un răspuns. Un răspuns care schimbă rolurile: locutorul (naratorul) devine receptor și viceversa. O scriitură, așadar, interactivă, un schimb de mesaje care cere răbdare și depinde de un al treilea actor: <span class="CharOverride-1">mesagerul</span>. Mesagerul poate fi impersonal (poșta, un mecanism neutru, care teoretic trebuie să funcționeze fără accidente). Este vorba despre mesagerul tradițional sau despre un intermediar controlabil, dar nu lipsit de surprize, căci acesta poate viola secretul scrisorii și poate șantaja, tot ca în I.L. Caragiale, și emitentul, și destinatarul. Dar tot Caragiale aduce și exemplul mesagerului turmentat, dar onest, care după mari încurcături ajunge cu scrisoarea la emitent (Zoe), salvând astfel onoarea unei doamne care a încălcat morala conjugală, dar și, prin complicitatea „adrisantului” (prefectul Fănică, concubinul!), onoarea profesiunii. Me&#173;sa&#173;jul se poate rătăci, și atunci produce complicații, în fine, mesajul cu un unic destinatar este lent, cere timp și răbdare și nu-i lipsit de surprize ce pot periclita interlocutorii. c) Văzând toate acestea, se poate spune că o <span class="CharOverride-5">c.</span> este un dialog la distanță sau, mai bine zis, un jurnal intim cu doi naratori și doi destinatari. Temele lor pot fi diferite, dar, de regulă, există o legătură, o cauzalitate, mai multe sau mai puține puncte de referință în acest jurnal intermitent scris la două mâini. Jurnalul epistolar este o construcție fragmentară (un fragment de fragmente, în fapt), vulnerabilă și total imprevizibilă, pentru că nu depinde numai de un singur actor, ci de doi, iar dacă e pus la socoteală și cel care transmite (mesagerul, intermediarul), de trei actori. Oricând unul dintre ei sau chiar amândoi decid să întrerupă comunicarea și atunci jurnalul (dialogul, schimbul de mesaje, scriitura alternativă, discursul epistolar) se încheie brusc. O primă concluzie: soarta acestui jurnal la distanță este mai nesigură decât aceea a jurnalului propriu-zis. Cele mai multe scrisori se pierd sau rămân uitate prin sertare până când cineva le găseşte, fără a descoperi, decât în cazuri fericite, mesajele (scrisorile) ce le-au provocat sau cărora le-au răspuns. Ecuație încurcată: multe personaje în această istorie, prea multe circumstanțe imprevizibile. Oricând poate interveni hazardul care poate decide soarta scriiturii epistolare. d) <span class="CharOverride-5">C.</span> nu este un jurnal integral intim, din moment ce are un lector-cenzor (receptor) vigilent. În această situație epistolierul nu poate ignora unele reguli de comunicare, începând chiar cu limbajul său. Autenticitatea, sinceritatea, spontaneitatea (calități esențiale în jur&#173;nalul intim) sunt, aici, condiționate. Naratorul epistolier scrie cu gândul la destinatarul său, care poate fi o femeie iubită (sau un bărbat adorat), un prieten exigent, o fiică deșteaptă și suspicioasă (ca fiica „divinei marchize“, Doamna de Sévigné), un șef cusurgiu de care depinde promovarea lui sau, pur și simplu, un lector imprevizibil, care poate deveni un martor primejdios. Așa că naratorul este atent la nuanțe, își reglează tonul în funcție de destinatar, nu lasă condeiul în voia lui, pune limite spontaneității și sincerității. Scriitura <span class="CharOverride-5">c.</span> mizează, așadar, pe alte mijloace de seducție. Ea nu are infinitul în față, cum pare a avea jurnalul intim, și nu poate cultiva „neglijența“, „dezordinea“ pentru a-și spori autenticitatea. Legea Stendhal (nu trebuie corectate greșelile de ortografie sau stângăciile stilului pentru a nu diminua în textul subiectiv semnele autenticității) nu funcționează în acest caz. Dimpotrivă, discursul ei este concentrat, vigi&#173;lent, ordonat, respectă anumite reguli de politețe, transmite un mesaj mai mult sau mai puțin precis și, în principiu, are un scop determinabil. Epistolierul nu scrie pentru o posteritate indistinctă, el se adresează unui confident care-l poate judeca fără întârziere și fără milă. În acest caz, greșelile scriiturii, începând cu gramatica și terminând cu morala, pot fi aspru sancționate. Acumulând prea multe necunoscute primejdioase, discursul epistolar se desparte în chip considerabil, la acest punct, de discursul diaristic, de discursul autobiografic și de discursul memorialistic. Poate fi numit un pact de confidență. e) Ar mai fi de spus că aici nu funcționează nici clauza cotidianității (legea Blanchot). Sunt rare situațiile în care epistolierul face o cronică a zilei. El nu scrie decât sub presiunea unui eveniment (dorința de a comunica ceva) și aproape niciodată cu sentimentul continuității. El nu-i obligat, ca diaristul, să facă „o autopsie perpetuă și zilnică“ (Goncourt), nici să țină un secret absolut, din moment ce secretul său este destinat unui confident (lector) care oricând îl poate divulga. Autorul unei scrisori își asumă acest risc. Secretele existenței sale depind de interesele și de caracterul destinatarului. Epistolierul se dă, astfel, pe mâna unui individ care poate să nu păstreze legea confidențialității. Dacă o păstrează, secretul <span class="CharOverride-5">c.</span> va fi descoperit atunci când vrea hazardul. În cele mai multe cazuri așa se întâmplă, căci nu sunt prea dese cazurile când scrisorile unei personalități sunt publicate în timpul vieții sale. Revelația intimității este o operă postumă. Uneori revelația este așa de mare (cazul A.I. Odobescu, cazul Titu Maiorescu), încât schimbă datele percepției comu&#173;ne. „Maiorescianul“ Maiorescu, spiri&#173;tul imper&#173;tur&#173;babil, omul public olimpian se arată în intimitatea scrisorilor de tinerețe și în <span class="CharOverride-1">Însemnări zilnice</span> un sentimental anxios, în pragul sinuciderii. f) În privința clauzei simultaneității dintre narațiune și istorie (timpul trăirii și timpul mărturisirii), scriitura epistolieră presupune, prin definiție, o suprapunere aproape perfectă. Scrii azi cuiva, comunicându-i ceea ce doreşti să-i comunici, și expediezi scrisoarea în aceeași zi sau în zilele ce urmează. Mesajul, oricum, trebuie să ajungă repede la destinatar. Epistola poate nara, ca și în cazul scriiturii diaristice, și evenimente întâmplate mai demult, dar, în esență, comunicarea epistolară este directă, simultană și presupune mai totdeauna un anumit grad de urgență. g) Nu-i, în mod cert, un laborator de fraze, un teritoriu de antrenament pentru scriitură, un album care, „travaillé à mort“ (legea Barthes sau legea anti-Stendhal!), poate deveni o operă, cum se întâmplă în cazul jurnalului intim. Scrisoarea reprezintă doar câteva pagini dintr-un album păstrat cu grijă, de cele mai multe ori, de un confident discret care, ca și autorul, ocrotește secretul unei intimități. Se compară cu o floare strivită într-un album intim din vremea adolescenței. Descoperită după decenii, ea și-a pierdut parfumul. Și-a păstrat doar forma și, într-o oarecare măsură, culoarea. h) Cunoscând, acum, toate detaliile, trebuie să punem, din nou, întrebarea în ce măsură discursul epistolar poate deveni, totuși, un discurs literar, adică o operă de sine stătătoare, identificabilă, originală, deși discursul de acest fel nu-i lucrat la sânge și nu-i pregătit să primească confirmarea publică. Adevărul este că multe scrisori, chiar și acelea trimise de scriitori celebri, nu au valoare literară. Sunt simple documente de viață, iar importanța lor se judecă în măsura în care comunică ceva despre biografia sau opera autorului. Puține <span class="CharOverride-5">c.</span> scapă acestei fatalități, dintre moderni Flaubert și Proust fiind nume care pot fi amintite. „Foca normandă“ și-a dezvoltat, de pildă, teoriile despre literatură în <span class="CharOverride-5">c. </span>sa și, indirect, a creat în ele și prin ele un personaj memorabil. Cu un volum epistolar mai redus și cu o notă existențială mai acută, Ion Barbu lasă, tot așa, un document excepțional în misivele către prietenii Tudor Vianu și Simon Bayer. Aceste scrisori constituie proza lui cea mai bună. Nici I.L. Caragiale nu este departe de această performanță. Mai numeroase și cu destinatari multipli, de la Paul Zarifopol la Petre Missir, scrisorile sale constituie o veritabilă epică moralistică și memorialistică. Geniul său comic se revelează, și aici, în notații telegrafice, precum scrisoarea în care exilatul de la Berlin povestește trecerea amicului Barbu Delavrancea prin capitala Germaniei și ironizează mofturile lui gastronomice sau în misivele prin care, ca amator de bucătărie balcanică, își pregătește vizita la București trimițând amicilor o lungă listă cu bunătățile locale cu care dorește să fie întâmpinat. Literatură indirectă, o ficțiune a nonficțiunii, ca și în cazul celorlalte genuri ale biograficului. Valoarea ei depinde de calitatea notației și de capacitatea autorului de a fixa o scenă de existență, de a formula un aforism inedit, în fine, de a impune un personaj original. Un personaj de mai multe ori suspect: el comunică numai ceea ce vrea să se știe, are un scop enunțat și, probabil, are alte scopuri secrete; un personaj care riscă să se dezvăluie și, dacă se dezvăluie unui confident, devine vulnerabil. Pe scurt, personajul epistolier e pândit de multe pericole. Are, neîndoios, și câteva satisfacții, în primul rând aceea de a comunica și de a obține, poate, ceea ce dorește. Dar nu este sigur. Rostul lui e să încerce. i) De cele mai multe ori în <span class="CharOverride-5">c.</span> este vorba de un autoportret involuntar. Exemplul este din nou Caragiale și fantasma gastronomiei. Se confirmă aici ceea ce scriitorul mărturisește, în stilul său ironic, undeva: „Sunt o bestie lacomă de lucruri delicate“. „Bestia” lacomă se observă întâi în proza de ficțiune (<span class="CharOverride-1">La Moși</span>,<span class="CharOverride-1"> O plimbare la Căldărușani</span>), dominată de ceea ce s-ar numi fantasma voracității, care bântuie și literatura epistolară, sugerând un narator (un personaj) preocupat în chip excesiv de aperitive, bere, sosuri, icre proaspete, curcani rumeniți răstigniți pe varză călită și de ciorbe acre, tămăduitoare. Scrisorile fiului, Mateiu I. Caragiale, arată un mare amator de „ponturi“ (în misivele către amicul Boicescu), un fastuos snob, închipuit și pitoresc, în decoruri bălțat balcanice. Diferențele dintre cei doi epistolieri, tatăl și fiul, sunt enorme. O reverie îi unește totuși: reveria gastronomică. Cu alte vorbe: plăcerea de a consuma, bucuria chefului prelungit, lăcomia simțului gustativ, în fine, pentru a folosi sintagma lui Jean-Pierre Richard (<span class="CharOverride-1">Microlectures</span>), „caracterul aproape enciclopedic al grijii trofice“. Epoca marilor <span class="CharOverride-5">c.</span> pare a fi încheiată. Genul epistolar navighează pe internet și, dacă navighează, urmele lui se pierd în neant. Probabilitatea de a fi păstrate de memoria receptorului este, practic, nulă. Iar literatura din interior, când există, are o valoare care depinde de puterea nonficțiunii de a se transforma, prin autenticitatea notației, într-o ficțiune a nonficțiunii. Un portret, o mică descripție, un dialog, o observație morală, o scenă de existență prinsă „pe viu”, o stare de spirit fixată în fraze scurte, neliterare, toate acestea pot deveni, voit, dar mai ales nevoit, mici ficțiuni care, luate împreună, pot impresiona pe cititor mai mult chiar decât o ficțiune propriu-zisă. Sinceritatea și intimitatea (altfel zis: autenticitatea confesiunii) joacă un rol esențial în acest proces. Marile <span class="CharOverride-5">c. </span>sunt, în fapt, marile confesiuni intime care, vorbind despre probleme existențiale curente, vorbesc de temele esențiale ale individului. </p>
			<p class="Normal ParaOverride-2"><span class="CharOverride-3">Urmărind genul epistolar în cultura română, cercetat între alţii de Al. Săndulescu (</span><span class="CharOverride-4">Literatura epistolară</span><span class="CharOverride-3">, 1972), se confirmă faptul că românii, care au stat aproape cinci secole sub turci și sub alte stăpâniri, au comunicat între ei și și-au luat răgazul să-și noteze, în epistole ce depășesc nota strict informativă, nenorocirile, neliniștirile, evenimentele intime. Prima scriere în limba română (1521) este, în fapt, o scrisoare (</span><span class="CharOverride-4">Scrisoarea lui Neacșu</span><span class="CharOverride-3">). În secolul al XIX-lea apar și marii corespondenți. Dacă cea dintâi </span><span class="CharOverride-2">c.</span><span class="CharOverride-3"> literară păstrată în limba română, este cea dintre Nicolae Văcărescu şi Iancu Văcărescu, scrisoarea-eseu va fi la modă la 1850–1890, o folosește Ion Ghica, iar mai înaintea lui Ion Heliade-Rădulescu, Mihail Kogălniceanu, iar după ei A.I. Odobescu și Titu Maiorescu și, în corespondența cu acesta din urmă, spre sfârșitul secolului, Duiliu Zamfirescu. E un spațiu intim descoperit de istoriografia literară după dispariția scriitorilor. O operație de reconstituire care nu s-a încheiat nici azi. Uneori surprizele apar după o sută de ani și mai bine, cum s-a întâmplat cu scrisorile lui M. Eminescu către Veronica Micle. Citind ceea ce a putut fi descoperit și tipărit până acum, se poate spune că există o bogată literatură epistolară românească. „Marii corespondenți români” sunt Odobescu, Maiorescu, I.L. Caragiale, Duiliu Zamfirescu, mai târziu Ion Barbu, Emil Cioran, Constantin Noica, și, dintre scriitorii contemporani, N. Steinhardt și, mai ales, Ion D. Sîrbu. Scrisorile acestuia din urmă, apărute după 1989, sunt, probabil, ca document existențial și ca ficțiune epistolară, cele mai interesante din literatura noastră. Nu poate fi ignorat Eminescu, dar </span><span class="CharOverride-2">c.</span><span class="CharOverride-3"> lui este circumstanțială, nu abordează decât foarte rar subiecte filosofice și morale (acestea se află în articolele sale, care pot fi citite ca o proză politică și filosofică), iar dacă amintește de ele, nu-și găsește timp să le dezvolte. Scrisorile lui nu sunt, cum ar spune Noica, deveniri pentru devenire, unitare și, estetic și existențial, de sine stătătoare. Valoarea lor biografică primează în raport cu valoarea estetică indirectă. Altul este statutul scrisorilor lui Odobescu (aproximativ trei mii de scrisori, cele mai multe în limba franceză) prezentate pe larg în ediţia a doua din </span><span class="CharOverride-4">Istoria literaturii române de la origini până în prezent </span><span class="CharOverride-3">a lui G. Călinescu. Nu lipsește nimic în această beție de amănunte: cine sunt creditorii lui Odobescu, ce mobilier este scos la mezat, până unde coboară sau se ridică licitația, ce noi datorii face risipitorul diplomat etc. Este aici o ironie superioară de intelectual care observă comportamentul imprevizibil al unui mare creator. </span><span class="CharOverride-2">C.</span><span class="CharOverride-3"> lui Odobescu oferă, într-adevăr, o plajă imensă de exemple. Mai întâi Odobescu scrie enorm, zilnic. „Face corespondență”, cum se zice în limbaj comun, cum respiri și cum mănânci. Trimite aproape în fiecare zi o scrisoare Sașei, înțelegătoarea lui soție. Nu-i ascunde secretele infidelității sale, îi cere opinia și sprijinul. </span><span class="CharOverride-2">C.</span><span class="CharOverride-3"> lui este un roman de familie, un roman sentimental și de moravuri, stufos și adesea bizar, cu elemente de senzațional. G. Călinescu a remarcat aceste elemente neobișnuite în biografia unui intelectual de clasă și le-a introdus în </span><span class="CharOverride-4">Bietul Ioanide</span><span class="CharOverride-3">. O parte din biografia personajului său (arhitectul Ioanide), și anume biografia erotică (capacitatea eroului, de pildă, de a iubi, deodată, mai multe femei și de a conta pe înțelegerea tandră și devotată a soției) este inspirată, probabil, de comportamentul lui Odobescu și de filosofia de existență a soției sale, Sașa. </span><span class="CharOverride-2">C. </span><span class="CharOverride-3">lui Odobescu este jurnalul intim al acestei conjugalități tolerante bazate pe o iubire prietenoasă. Este și un jurnal al afacerilor de familie, un foarte bogat jurnal de călătorie ținut de un om cultivat, specialist în istoria artelor și în arheologie, dar și jurnalul unui om de lume, cu un comportament aristocratic. Îi place să primească, să ofere dejunuri și cine bogate (există în scrisorile sale un veritabil discurs gurmand, comparabil cu acela din opera lui I.L. Caragiale și din cea a lui Mihail Sadoveanu). Este un spirit căruia îi place să trăiască în lux și, ca un erou balzacian, e mereu în căutare de bani și este urmărit de creditori. Deviza lui este „răbdare și bifurcațiune”. Răbdarea este pusă însă mereu la încercare, iar bifurcațiunea progresează. Se configurează din aceste misive, care amestecă domeniile de referință și stilurile de a nara, un personaj fabulos care sfârșește rău: se sinucide din disperare (devenise morfinoman) și amor (pentru profesoara Hortensia Racoviță, fosta soție a lui Carol Davila, femeie frumoasă, fatală și fugitivă), cu treizeci de ani mai tânără decât el. </span><span class="CharOverride-2">C.</span><span class="CharOverride-3"> reprezintă, probabil, partea cea mai spectaculoasă a operei lui Odobescu. Şi Titu Maiorescu are o </span><span class="CharOverride-2">c.</span><span class="CharOverride-3"> bogată care dublează și, pentru unele perioade (cea pariziană, de exemplu), acoperă absența însemnărilor zilnice. </span><span class="CharOverride-2">C. </span><span class="CharOverride-3">lui (publicată de Georgeta Rădulescu-Dulgheru şi Domnica Filimon în seria Titu Maiorescu, </span><span class="CharOverride-4">Jurnal şi epistolar</span><span class="CharOverride-3">,</span><span class="CharOverride-4"> </span><span class="CharOverride-3">I–IX, 1975–1989) este excepţională din cel puţin două puncte de vedere: 1) aduce veşti imediate despre viaţa intimă a criticului, cu precădere în perioada formării şi a debutului său în viaţa intelectuală şi politică (1855–1870); 2) prin capacitatea ei de expresie, voluntară sau involuntară, poate fi citită şi pentru ea însăşi, ca fragmente dintr-o vastă literatură subiectivă, opera unui scriitor de prim ordin. Mai este un motiv pentru a citi cu interes aceste epistole, şi anume acela ce decurge din primele două: însoţind bio&#173;grafia unui mare intelectual, ele vorbesc, implicit, despre mentalităţile unei epoci, văzute în relaţiile intime dintre indivizi: cum se formează spiritualiceşte un tânăr român pe la mijlocul secolului al XIX-lea, cum îşi face intrarea în societate, ce complexe are printre străini, cum se comportă în relaţiile cu femeia, cum întemeiază o familie (în cazul lui Maiorescu o familie româno–germană) şi cum funcţionează ea când soţul intră în viaţa politică, în fine, cum întâmpină un intelectual eminent conju&#173;raţiile bizantine din timpul său și complicațiile sentimentale. Toate acestea pot fi deduse din </span><span class="CharOverride-2">c.</span><span class="CharOverride-3"> bogată a lui Maiorescu, mai mult poate decât din jurnalul său intim, de regulă sintetic, reţinut, cu mari pauze. Faptul că Maiorescu a păstrat o bună parte din acest voluminos dosar epistolar dă de gândit: este limpede că omul voia ca actele sale existenţiale şi mişcările intime ale spiritului să fie cunoscute de posteritate. Ca şi în cazul jurnalului intim, nu păstrează aceste efemeride cine nu crede în destinul său. În cazul lui Titu Maiorescu ele spun mult, iar pentru perioadele în care criticul nu notează nimic în caietele secrete sau notează puţin şi neesenţial, scrisorile constituie mijlocul cel mai sigur de a informa posteritatea. Câteva trăsături ale personalităţii lui Maiorescu sunt mai clar exprimate în literatura lui epistolară. Voinţa lui, de pildă, de a-şi im&#173;pune reguli de viaţă şi plăcerea, devenită aproape manie, de a da sfaturi tuturor. De la colegul de gimnaziu Kutschera până la sora Emilia, toată lumea primeşte sfaturile tânărului Maiorescu şi ia cunoştinţă de convingerile sale etice în diferite faze ale vieţii. Intenţia lui mai generală este de a strânge aceste observaţii într-un sistem şi de a impune celorlalţi sistemul său. Asta dovedeşte voinţa de a con&#173;strui o personalitate care să se conducă după reguli stricte, dar şi plăcerea de a se remarca în societate. Dintr-o scrisoare către Richard Capellmann, coleg la gimnaziul academic, se deduce că la 17 ani Maiorescu şi-a făcut deja o idee despre valoarea prieteniei şi despre datoria individului de a-şi corecta temperamentul. Se înţelege de aici un lucru important şi despre jurnalul intim, anume acela că el este conceput în scop pedagogic: pentru ca adolescentul să-şi stăpânească firea, să lupte prin reflecţie împotriva exageraţiunilor de toate felurile, să cerceteze cu ochi critic orice act existenţial. Aceste ambiţii se observă şi în </span><span class="CharOverride-4">Însemnările zilnice</span><span class="CharOverride-3">,</span><span class="CharOverride-4"> </span><span class="CharOverride-3">dar, adresându-se acum unui destinatar precis, ele au parcă mai multă forţă, având mai multă personalitate. Chiar dacă naratorul epistolar umflă puţin vorbele („înăbuşitoarea, insu&#173;portabila conştiinţă a acestui lucru”, „m-am izolat cu desăvârşire”, „m-am azvârlit cu o pripită lăcomie asupra studiului”, „am studiat pe ascuns nopţi întregi”), sentimentul că prin studiu şi meditaţie se poate ajunge la o disciplină a caracterului transpare limpede în aceste mărturisiri juvenile: „În timpul acestor săptămâni, în care n-am făcut nimic palpabil, am avut tot răgazul să extrag din păienjenişul haotic al celor citite firul roşu al umanului pur şi să-1 urmăresc; de aceea am conceput un jurnal, mi-am propus să reflectez </span><span class="CharOverride-4">totdeauna</span><span class="CharOverride-3">, să nu mă mai las niciodată scos din sărite, să nu mă mai înfurii şi să fiu cât se poate de îndatoritor şi amabil faţă de toţi”. Este la curent, încă de pe acum, cu noțiunea Sturm und Drang și precizează undeva că această perioadă zbuciumată a durat la el „cinci luni”. Se ferește în toate împrejurările de „exagerațiune”, este un om al măsurii sau, mai bine zis, se formează în acest chip. Din când în când se arată nefericit, dar își revine repede. Când se îndrăgostește de Clärchen, scrie un mic roman sentimental în care intră, ca personaj, şi mama tinerei nemțoaice – mama autoritară, atentă să nu-și dea fata pe mâna unui necunoscut dintr-o țară cu moravuri bizantine. Maiorescu este, în scrisori, mai atent cu mama decât cu fiica: „Îți sărut mâna mică și scumpă, scumpa și mica mea mamă, și rămân cu toată dragostea fiul tău cel mare”. Viitoarei sale soții, Clara, îi face teoria fericirii în nefericire în dragoste. Epistolierul se dovedește un sofist rece și nu ezită să citeze în declarațiile lui pe filosofi. Are, totuși, și momente când se predă simțurilor. Visează, de pildă, la buzele fierbinți ale Clarei. O ține la curent pe sora Emilia cu demersul său, încercând s-o împace și, prin ea, să câștige acordul familiei. Reușește. Nu-și neglijează prietenii. Co&#173;respondează cu Theodor D. Rosetti și își arată planurile de viitor. Nu ascunde, în scrisori, latura pragmatică a lucrurilor. Știe deja să-și folosească amicii, să le delege responsabilități. După ce se întoarce în țară (1861), reia jurnalul intim și de aici se deduce că societatea românească îi pare „un naufragiu bizantin”. Spiritul lui de luptător se simte atins de un „anumit nihilism sceptic”. Scrisorile din această perioadă coboară rareori în universul intim al omului care intră în politică și vrea să pună ordine în literatură deschizând o „direcție nouă”. Apare în viaţa lui „încântătoarea Mite” şi începe un alt roman erotic, lung şi compli&#173;cat, cu multe capitole ascunse. </span><span class="CharOverride-2">C.</span><span class="CharOverride-3"> înregistrează supra&#173;feţele, cronica exterioară, aproape niciodată esenţialul, inavuabilul. Maiorescu</span><span class="CharOverride-4"> </span><span class="CharOverride-3">are deja o familie, este tatăl unei fete ce trebuie într-o zi să se mărite, este om politic de vază şi, în consecinţă, trece sub tăcere multe lucruri din viaţa lui intimă. Şi, apoi, corespondenţii lui loiali (Rosetti, Emilia) sunt lângă el în această ţară bizantină în care vrea să introducă ordine şi într-o cultură în care vrea să introducă criterii sigure şi să fixeze hotare. Criticul, matur, prețuiește enorm discreţia în relaţiile umane şi, când întâlneşte exemple contrarii, este foarte iritat de „culpabila indiscreţiune”, de „necalificabila lipsă de bună-cuviinţă”. Jurnalul intim de la sfârşitul anilor ’70 şi începutul anilor ’80 din veacul al XIX-lea înregistrează, în această privinţă, mai multe date decât </span><span class="CharOverride-2">c. </span><span class="CharOverride-3">Geniul epistolar al lui Maiorescu se refugiază cu precădere în sfera practică a vieţii. Puţine fragmente care să indice elemente noi privitoare la structura existenţei sale şi să modifice într-un mod decisiv portretul moral cu&#173;noscut deja. Criza conjugală, divorţul, despărţirea de Mite, apari&#173;ţia Ancuţei Rosetti în viaţa lui sentimentală sunt slab reprezentate în </span><span class="CharOverride-2">c. </span><span class="CharOverride-3">publicată până acum. Alt mare epistolier este I.L. Caragiale. Scrisorile lui, studiate de Șerban Cioculescu și de mai toți caragialologii, alcătuiesc mai mult de o mie de pagini (</span><span class="CharOverride-4">Opere</span><span class="CharOverride-3">, V, ediție îngrijită de Stancu Ilin şi Constantin Hârlav, 2011). Cea mai importantă </span><span class="CharOverride-2">c. </span><span class="CharOverride-3">este aceea cu Paul Zarifopol (414 scrisori). Unele sunt veritabile schițe literare și împreună formează o fabuloasă operă de bârfă subțire, ironie inteligentă și, în esență, o autobiografie fragmentară din care nu lipsește însă o operă originală de observație morală. Acoperă mai toate temele, de la estetică la micile cârtiri omeneşti. Dramaturgul este sclipitor în toate şi, are dreptate încă o dată Şerban Cioculescu, scrisorile marelui ironist, suspectat mereu pentru maliţia lui, scot la iveală „un alt Caragiale, necolţuros, tratabil, uman, afectuos, apt să întreţină devotamentele prin solicitudine delicată”. Un singur termen nu-i potrivit în această definiţie: „necolţuros”. Caragiale este, din când în când, colţuros, chiar usturător, intens satiric. Nu i-a dispărut de tot – şi nici nu avea cum – plăcerea de a critica şi de a bârfi subţire. Râsul rămâne şi în domeniul scriiturii taciturne (scriitura intimă), arma lui predilectă. Numai că, ajuns în pragul senectuţii (se consideră după 50 de ani de-a dreptul om bătrân etc.), râsul dă, uneori, în plâns. Şi dacă nu de-a dreptul în plâns, oricum într-un discurs afectuos, grijuliu, îndatoritor, devotat faţă de numeroşii săi amici. Căci, cu adevărat, ploieşteanul I.L. Caragiale are vocaţia sociabilităţii şi, în ciuda simţului său comic dezvoltat, el are, în felul său, cultul prieteniei. Nu-i o </span><span class="CharOverride-2">c. </span><span class="CharOverride-3">pur literară, deşi literatura nu-i cu totul absentă din aceste misive, ci una variat şi profund omenească. Este de aceea greu s-o grupezi în funcţie de teme pentru că epistolierul, apăsat mai mereu de un sentiment al urgenţei, trece de la una la alta. Dimineaţa firitiseşte un amic de sfintele sărbători (Caragiale le ţine pe toate cu sfinţenie), după-amiază trimite altui amic o descriere amănunţită a Berlinului acoperit de zăpadă sau face un comentariu savuros despre „mamulucărimea” daco-romană şi „taciturnitudinea” la români. Două cuvinte pe care, probabil, le inventează ca să numească două atitudini socio-morale în lumea românească pe care, în mod vădit şi repetat, o iubeşte şi o tachinează (uneori chiar o detestă) în egală măsură. Din însemnările sale subiective s-ar putea scoate un portret sau, mai degrabă, un autoportret. Preo&#173;cupările, neliniştile care-i agită spiritul se repetă de la o epocă la alta, cu mici variaţii. Cele de ordin sentimental se opresc îndată ce prozatorul îşi întemeiază o familie. S-a observat, de mai toţi biografii săi, că este un bun, ireproşabil familist. Scrisorile trimise de la Berlin, mai ales acelea adresate lui Paul Zarifopol, dovedesc ataşamentul lui faţă de viaţa conjugală şi grijile sale (multe şi repetate) de ordin gospodăresc. Are două „colţişoare”, două locuri după care tânjeşte. „Colţişorul” din casă (acolo unde, iarna, este cald şi tihna e compactă) şi „colţişorul de la birt”, unde să poată petrece cu amicii. O petrecere mai ales cu vorbe, nu numai cu „băuturică” şi „mâncărică”. Ele fac parte din reveria gastronomică a prozatorului, care se manifestă nu numai în discursul public (în ficţiunile şi critica lui), dar şi în discursul intim (epistolar, taciturn). Cele două colţişoare, despre care vine vorba des în scrisorile lui Caragiale, constituie spaţii de securitate. Autorul lui Mitică are, aşadar, nu unul, ca toţi ceilalţi scriitori, ci două: </span><span class="CharOverride-4">unul intim (le dedans)</span><span class="CharOverride-3">, unde scrie, şi </span><span class="CharOverride-4">altul public</span><span class="CharOverride-3"> (birtul, cafeneaua), unde ia – ca personajele lui – un aperitiv şi bârfeşte cu amicii. În jurul lor Caragiale creează o veritabilă mitologie. La 10 decembrie 1906 îi scrie lui Paul Zarifopol: „Ce bine trebuie să fie acuma în colţişorul nostru din birtul de la Sachsenhof! of! of! of!” şi tot lui, la 9 februarie 1912, invitându-l la o promenadă aristotelică, dar „nu, avertizează el, în grădinile lui Akademos, ci într-un călduţ </span><span class="CharOverride-4">gemütlich</span><span class="CharOverride-3"> colţişor la Sachsenhof! of! of! şi iar of!”. Se pregăteşte de aniversare, în stil vechi, şi are palpitaţiuni. Află în aceste circumstanţe că Al. Vlahuţă şi Paul Zarifopol au petrecut fără el şi se simte ulcerat, nedreptăţit, prigonit de soartă („tare m-a fript”). Petrecerea face parte din mitologia lui intimă. Unii au văzut în el, în anii ’30, un ultim fanariot în cultura românească şi, totodată, cea mai mare piedică în calea metafizicii din cauza stilului său zeflemitor. G. Călinescu vede în el „un sentimental irascibil”, un spirit nastratinesc, cam fricos (ar avea, de pildă, fobia focului) şi, ca personajele sale, ar fi uneori laş pentru că fuge de durere. „Om damnat cu ghinion”, cu puţină „sperietură orientală” şi multă „ură teatrală” – adaugă criticul, amuzat, dar şi maliţios când este să reconstituie viaţa interioară a comediografului, amestecând deliberat opera cu biografia autorului. G. Călinescu crede chiar că „opera [lui I.L. Caragiale] este, în linii mari, autobiografică”. Opinie suspectă la un critic care 1-a citit pe Marcel Proust şi, în unele privinţe, a urmat ideile estetice ale lui Paul Valéry; opinie chiar eronată pentru că niciodată nu se poate şti în ce măsură ficţiunea copiază biografia omului care scrie. Nici chiar jurnalul intim, nici măcar </span><span class="CharOverride-2">c.</span><span class="CharOverride-3">, un gen în care se presupune că, în genere, comunicarea este sinceră şi invenţia redusă. Şi în acest caz imaginaţia scriitorului lucrează şi în spatele omului care scrie se manifestă un alt personaj, cu sau fără voinţa autorului. Pe acesta din urmă trebuie să-1 cauţi, de multe ori, printre rânduri. Personajul din aceste misive care trec uşor de la stilul satiric la lamentaţia lirică nu-i uşor de descoperit pentru că prozatorul parodiază şi se autoparodiază deseori, împrumută stilul eroilor săi, umflă adjectivele în frază şi poceşte înadins cuvintele pentru a-şi amuza destinatarul. Un stil „semiserios”, zice tot G. Călinescu. Dar din el se deduce un portret moral şi intelectual fermecător şi complex. Adevărul este că I.L. Caragiale are de toate în structura lui: este profund şi, în acelaşi timp, ludic în discursul confesiv, ştie să se prefacă, dar şi gândeşte ca un moralist de clasă. Îi place enorm muzica, fuge la Leipzig să asculte un concert al „Babacului” (Beethoven). „Muzica ne-a îndulcit moravurile”, proclamă el. Îi plac bâlciul, birtul, trăncăneala, taifasul şi, în alt moment, caută „un liman ocrotitor” – singurătatea creaţiei (e drept, nu pentru mult timp). Este, nu mai încape îndoială, un orăşean, pe poporanişti nu-i are la inimă, este grec, adică sudic, rasă de navigatori („sunt un idriot”) şi bucătari. De aceea, probabil, schimbă mereu locuinţele (la Berlin, se pare, a avut cinci), nu se simte bine în Bucureşti, deşi, când stă la Berlin, duce dorul bucătăriei valahe şi al cafenelei balcanice, unde „se consumă” şi se face politică. Înainte de a se instala la Berlin, îşi tatonează amicii ardeleni pentru a vedea dacă nu se poate stabili la Cluj sau la Braşov. Nu are stare, ca şi eroul său, Mitică, dar are tabieturi. Iubeşte confortul şi, de aceea, se consideră un burghez („eu sunt un burghez”). Detestă „spanacul naţional” (morala şi comportamentul „rromânilor verzi”), dar, la o adică, este patriot, îi iubeşte pe daco-romani, deşi le face uneori portrete de spaimă. Pe „boierii” de la Junimea îi foloseşte în combinaţiile lui sociale, dar nu moare de iubire pentru ei. Îi părăseşte când are alte interese. Este, cât timp stă în România, într-o veşnică expediţie, caută o combinaţie avantajoasă şi îşi consultă amicii: „Ce zici de o combinaţie?”. O vocaţie care trece şi la fiul său, Mateiu. Pare, din scrisori şi din articole, că îşi bate joc de toţi, ardeleni şi regăţeni, creând în </span><span class="CharOverride-4">Momente </span><span class="CharOverride-3">şi în piesele lui personaje caricaturale memorabile. Râde, adevărat, de moravurile, apucăturile sau limbajul lor pitoresc şi ridicol, dar, făcând acest lucru cu mare artă, râsul, zeflemeaua, satira dau acestor personaje ridicole o nobleţe de nesperat: nobleţea artei. Sigur este că omul Caragiale este ipohondru şi superstiţios, scrisorile îl arată des speriat de răceli şi „fleşcăit” de fel de fel de ipohondrii, cum declară. Este atent la semnele rele şi, după cât se pare, are în el, cu adevărat, o sperietură de oriental. Are însă şi multă duioşie, autentică, ca dovadă că sare în ajutorul prietenilor, îi consolează la nevoie şi uneori râsul lui dă în bocet. Înaintea lui Nichita Stănescu, I.L. Caragiale a desco&#173;perit râsul-plânsul ca stare de spirit şi stare de suflet la valahi. Fuge de suferinţă, ca eroul din schiţa sa, atunci când nevasta stă să nască la domiciliu. Frica de boală nu-i, în sine, o formă de laşitate. Este mai degrabă o fragilitate a spiritului, o sensibilitate pe care comediograful ştie s-o formuleze teatral. Uneori o exprimă direct, în propoziţii lipsite de orice urmă de ironie, ca în acest apel din septembrie 1909 către o familie prietenă din ţară: „Nu uitaţi niciodată că fericirea adevărată şi-o găseşte omul mai degrabă-n adâncimea sufletului său decât în vastitatea lumii! Acolo, în fundul sufletului, când e sufletul întreg, se arată Dumnezeu mai luminos şi mai atotputernic decât în toate celelalte ale sale minunate şi nemărginite arătări. Arate-se vouă acolo aşa de generos cum doresc să li se arate şi copiilor mei!”. Caragiale nu-i mizantrop, nici cinic, cum îi merge buhul din cauza pieselor şi schiţelor sale, este un spirit complex şi un creator de mare clasă, fără multe studii, dar înzestrat cu geniul de a observa şi cu geniul de a nota ceea ce observă şi aude. Nu-i un spirit, după cât se pare, religios, deşi ţine toate sărbătorile religioase şi nu uită să-şi felicite amicii, totdeauna, de Paşti şi de Crăciun. Singura religie în care crede cu adevărat şi fără şovăire este religia scrisului. La sfârşit de secol XIX şi de început al celui următor, o mare surpriză oferă </span><span class="CharOverride-2">c.</span><span class="CharOverride-3"> „antipaticului”, snobului Duiliu Zamfirescu, autorul </span><span class="CharOverride-4">Vieţii la ţară</span><span class="CharOverride-3"> și al romanului epistolar filosofic </span><span class="CharOverride-4">Lydda</span><span class="CharOverride-3">. </span><span class="CharOverride-2">C.</span><span class="CharOverride-3"> cu Titu Maiorescu, Mihail Dragomi&#173;rescu, Nicolae Petrașcu este remarcabilă și luată în totalitate constituie o operă epistolară în sine de cea mai mare importanță. Merită a fi citită nu numai pentru informațiile pe care le aduce, dar și pentru valoarea ei literară intrinsecă. Un caz fericit de ficțiune involuntară sau de ficțiune a nonficțiunii în literatura română. Duiliu Zamfirescu, diplomatul protocolar, cu fumuri aristocratice (pretinde într-un rând că se trage din împărații bizantini) este un mare epistolier și nu este o mare greșeală să fie pus alături de Ion Ghica și de I.A. Odobescu. Cine vrea să afle mai multe date despre acest tânăr junimist care-l citește pe Stendhal și pe Gustave Flaubert, dar și pe Lev Tolstoi, și vrea să scrie în stilul lui Émile Zola un ciclu romanesc despre boierii de țară – cum le spune Eminescu – trebuie să citească întâi aceste misive în care estetica și meditația morală se amestecă în chip firesc cu politica și caracterologia. Nu lipsesc din ele reflecțiile asupra romanului, unele surprinzător de noi pentru această epocă de tranziție de la romantismul tardiv, pe urmele lui Eminescu, spre un simbolism abia intuit în poezia lui Al. Macedonski și a elevilor săi și spre o proză sentimentală, jeluitoare, dominată de poezia naturii și de un ruralism duios. Excepțiile, în acest răstimp, se cheamă Ioan Slavici și I.L. Caragiale, dar pe aceștia autorul </span><span class="CharOverride-4">Vieții la țară</span><span class="CharOverride-3"> nu-i acceptă pe motiv (în cazul lui Caragiale) de etică literară: detestă comicul care desfigurează lumea realului, monstruosul, urâtul, trivialul și tot ce strică armoniile vieții. Dacă se trece peste accentele uneori stridente, dar de multe ori juste, în reflecțiile ambițiosului și inteligentului Duiliu Zamfirescu privitoare la literatură și la instrumentele ei, se poate reține că el este, ideologic, pe poziții junimiste. Nu atât de radical, ca Eminescu, împotriva împrumutului de forme fără fond și, în genere, a imitării fantasmagoriilor străine, el cere doar moderație, prudență, înțelepciune față de „pulberea de idei ce o aruncă internaționalismul modern peste toată Europa”. Vrea o modernizare trecută prin filtrul elementelor naționale, o evoluție organică, o sincronizare controlată, „conștientă”, consimțită: „E o fericire pentru noi să intrăm în lumea modernă cu capul sus, și să găsim această lume în fierbere. Fermentul străinătății va pătrunde și la noi și va determina evoluțiunea României viitoare către țelul său, după legi noi; dar această evoluțiune se va face cu consimțământul nostru, va fi conștientă și, mai cu seamă, va fi națională”. „Evoluțiune”, așadar, „legi noi”, „consimțământ național”, „fermentul străinătății” – dar filtrat, controlat – în fine, „renaștere națională”. Toate aceste expresii par desprinse din limbajul lui Titu Maiorescu, cu o nuanță în plus în favoarea ideii de sincronizare, din moment ce se admite că evoluția se face prin pătrunderea fermentului străinătății. Se poate conchide că în polemica dintre sincroniști și evoluționiști, autorul </span><span class="CharOverride-4">Vieții la țară</span><span class="CharOverride-3"> rămâne pe poziții junimiste (evoluție organică), dar nu respinge integral imitația, cu condiția ca ea să fie, ca o căsătorie onorabilă, în urma unui consimțământ național, pe care ideologul conservator prudent sincronist (cam așa poate fi definit ideologul Duiliu Zamfirescu) nu spune cum şi cine îl va obține și în ce circumstanțe. Diplomatul este un spirit curios de toate și un om dornic să facă lucruri fundamentale. Scrisorile adresate lui Maiorescu (prima este din 19 august 1884), Iacob Negruzzi, Nicolae Petrașcu, Mihail Drago&#173;mirescu arată lecturile sale filosofice și literare, serioase și bogate, dar și capacitatea lui de speculație și interesul pentru mai toate domeniile artei, de la arhitectură și pictură la poezie. Scrie, el însuși, poezie în timp ce îi citește și îi traduce pe Leopardi și pe Carducci, și își face mari proiecte în sfera romanului. Este, probabil, scriitorul cel mai cultivat din generația sa și, în unele privințe, este mai informat decât Titu Maiorescu asupra literaturii din vremea lui. Din </span><span class="CharOverride-2">c. </span><span class="CharOverride-3">se înţelege că citea sau citise pe Dostoievski (</span><span class="CharOverride-4">Précoces</span><span class="CharOverride-3">) și pe Lev Tolstoi, citise pe Balzac, Flaubert, Zola, Stendhal, dar și pe Paul Bourget, George Ohnet, Octave Feuillet (</span><span class="CharOverride-4">Monsieur</span><span class="CharOverride-3"> </span><span class="CharOverride-4">de Camors</span><span class="CharOverride-3">), apoi pe E.A. Poe, Gabriele D’Annunzio. </span><span class="CharOverride-3">Studiase pe Schopenhauer, dovadă că-i preia ideile atunci când scrie despre pasiunile feminității și problema căsătoriei, în fine, admiră pe Hippolyte Taine și-l consultă mereu când vrea să se informeze despre istoria literaturii engleze, dar și despre alte chestiuni. Este, dintre români, contemporan cu Ion Creangă, Ioan Slavici, I.L. Caragiale, Al. </span><span class="CharOverride-3">Vlahuță, Ion Al. Brătescu-Boinești, Barbu Delavrancea,</span><span class="CharOverride-3"> I.A. Bassa&#173;rabescu. Pe Creangă nu-l amintește în comentariile sale. Sigur este că nu face caz, în epistolele cu Maiorescu, de proza humuleșteanului. Pe Caragiale nu-l înțelege aproape deloc și îi comentează rău </span><span class="CharOverride-4">Năpasta</span><span class="CharOverride-3"> și </span><span class="CharOverride-4">O făclie de Paști</span><span class="CharOverride-3">. Rău și cu o vădită antipatie pentru om. Nici pe Slavici nu-l acceptă, ca prozator, socotind </span><span class="CharOverride-4">Novelele din popor</span><span class="CharOverride-3"> prea simpliste, cu personaje false, vodevilești. Poziția ostilă exprimată în </span><span class="CharOverride-4">Poporanismul în literatură</span><span class="CharOverride-3"> (1909) se manifestă, mai întâi, în rezervă față de proza lirică rurală. „N-am nimic comun cu acești domni”, scrie el undeva. Totuşi, aceștia sunt marii scriitori din epocă. Arată simpatie pentru nuvelistica lui </span><span class="CharOverride-3">Brătescu-Voinești și pentru schițele lui I.A. Bassara&#173;bescu.</span><span class="CharOverride-3"> Atitudinea față de Caragiale este curioasă la un om cultivat ca Duiliu Zamfirescu, convins, altfel, că viața orășenească poate oferi subiecte bune pentru proză. El însuși îl anunță în mai multe rânduri pe Maiorescu că, după </span><span class="CharOverride-4">Viața la țară</span><span class="CharOverride-3">, ar vrea să scrie un roman despre viața la oraș. L-a scris, sub alte titluri, în romanele ulterioare din ciclul Comănește&#173;nilor. Rezerva față de literatura lui Caragiale pare a porni de la aversiunea față de omul care scrie. Este evident că nu-i place și, de câte ori îl întâlnește, are câte ceva să-i reproșeze. Reproșurile caută însă și justificări estetice. Snobul Duiliu Zamfirescu le găsește. Unele sunt de luat în seamă, altele sunt fără noimă. Dacă Ioan Slavici este „un sucit” – cum scrie G. Călinescu –, Duiliu Zamfirescu este un spirit complicat, oximoronic, o sumă de contradicții. Cultivat, iubitor al boierilor de neam și al poeziei câmpiei, el este în același timp elitist, antipoporanist, ostil față de noua clasă ce se ridică (deși, el însuși, vine dintr-o familie de arendași) și disprețuitor față de stilul de viață al burgheziei. </span><span class="CharOverride-2">C.</span><span class="CharOverride-3"> reprezintă, și în cazul lui, performanța spiritului său intelectual și epic.</span></p>
			<p class="Normal ParaOverride-1"><span class="CharOverride-3">Dintre </span><span class="CharOverride-2">c.</span><span class="CharOverride-3"> cu valoare literară de mai târziu se rețin epistolele lui Ion Barbu către amicii săi giurgiu&#173;veni, Tudor Vianu și Simon Bayer. O proză colorată, mateină, fragmente dintr-un posibil roman erotic desfășurat în spațiu prusac. Eroul este un tânăr matematician român venit aici să pregătească un doctorat. Nu-l pregătește, se ține de crailâcuri pe care le relatează amicului Vianu, om studios aflat și el în Germania. Îl ține la curent nu cu mersul doctoratului în matematici (subiect complet absent în scrisori), ci cu escapadele lui sexuale, numeroase și de-a dreptul rocambolești. Locul unde se petrec aceste ceremonii ale desfrâului este pădurea. Acolo își duce seducătorul valah victimele. S-a făcut între timp frig (30 noiembrie 1921) şi spaţiul erotic al pădurii a devenit impracticabil. Don Juan este distrus: şi-a pierdut toată verva, iar în aprilie 1922 trece prin altă încercare, cu mult mai palpitantă. Se află la Berlin de zece zile şi rămâne fără nici un ban în urma imprudenţei de a avea încredere într-o prostituată: „Şi acum sunt un om nebun, alergând din colţ în colţ în lumea prea puţinilor cunoscuţi de aici, ca să pot trăi de azi pe mâine şi să pot pleca la Göttingen. Succesul de până acum îmi dă fiorii morţii. Abia am putut încropi vreo două sute de mărci. Ralea</span><span class="CharOverride-4"> </span><span class="CharOverride-3">e încurcat şi el într-o legătură costisitoare (a venit cu muiere de la Paris: cu sora lui Suchianu). E indiscret să-i cer ceva şi apoi natura legăturilor noastre nu e de la tovarăş la tovarăş. E o prietenie abstractă şi ceremonioasă. Tudore, nu mă lăsa. Trimite-mi cât poţi (dacă poţi totuşi) şi cât de repede, telegrafic. Vreo mie de mărci, ţinuţi cu dinţii, mi-ar înlesni plecarea la Göttingen şi traiul acolo până la sfârşitul lui aprilie, când primesc bani din ţară”. Încheie dramatic scrisoarea: „Tudore, nu mă lăsa amanet nemţilor, îţi faci păcat. Scapă-mă de nevoie, dar repede, repede de tot”. Întors la Göttingen, dă alte amănunte despre burghezele germane „simplu lascive” şi se plânge că n-a cunoscut femei mai de soi. Se ceartă (dar nu cu mare convingere) de indiscreţia şi duioşia sa: „un sentimentalism de ţaţă quadrigenară; cine mi l-ar fi bănuit?”. În mai 1922 eroul nostru se dezlănţuie, în sfârşit. Află că Vianu, austerul, studiosul doctorand de la Tübingen a avut un flirt.</span><span class="CharOverride-4"> </span><span class="CharOverride-3">Atât îi trebuie experimentatului Don Juan. Dă sfaturi amicului prins în plasă, îl îndeamnă să persevereze în aventură, spre împlinirea totală. Pagină savuroasă care prevesteşte, parcă, stilul </span><span class="CharOverride-4">Crailor de Curtea-Veche: </span><span class="CharOverride-3">„În sfârşit, şi tu! Toată voinţa de complicitate, fondul meu indelebil de vechi pezevenghi îţi strigă un: Bravo, aşa te vreau! Vasăzică, aşa! Lucrezi cu perfidul Albion! Proaspătă, 18 ani, personală, cu pasiunea călătoriilor, singură poate, dar... nevinovată! Ascultă, îţi primesc tot sistemul ăsta contradictoriu de constatări şi postulate; prin salturi intuitive, dar nu entuziaste, caut să mă ridic la conceptul «aventurei de cap»; subscriu pentru flirt (ce mai vrei), însă fă-mi pe voie, fiindcă te găseşti la flirt, la forma eloquentă a dragostei (epitetul «disertă» ar fi mai potrivit, dar îmi trebuie «eloquentă», ai să vezi mai încolo), de ce nu ţi-ai desfăşura limbuţia «un peu par tout»?”. Merge la concert şi, în timp ce ascultă </span><span class="CharOverride-4">Simfonia a IV-a </span><span class="CharOverride-3">de Mahler, remarcă un cap frumos de femeie şi numaidecât este cuprins de o „beţie de apoteoză nemaiîncercat”. Beţia se încheie, ca în </span><span class="CharOverride-4">Madame Bovary</span><span class="CharOverride-3">, într-o trăsură care rulează trei ceasuri pe străzile oraşului şi costă, la urmă, 400 de mărci. În trăsura umblătoare se petrece, bineînţeles, sublima alcătuire, comunicată amicului în aceşti termeni: „Mă, şi-a fost ceva cutremurător, nepământesc [...] m-au sugrumat, în prada unui sadism fără seamăn”. La Koblenz geometrul cunoaşte altă baladă. Ea se cheamă Anne Marie şi, după tatonările de rigoare, Don Juan o duce, bineînţeles, spre pădure. „Să nu îndrăzneşti să-mi strici compo&#173;ziţia”, avertizează el, prefăcut indignat. Lipseşte din panoplie sutana. Ea apare într-o zi sub chipul sorei Else Granz în vagonul restaurant în drum spre Nürnberg. „Fragilităţi şi albeţi de porţelan de Saxa, ochi... cum ar fi cochilia unui melc albastru”, relatează Dan Barbilian corespondentului de la Tübingen. Ce urmează se poate bănui. Seducătorul suceşte capul bietei călugăriţe, iar mai departe este un regal povestit cu de-amănuntul, ca în câteva alte pagini din aceste epistole. </span></p>
			<p class="Normal ParaOverride-1"><span class="CharOverride-3">După 1989, când s-au deschis sertarele scriitorilor, literatura epistolară și diaristică a ieșit la lumină. Acum apar scrisorile lui Emil Cioran către fratele său, Aurel, și ceva mai târziu scrisorile către o profesoară din Köln, din care se detaşează romanul de dragoste al filosofului nihilist (este „vara sa de noiembrie”). Sunt tipărite, de asemenea, epistolele filosofice și discret, prudent amoroase ale lui Constantin Noica adresate Sandei Stolojan, în fine, după moartea călugărului N. Steinhardt se tipăresc scrisorile lui către Virgil Ierunca și multe altele ținute până atunci la secret. Cu totul specială este </span><span class="CharOverride-2">c. </span><span class="CharOverride-3">lui Ion D. Sîrbu care însumează în jur de o mie patru de sute pagini. Împreună cu </span><span class="CharOverride-4">Jurnalul unui om fără jurnal</span><span class="CharOverride-3">, este opera cea mai valoroasă a acestui discipol al lui Lucian Blaga, eliminat din învățământul universitar, hărțuit de comuniști și surghiunit în cele din urmă la Craiova. Scrisorile arată un spirit eminent, asfixiat de solitu&#173;dine, muşcător, bârfitor şi obsedat de un număr de fan&#173;tasme. Ion D. Sîrbu vorbeşte despre te miri ce, este competent în multe domenii (de la filosofie la teatru şi, de aici, la politică şi morală), dar mai ales este neîntrecut în a-şi înscena</span><span class="CharOverride-4"> </span><span class="CharOverride-3">singurătatea. Singurătatea unui intelectual care a cunoscut toate nenorocirile istoriei. N-a ratat absolut nici una. A făcut războiul de la un capăt la altul, a trecut de două ori prin puşcăriile comuniste, deşi – </span><span class="CharOverride-4">nota bene</span><span class="CharOverride-3"> – avea de tâ&#173;năr opţiuni de stânga şi a rămas până la sfârşit om de stânga, chiar dacă a păţit ce a păţit. Toate acestea apar în jurnalele lui şi, indirect, în romanul </span><span class="CharOverride-4">Adio, Europa!. </span><span class="CharOverride-3">În scrisori ele au o acuitate şi o spontaneitate impresionante. Scri&#173;so&#173;rile lui sunt curajoase şi foarte vitale în disperarea lor. Ele impun un personaj care, în spaţiul de libertate pe care şi-l îngăduie, încearcă să spună totul despre sine şi nu cruţă, la drept vorbind, pe nimeni. Un personaj inconfundabil în mediul nostru intelectual şi, fapt mai important decât orice, un scriitor de prim rang în genul confesiv, moralistic, existenţialist. Cel mai important pe care l-a dat Cercul Literar de la Sibiu. Spiritul lui muşcător îi atinge în primul rând pe pri&#173;etenii apropiaţi, aceia din tinereţe. Nu se exclude pe sine (mai ales pe sine se ia în tărbacă, aşa cum se zice în munteneasca pe care n-o poate suferi Gary), pe sine se ironizează, se pictează în o mie de portrete care mai de care mai pitoreşti şi mai umoristice. Asta face simpatic şi suportabil un spirit sarcastic cum este irascibilul şi justiţiarul Ion D. Sîrbu, mereu în stare de alertă şi în căutare de victime. Pe I. Negoitescu, care scrie la infinit o </span><span class="CharOverride-4">Istorie a literaturii române</span><span class="CharOverride-3"> la Köln sau la München, după ce o ratase la Bucureşti, îl bârfeşte subţire în epistolele către Virgil (Pilu) Nemoianu. Ironia trădează o iubire veche ofensată de tăcerea corespondentului. Sunt pagini sclipi&#173;toare în legătură cu acest Ramon (este titlul unei cărţi din tinereţe a lui Negoițescu) care nu răspunde la timp, este haotic şi se însoară mereu. Gary (cum semnează Ion D. Sîrbu, fiind şi numele sub care îl ştiu toţi prietenii şi cunoscuţii, de la Lucian Blaga la Eta Boeriu), nu ezită să-i spună, cu simpatie (o simpatie care poate însângera), „câinele Ramon”. Se reconsti&#173;tuie din aceste fragmente amicale şi pişcătoare por&#173;tretul „câinelui Ramon”, care dă semne de abandon şi de complicităţi inavuabile. El s-a refugiat de ceva timp în Germania Federală şi duce, după cât se pare, o viaţă sibarită. Rămas în ţară, craioveanul venetic Gary Sîrbu îl ironizează cu poftă, cu năduf în epistola pe care i-o trimite la 3 decembrie 1980. Se leagă, mai întâi, de nestatornicia lui (de „hagialâk”-ul continuu în care trăieşte), apoi de zgârce&#173;nia lui proverbială. O şarjă amicală, dar plină de cruzimi greu de suportat. Ca să se acopere, răutăciosul Gary împinge în faţă alt amic, pe Cornel Regman, „critic coroziv şi viperin”, aflat în acel moment în voiaj în Europa. Prilej pentru sedentarul cerchist de la Craiova să-şi desfăşoare pânzele ironiei caustice: „</span><span class="CharOverride-4">Hagi Nego, </span><span class="CharOverride-3">acesta e numele prin care te evoc atunci când, nu fără oarecare teamă, te înjur în gând: Hagi Nego, acum îmi aduc aminte că, de fapt, de când te ştiu ai fost cel mai cumplit Harpagon din întreg Ardealul de Nord: nu ai plătit o bere pentru nimeni, te-ai considerat invitat de zei la orice pusă sau nepusă masă. Despre tine am inventat eu expresia care azi, fiind naţionalizată, circulă peste tot: «băutor cu taxă inversă» (ceea ce înseamnă acel gen de beţiv care te invită el la restaurant, el comandă sorturile de băut, dar te lasă pe tine să plăteşti, rareori rezervându-şi seniorialul drept de a da un mic, zâmbitor, graţios bacşiş frumosului </span><span class="CharOverride-4">piccolo. </span><span class="CharOverride-3">Deci, „Hagi” e legat şi de zgârcenie, şi de Allah, şi de pasiunea pentru lungi drumuri soteriologice”. Aici ironia este pe faţă, toxinele, la vedere, sunt amorsate de alte propoziţii în notă umoristică. În scrisorile către alţi amici bârfele sunt mai acide şi portretul amicului ab&#173;sent (Hagi Nego, Ramon, care ţese ziua la </span><span class="CharOverride-4">Istoria </span><span class="CharOverride-3">lui şi deşiră noaptea, ca Penelopa) capătă o notă caragialiană. Ar&#173;deleanul Ion D. Sîrbu, adversar al miticismului valah, dă dovadă de o iubire secretă pentru Mitică şi-i foloseşte sti&#173;lul persiflant. Îi face „câinelui Ramon” un portret oximoronic: Ramon este, pe de o parte, „un pigmeu căcăcios şi o pramatie internaţională”, iar pe de altă parte, Ramon – înstrăinatul din nemţime – este „prietenul tinereţilor mele, nu te pot schimba cu nimeni, te iau aşa cum ești”. În această comedie caragialescă intră și meditaţii mai serioase despre caracterul românesc. Ion D. Sîrbu crede, ca bun ardelean, că I.L. Caragiale este modelul, dascălul nostru de stil. Model rău, se înţelege, stilul neseriozităţii şi al eternei trăncăneli. Ion D. Sîrbu are inteligenţa să pună această prejudecată în nişte fraze umo&#173;ristice remarcabile și, deci, suportabile: „Suntem un popor vesel, noi, românii, patronul nos&#173;tru e sfântul Caragiale, la noi orice nuntă începe cu băşcălie şi se termină fie cu furtul miresei, fie cu încăierarea socrilor la numărătoarea banilor din darul voluntar-obligatoriu: capacitatea noastră de a derâde e de-a dreptul spengleriană; din cauza aceasta nu am dat nici un teolog de seamă, nici un sfânt în calendar: popii noştri, chiar şi cei cu har, cântă fals, păcătuiesc în timpul liber, constituie excelente materii prime antisoteriologice: ador această bizantină nepăsare metafizică, transcendentul chiar de va coborî, noi vom fi plecaţi la meciul de fotbal sau vom juca periniţa în piaţa teatrului”. Lămurind în acest chip lucrurile în ceea ce priveşte specificul nos&#173;tru, Ion D. Sîrbu revine la amicii cerchişti strămutaţi în lumea lui Caragiale, adică în Valahia neserioasă, unde au posturi grase şi unii fac cariere frumoase. În afară de Gary, care este ţinut pe tuşă. De aici observă şi judecă el, cu o curiozitate şi o astuţie demonică şi bufonă, comedia vieţii literare româneşti. Descoperă, de pildă, pe amicul Ioanichie (Olteanu) şi pe „staranurlia Madeleine”, noua lui nevastă – „muiere, per&#173;fidă, muiere”. Prilej pentru Gary să-i facă o schiţă de portret amicului Ioanichie care „doarme somnul sălciu între pernele moi” şi, când nu doarme, conduce Fondul Literar. Portretul este, aici, pruncul tachineriei colegiale. Gary tachinează cu talent, are fantezie, îngroaşă liniile por&#173;tretului, fără a împinge, totuşi, lucrurile spre caricatură. Suspectat de maladii grave, amicul Ioanichie primeşte, la urmă, un diagnostic acceptabil: este un Rimbaud ce meditează, cu o votcă în faţă, la abisurile Fondului Literar: „Ioanichie este ca un personaj de teatru modern, catalizator, nu intră, dar ajută combinaţiile, îl suspectez de saint-simonism, dar poate că nu e decât un fost eventual Rimbaud, rătăcit prea de timpuriu în abisurile fondu&#173; lui literar, oftând nopţile lângă o dublă votcă, după un Verlaine </span><span class="CharOverride-4">ewiger </span><span class="CharOverride-3">student. Când îi povestesc ceva, simt cum ridică pe rând cortinele (are vreo şapte): dacă îi cer bani, le coboară pe toate, dispune de o întreagă tehnică de a fi absent, e singurul fost căruia îi doresc viaţă lungă şi un câine ciobănesc la bătrâneţe”. Personajele din acest excepțional roman epistolar existențial sunt, cu precădere, „cerchiștii”, amicii autorului, mai bine situați în societatea comunistă (ca Ştefan Aug. Doinaș sau Câinele Ramon-Negoițescu), dar și alți amici care stau mai rău decât Gary – epistolierul neobosit, inventiv, cârtitor, care-și pune viața într-un discurs epistolar fără egal, prin dramatismul și expresivitatea lui, în literatura noastră. Urmărit, cum zice mereu, de nenoroc (precum Cioran), Ion D. Sîrbu, fiu de miner din Petroșani și el însuși miner (vagonetar), se salvează prin această proză subiectivă memorabilă prin directitatea și culorile ei aspre, animate de o pasionalitate violentă. Este limpede că el și-a pus geniul (în accepție franțuzească) în scrisori şi, în genere, în confesiune (masiva </span><span class="CharOverride-2">c.</span><span class="CharOverride-3">, jurna&#173;lul intim) într-o epocă în care confesiunea este o mare imprudenţă, iar genul epistolar este mort demult. El a învins însă imprudenţa şi, fără a se gândi în chip expres la literatură, a dat genului epistolar strălucire. Scrisorile sale sunt fragmente dintr-un jurnal intim ardent şi, pe alocuri, profetic. Ce personaj sau ce na&#173;rator extraordinar există în aceste confesiuni vehemente: sergentul TR care face tot războiul, asistentul universitar cu convingeri de stânga dat mereu afară, închis de două ori, redevenit mi&#173;ner, apoi redactor la o publicaţie pedagogică, secretar literar al unui teatru de provincie şi, în fine, pensionar sărac în Craiova, târg numit de el Isarlâk. Portretul lui, sumar, ar fi următorul: spirit acut, cu nuanţe mesianice, moralist de clasă pus mereu pe harţă, sarcastic până la cruzime, totuşi nu într-atât încât să suprime în el umorul şi lirismul. Pentru o vorbă de spirit este în stare să sacrifice discursul tragic. Era destinat să devină tribun;</span><span class="CharOverride-4"> </span><span class="CharOverride-3">un tribun dedulcit însă la filosofie şi acaparat, în cele din urmă, de literatură; în tot ceea ce scrie se simte rădăcina lui proletariană, de aici caracterul revendicativ şi intolerant, maniheistic al discursului confesiv. Dar un spirit proletarian care trece prin Hegel şi ajunge la arhetipurile lui C.G. Jung. Spirit vital, înainte de orice: viaţa lui intimă pare, cât timp se bucură de libertate şi sănătate, un lung şir de chefuri şi de aventuri cu doamne mai mult sau mai puţin culturale. Este mereu, politic vor&#173;bind, în contratimp cu istoria. Nu ratează nici un eveni&#173;ment tragic (de la război la închisorile comuniste) şi pare logodit veşnic cu eşecul. Nu iese, cu toate acestea, înfrânt din asemenea experienţe, spiritul lui este tare şi sufletul se lasă adesea cuprins de duioşie şi lirism. Le pune pe toate în </span><span class="CharOverride-2">c.</span><span class="CharOverride-3">, operă exemplară care-l propulsează, azi, în primul rând al generaţiei sale.</span></p>
			<p class="Heuristica___m_RPR"><span class="CharOverride-5">Repere bibliografice: </span>Mihail Sebastian, <span class="CharOverride-1">Corespondența lui Marcel Proust</span>, București, 1939; Călinescu, <span class="CharOverride-1">Opere</span>, VI,<span class="CharOverride-1"> 426–429</span>;<span class="CharOverride-1"> </span>Al. Săndulescu, <span class="CharOverride-1">Literatura epistolară</span>, București, 1972; Livius Ciocârlie, <span class="CharOverride-1">Mari corespondenţe</span>, Bucureşti, 1981; Simion, <span class="CharOverride-1">Genurile</span>, I–II, <span class="CharOverride-1">passim</span>; Eugen Simion, <span class="CharOverride-1">Discursul epistolar</span>, CLT, 2007, 42; [<span class="CharOverride-1">Despre corespondență</span>], T, 2009, 10 (grupaj special); Dan C. Mihăilescu, <span class="CharOverride-1">Despre omul din scrisori. Mihai Eminescu</span>, București, 2009. &#9;<span class="Semnatura">E.S.</span></p>
			<div class="_idGenObjectLayout-1">
				<div id="_idContainer006">
					<div id="_idContainer004" class="Basic-Text-Frame">
						<p class="Titlu-Nume-H">CORLACIU, Ben</p>
						<p class="Titlu-mic-DATE"> (6.III.1924, Galaţi – 16.VI.1981, Paris), poet, prozator. </p>
					</div>
					<div id="_idContainer005" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="07_DGLR_C_610-733-web-resources/image/CORLACIU_BEsN.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Rozaliei şi al lui Neculai Corlaciu; prenumele la naștere: Benedict. După studii medii la Bucureşti, a absolvit tot aici Facultatea de Litere şi Filosofie în 1947. A debutat, elev fiind, în octombrie 1939 la „Curentul magazin”, sub semnătura C. Benedict. Ulterior colaborează la „Viaţa literară”, „Albatros”, „Revista Fundaţiilor Regale”, „Timpul”, „Vremea”, „Universul literar”. Este corector la ziarul „Timpul”, apoi redactor la „Frontul plugarilor” şi la revista „Flacăra” (1948–1951), publicând reportaje angajate. În 1954 este exclus din Uniunea Scriitorilor. Va fi reprimit în 1965, între timp lucrând ca figurant la Teatrul Tineretului din Capitală. Activează ca responsabil cultural la Casa Scriitorilor (1965–1968), apoi în 1969–1970 este redactor-şef al revistei „Almanahul literar”, editată de „România literară”. În 1975 decide să rămână în Franța, la Paris, solicitând azil politic. În 1976 intră în greva foamei pentru ca familia să poată părăsi România. În exil a scris la „Apoziția”, „Limite”, „Cahiers de l’Est”. </p>
			<p class="Normal ParaOverride-1"><span class="CharOverride-2">C.</span><span class="CharOverride-3"> face parte din generația lui Geo Dumitrescu, Ion Caraion, Mihai Crama și Constant Tonegaru, împărtășind anumite trăsături precum fronda anticonvențională, exotismul de coloratură și un arghezianism modificat. Pompiliu Constantinescu remarca de la început că poetul „practică un lirism ostentativ, uneori un fel de umor negru, grotesc, și un personalism prea acut”. Totuși, spre deosebire de congenerii săi, autorul nu depășește condiția unui minorat de fundal. În </span><span class="CharOverride-4">Tavernale</span><span class="CharOverride-3"> (1941), volumul de debut, se lansează îndemnuri cu aspect de poetică evazionistă și socială: „Haide cu mine, iubitor, în fundul mării./ Pământul acesta e rău și e crud./ Haide – târziul e-aproape – haide spre Sud,/ să nu mai plângem, alungați de oameni” (</span><span class="CharOverride-4">Evadare</span><span class="CharOverride-3">); „Sfărâmați paharele astea murdare,/ prietenii mei, prietenii bețiilor./ Noaptea asta-i a călătoriilor,/ fantasticei călătorii lunare” (</span><span class="CharOverride-4">Îndepărtare</span><span class="CharOverride-3">). În </span><span class="CharOverride-4">Pelerinul serilor </span><span class="CharOverride-3">(1942) apare un ciclu intitulat </span><span class="CharOverride-4">Poemele sanatoriului</span><span class="CharOverride-3">, mostră de epigonism în maniera Camil Baltazar. Un alt ciclu, în genul eroticii lamentoase, are în centru personajul Corinei, aprofundat ulterior. În linii mari, </span><span class="CharOverride-2">C.</span><span class="CharOverride-3"> își poetizează condiția de proletar social și erotic, cu accente de revoltă declarativă și cu o anostă lipsă de originalitate: „Un biet pelerin eram, dramatizat,/ hilar dramatizat de priviri uscate./ Bacilii râsului purtând în spate,/ depărtări striveam, nesăturat” (</span><span class="CharOverride-4">Pelerinul serilor</span><span class="CharOverride-3">). În </span><span class="CharOverride-4">Arhipelag</span><span class="CharOverride-3"> (1943) o baladă exploatează experiența de corector a autorului: „Venim din fundul cerului, venim albăstrui și supți,/ odată cu plecarea lunei,/ împreună cu zorile abia țâșnite,/ în contra vânt, ca arborii rupți,/ primim căderile altor gânduri azvârlite, în jocul hărților fără compas” (</span><span class="CharOverride-4">Balada corectorilor</span><span class="CharOverride-3">). O autobiografie este întocmită pe linia unui expresionism grotesc: „Eu sunt poetul Ben. Corlaciu,/ al doilea drac și cel mai puternic,/ umblu cu tălpile pline de smoală,/ mereu ursuz și nemernic.// Mama mea a fost o broască țestoasă,/ m-a făcut cu trestia cea mai înaltă,/ am fost alăptat de-o baltă râioasă,/ culcușul mi-a fost tot baltă” (</span><span class="CharOverride-4">Fiul mlaștinei</span><span class="CharOverride-3">). În prefața la </span><span class="CharOverride-4">Manifest liric</span><span class="CharOverride-3"> (1945; Premiul Editurii Forum) poetul polemizează cu Pompiliu Constantinescu, care nu l-ar fi înțeles. Altfel, sunt testate ipostaze mai acut sociale de revoltă contra lumii „de ieri”: „La două palme de mine zburau limuzinele,/ înăuntru zăream o frunte îngustă și-un pântec umflat;/ uneori câte-o doamnă frumoasă fuma la volan:/ aș fi vrut s-o întreb cât de mult a mâncat,/ însă prea eram rupt și semănam a golan” (</span><span class="CharOverride-4">Câteva rânduri despre viața de ieri</span><span class="CharOverride-3">). De asemenea, sunt lansate vituperări antirăzboinice: „Dacă m-aș fi dus la război, cu pușca în mână,/ aș fi strigat (ca orice soldat):/ curgi, sângele meu, curgi până-n ziuă!” (</span><span class="CharOverride-4">Kilometrul 9</span><span class="CharOverride-3">). Deși aparent pe linia ideologică a comunismului în curs de implementare, prin apelurile umaniste și antiburgheze, volumul va fi ulterior trecut la index, poate din pricina discursurilor vag anarhiste despre libertate sau a neconformismului unor titluri (un ciclu se numește </span><span class="CharOverride-4">Despre triunghiul femeilor</span><span class="CharOverride-3">, fără a excela totuși în pasaje prea îndrăznețe). Cartea rămâne totuși cea mai reprezentativă a poetului: „Cum plouă, privește cum plouă!/ Hai, râzi ca și mine și treci/ de te culcă sub masa cea nouă,/ să nu-i simți țârâiala și brațele reci.// Venim dintre oameni și-i greu/ să fii prăfuit și desculț și plouat;/ hai, dormi până mâine, căci mâine/ are să te șteargă câinele meu/ pe care-l iubesc și îl bat” (</span><span class="CharOverride-4">Manifest liric</span><span class="CharOverride-3">). Ca poet intră într-o eclipsă editorială de mai bine de două decenii, întreruptă abia de culegerea </span><span class="CharOverride-4">Poezii</span><span class="CharOverride-3"> (1969), care preia aproape integral primele volume, adăugându-le o secțiune consistentă intitulată </span><span class="CharOverride-4">Postumele (1945–1967)</span><span class="CharOverride-3">. Va mai publica versuri – </span><span class="CharOverride-4">Poeme florivore</span><span class="CharOverride-3"> (1972), </span><span class="CharOverride-4">Starea de urgenţă</span><span class="CharOverride-3"> (1972; Premiul Uniunii Scriitorilor), </span><span class="CharOverride-4">Arcul biologic</span><span class="CharOverride-3"> (1974) –, fără ca profilul să i se modifice semnificativ. </span><span class="CharOverride-2">C.</span><span class="CharOverride-3"> a scris și proză. </span><span class="CharOverride-4">Moartea lângă cer</span><span class="CharOverride-3"> (1946) e un vag roman lipsit de orice realism, o fantezie poetică pe tema călătoriei de-a lungul globului. Doi prieteni cu oarece veleităţi artistice călătoresc de la Galaţi la Bucureşti şi apoi la Paris, Alger, New York, cunoscând superficial mediile artistice, proletare, boeme, schimbându-și numele, scriind în treacăt romane polițiste sau cucerind premii literare şi lăsându-se în general la voia întâmplării și a imaginației pauper-livrești a autorului. Sfârșitul călătoriei este Himalaya, unde unul dintre prieteni moare, iar celălalt se pierde sapiențial în munți. Romanul pare compoziţia informă a unui diletant, frizând poza romantică și exploatând sugestii în zona eroticii homosexuale (Oscar Wilde e o referință pomenită răspicat). Celelalte lucrări în proză stau sub semnul realismului socialist. </span><span class="CharOverride-4">La trântă cu munţii</span><span class="CharOverride-3"> (1949), </span><span class="CharOverride-4">Candidatul</span><span class="CharOverride-3"> (1950), </span><span class="CharOverride-4">Pâinea păcii</span><span class="CharOverride-3"> (1951), </span><span class="CharOverride-4">Timpii de aur</span><span class="CharOverride-3"> (1951), </span><span class="CharOverride-4">Noaptea de la Ipoteşti: două episoade</span><span class="CharOverride-3"> (1957) sunt simple exerciții. </span><span class="CharOverride-4">Cazul doctor Udrea</span><span class="CharOverride-3"> (1959) urmărește evoluția unui intelectual din anii ’40 care, plecând de la poziții apolitice, se dumirește treptat în sensul etosului comunist. Romanul </span><span class="CharOverride-4">Baritina</span><span class="CharOverride-3"> (1965), reeditat în 1972 cu titlul </span><span class="CharOverride-4">Când simţi cum moare vântul</span><span class="CharOverride-3">, urmărește static tribulațiile unui geolog pornit să descopere în Dobrogea minereul numit baritină și este în fond doar o „variantă mai nouă a binecunoscutului «roman de șantier»” (Cornel Regman).</span></p>
			<p class="Heuristica___mici"><span class="CharOverride-5">SCRIERI:</span> <span class="CharOverride-1">Tavernale</span>, Bucureşti,<span class="CharOverride-1"> </span>1941; <span class="CharOverride-1">Pelerinul serilor</span>, Bucureşti, 1942; <span class="CharOverride-1">Arhipelag</span>, Bucureşti, 1943; <span class="CharOverride-1">Manifest liric</span>, Bucureşti, 1945; <span class="CharOverride-1">Moartea lângă cer</span>, Bucureşti, 1946; <span class="CharOverride-1">La trântă cu munţii</span>, Bucureşti, 1949; <span class="CharOverride-1">Candidatul</span>, Bucureşti, 1950; <span class="CharOverride-1">Pâinea păcii</span>, Bucureşti,<span class="CharOverride-1"> </span>1951; <span class="CharOverride-1">Timpii de aur</span>, Bucureşti, 1951; <span class="CharOverride-1">Noaptea de la Ipoteşti: două episoade</span>, Bucureşti, 1957; <span class="CharOverride-1">Cazul doctor Udrea</span>, Bucureşti, 1959; <span class="CharOverride-1">Baritina</span>, Bucureşti,<span class="CharOverride-1"> </span>1965; ed. (<span class="CharOverride-1">Când simţi cum moare vântul</span>), Bucureşti,<span class="CharOverride-1"> </span>1972; <span class="CharOverride-1">Poezii</span>, pref. Laurențiu Ulici, Bucureşti, 1969; <span class="CharOverride-1">Poeme florivore</span>, Bucureşti, 1972; <span class="CharOverride-1">Starea de urgenţă</span>, Bucureşti, 1972; <span class="CharOverride-1">Strigoaica şi casa nebună</span>, Bucureşti, 1973; <span class="CharOverride-1">Arcul biologic</span>, Cluj-Napoca, 1974; <span class="CharOverride-1">Tout espoir sera puni</span>, tr. Maura Barbul, Paris, 1984. <span class="CharOverride-5">Traduceri:</span> Isadora Duncan, <span class="CharOverride-1">Viaţa mea</span>, Bucureşti, 1946 (în colaborare cu Geo Dumitrescu); Lehel Szeberenyi, <span class="CharOverride-1">Se urnesc munţii</span>, Bucureşti, 1954 (în colaborare cu Francisc Munteanu); Antoine de Saint-Exupéry, <span class="CharOverride-1">Micul prinţ</span>, pref. Eugen Schileru, Bucureşti, 1962; Leon Negruzzi, <span class="CharOverride-1">Extraordinarele aventuri ale lui Rodolphe Durant. Gangsterul. Politicianul</span>, Bucureşti, 1974 (în colaborare cu Dana Konya-Negruzzi).</p>
			<p class="Heuristica___m_RPR"><span class="CharOverride-5">Repere bibliografice: </span>Constantinescu, <span class="CharOverride-1">Scrieri</span>, II, <span class="CharOverride-1">315–325</span>; Adrian Marino, <span class="CharOverride-1">„Manifest liric”</span>, VR, 1946, 4–5; Ov. S. Crohmălniceanu, <span class="CharOverride-1">„Moartea lângă cer”</span>,<span class="CharOverride-1"> </span>CNT, 1947, 52; Eugen Luca, <span class="CharOverride-1">„Cazul doctor Udrea”</span>, CNT, 1959, 45; Piru, <span class="CharOverride-1">Panorama</span>, <span class="CharOverride-1">138–143</span>; Regman, <span class="CharOverride-1">Cărţi</span>, <span class="CharOverride-1">75–82; </span>I. Negoiţescu, <span class="CharOverride-1">Poetul Ben Corlaciu</span>, RL, 1969, 14; Martin, <span class="CharOverride-1">Poeţi</span>, II, <span class="CharOverride-1">97–103</span>; Grigurcu, <span class="CharOverride-1">Teritoriu</span>, <span class="CharOverride-1">99–107</span>; Dana Dumitriu, <span class="CharOverride-1">Orgoliul romantic</span>, RL, 1974, 27; Laurenţiu Ulici, <span class="CharOverride-1">Boema unui poet uitat</span>, LCF, 1990, 22;<span class="CharOverride-1"> Dicţ. scriit. rom.</span>,<span class="CharOverride-1"> </span>I, <span class="CharOverride-1">659–661</span>; <span class="CharOverride-1">Dicţ. analitic</span>, IV, <span class="CharOverride-1">153–155</span>; Popa, <span class="CharOverride-1">Ist. lit.</span>, I, <span class="CharOverride-1">218–219</span>; Manolescu, <span class="CharOverride-1">Enciclopedia</span>,<span class="CharOverride-1"> 198–199</span>. &#9;<span class="Semnatura">M.I.</span></p>
			<p class="Heuristica-PRIMUL"><span class="titlu-12">CORLĂȚEANU, Nicolae</span> (14.V.1915, Caracui–Lăpuşna – 21.X.2005, Chișinău), filolog. Este fiul Anei (n. Vartic) şi al lui Grigore Corlăteanu, ţărani. A absolvit Facultatea de Litere şi Filosofie şi Facultatea de Drept la Universitatea din Cernăuţi (1939). A fost cercetător (1943–1946), şef al Catedrei de limbă şi literatură a Universităţii de Stat din Chişinău (1946–1949), şef de sector (1947–1981), director-adjunct (1958–1961) şi director (1961–1969) al Institutului de Limbă şi Literatură al Academiei de Ştiinţe a R.S.S. Moldoveneşti, profesor la Universitatea de Stat din Chişinău (1969–1988). Doctor în filologie (1965), a fost membru al Academiei de Ştiinţe a R.S.S. Moldoveneşti (1965), <span class="CharOverride-1">doctor honoris causa</span> al Universităţii de Stat din Republica Moldova (1995). </p>
			<p class="Normal ParaOverride-1"><span class="CharOverride-3">De o mare erudiţie filologică,</span><span class="CharOverride-2"> C. </span><span class="CharOverride-3">este preocupat de investigarea operei literare la nivel stilistic, din punctul de vedere al poeticii lingvistice. A cercetat limba literară din perspectiva limbii vorbite şi a limbii scriitorilor novatori, clasici şi contemporani. În </span><span class="CharOverride-4">Studiu asupra sistemei lexicale moldoveneşti din anii 1870–1890</span><span class="CharOverride-3"> (1964) </span><span class="CharOverride-2">C.</span><span class="CharOverride-3"> relevă contribuţia lui Ion Creangă şi a altor scriitori români la valorificarea stilistică a vocabularului limbii literare. Ion Neculce şi Dimitrie Cantemir, Vasile Alecsandri şi M. Eminescu, contemporanii Ion Druţă şi Grigore Vieru sunt nume predilecte în jurul cărora gravitează nu numai referirile exemplificatoare, ci şi unele studii. O trăsătură caracteristică a lucrărilor cu caracter literar-stilistic, precum </span><span class="CharOverride-4">Creaţia lui Ion Creangă în şcoală</span><span class="CharOverride-3"> (1984), </span><span class="CharOverride-4">Scriitorul în faţa limbii literare</span><span class="CharOverride-3"> (1985) şi </span><span class="CharOverride-4">Lumea poetului şi resursele de exprimare a ei</span><span class="CharOverride-3"> (1985), </span><span class="CharOverride-4">Neologismele în opera eminesciană </span><span class="CharOverride-3">(2004), este cercetarea stilului individual al scriitorului concentrată asupra dihotomiei tradiţie–inovaţie, prin stabilirea de paralele şi analogii, de tangenţe şi tipologii. </span><span class="CharOverride-2">C.</span><span class="CharOverride-3"> acordă o atenţie deosebită oralităţii stilului şi poeticii textului literar. A publicat şi articole despre Ovidiu, Vergiliu, Cervantes. Îşi dă concursul la valorificarea unor scriitori români mai puţin cunoscuţi în Republica Moldova, precum Ion Heliade-Rădulescu, Magda Isanos, Gh. V. Madan ş.a. Este şi autorul unui volum de memorialistică, </span><span class="CharOverride-4">Răspântii</span><span class="CharOverride-3"> (1995), bogat în informaţii autobiografice şi în date referitoare la epocă. Se adaugă </span><span class="CharOverride-4">Nandrişii</span><span class="CharOverride-3"> (1998), carte care evocă destinul unui neam de bucovineni dezrădăcinat şi risipit de necruţătorul tăvălug sovietic, urmată de spovedania din paginile intitulate </span><span class="CharOverride-4">Aşa am trecut până acum prin viaţă</span><span class="CharOverride-3"> (2000) şi, în fine, de antologia postumă </span><span class="CharOverride-4">Testament. Cred în izbânda limbii române </span><span class="CharOverride-3">(2010), unde sunt reunite studii, comunicări, memorii din ultimele două decenii din viaţa lui </span><span class="CharOverride-2">C.</span><span class="CharOverride-3">, perioadă în care a putut aborda deschis, cu argumente interzise şi pasibile de pedeapsă în perioada sovietică, chestiuni legate de identitatea românilor basarabeni.</span></p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Studiu asupra sistemei lexicale moldoveneşti din anii 1870–1890</span>, Chişinău, 1964; <span class="CharOverride-1">Limba moldovenească literară contemporană</span>, Chişinău, 1982; <span class="CharOverride-1">Creaţia lui Ion Creangă în şcoală</span>, Chişinău, 1984; <span class="CharOverride-1">Scriitorul în faţa limbii literare</span>, Chişinău, 1985; <span class="CharOverride-1">Lumea poetului şi resursele de exprimare a ei</span>, Chişinău, 1985; <span class="CharOverride-1">Cronicarii moldoveni, C. Stamati, C. Negruzzi</span> (în colaborare), Chişinău, 1988; <span class="CharOverride-1">Lumea cu toate ale ei…</span>,<span class="CharOverride-1"> </span>Chişinău, 1988; <span class="CharOverride-1">Răspântii</span>, Chişinău, 1995; <span class="CharOverride-1">Nandrişii</span>, Chişinău, 1998; <span class="CharOverride-1">Aşa am trecut până acum prin viaţă</span>, Chişinău, 2000;<span class="CharOverride-1"> Neologismele în opera eminesciană</span>, Chişinău,<span class="CharOverride-1"> </span>2004; <span class="CharOverride-1">Testament. Cred în izbânda limbii române</span>, îngr. şi pref. Alexandru Bantoş, Chişinău, 2010.</p>
			<p class="Heuristica___m_RPR"><span class="CharOverride-5">Repere bibliografice:</span> Vasile Coroban, <span class="CharOverride-1">Vocaţie</span>, „Nistru”, 1975, 6; Mihail Dolgan, <span class="CharOverride-1">Responsabilitatea cuvântului critic</span>, Chişinău, 1987, <span class="CharOverride-1">67–76</span>; <span class="CharOverride-1">Omagiu academicianului N. Corlăteanu</span>, Chişinău, 1995; Iulius Popa, <span class="CharOverride-1">Pomul fermecat – „Răspântii”</span>, LA, 1996, 28 martie; Cimpoi, <span class="CharOverride-1">Ist. lit. Basarabia</span>, <span class="CharOverride-1">275</span>; Silviu Berejan, <span class="CharOverride-1">Un promotor constant al limbii literare române</span>, LRC, 2005, 4; <span class="CharOverride-1">Dicţ. Chişinău</span>, <span class="CharOverride-1">166–168.</span> &#9;<span class="Semnatura">M.Dg.</span></p>
			<p class="Heuristica-PRIMUL"><span class="titlu-12">CORN, Sebastian A.</span><span class="CharOverride-5"> </span>(pseudonim al lui Florin Chirculescu; 26.III.1960, București), prozator. Este fiul Mariei Chirculescu (n. Ene), redactor științific la Editura Ceres, și al lui Niculae Chirculescu, inginer energetician. La doisprezece ani pleacă împreună cu familia la Conakry, în Guineea Franceză, frecventând un an școala americană. Între 1973 și 1979 urmează Liceul „C.A. Rosetti” din București, iar între 1979 și 1985, tot în Capitală, Facultatea de Medicină Militară. În 1990 trece examenul de secundariat în chirurgie toracică, în 1993 devine specialist, iar în 1998 ia examenul de medic primar și apoi pe cel de medic șef de secție. La începutul anilor ’90 publică articole de medicină socială în „Tinerama”. În 1994 debutează literar în „Jurnalul SF” cu schița <span class="CharOverride-1">Snorky</span>.</p>
			<p class="Normal ParaOverride-1"><span class="CharOverride-2">C.</span><span class="CharOverride-3">, unul dintre cei mai importanți și inovativi prozatori (nu numai SF) care au debutat după 1989, impus în fandom rapid și agresiv, pe valul novator produs de săptămânalul „Jurnalul SF”, dar receptat cu promptitudine și prin Mircea Cărtărescu sau prin Ion Manolescu, nu este ușor integrabil unei tradiții locale a literaturii din cauza stranietății, complexității și dificultății formulei sale, un mutant personalizat și entropic derivat din </span><span class="CharOverride-4">cyberpunk</span><span class="CharOverride-3"> sau </span><span class="CharOverride-4">steampunk</span><span class="CharOverride-3">, forjat în siajul unor autori ca Philip K. Dick, William Gibson sau Neal Stephenson, cărora le adaugă referințele unei tematici autohtone. Nu-i întâmplător că în cartea colectivă </span><span class="CharOverride-4">Motocentauri pe Acoperișul Lumii </span><span class="CharOverride-3">(1995), ucronie având rolul unui manifest fondator pentru o nouă generație de scriitori români de science-fiction, </span><span class="CharOverride-2">C.</span><span class="CharOverride-3"> are, singur sau în colaborare, patru texte. Tipic pentru dificultatea formulei autorului este </span><span class="CharOverride-4">Aquarius</span><span class="CharOverride-3"> (1995), romanul său de debut, aproape ilizibil din pricina demiterii oricărei forme de mimesis. </span><span class="CharOverride-4">2484 Quirinal Ave. </span><span class="CharOverride-3">(1996) urzește o ucronie – cartografie a unui Imperiu Roman ce ar fi rezistat până în secolul al XX-lea fără a fi descoperit electricitatea, dar compensând prin alte tehnologii alternative (locomobile cu abur, aerostate trans&#173;oceanice etc.). După </span><span class="CharOverride-4">Dune 7. Cartea brundurilor</span><span class="CharOverride-3"> (1997), publicată din motive comerciale sub numele Patrick Herbert, pretins urmaș al lui Frank Herbert, autorul seriei </span><span class="CharOverride-4">Dune</span><span class="CharOverride-3">, urmează un roman mai apropiat de literatura „generală”, </span><span class="CharOverride-4">Să mă tai cu tăișul bisturiului tău, scrise Josephine</span><span class="CharOverride-3"> (1998), unde este prelucrată, cu debușeu într-un realism aproape fantastic, ideea unei epidemii de cancer într-o țară africană. Romanul, redactat din perspectiva a doi naratori (un chirurg european și o asistentă localnică) ce descriu alternativ și diferit aceleași evenimente, tratează în subsidiar chestiunea limbajului, care, în fluxul naratorilor, suportă un tip de ștergere simetrică a epidemiei de cancer, până la metastaza finală în care cuvintele și traseele lor semantice sucombă. </span><span class="CharOverride-4">Cel mai înalt turn din Baabylon</span><span class="CharOverride-3"> (2002) oferă o combinație de conspiraționism și ucronie tehnologică: niște cavaleri medievali s-ar afla la originea tehnologiei de tip internet care face posibilă existența fantomatică, modulară și labirintică a orașului Baabylon, un </span><span class="CharOverride-4">no man’s land</span><span class="CharOverride-3">. În </span><span class="CharOverride-4">Imperiul marelui Graal</span><span class="CharOverride-3"> (2004), romanul cel mai complex al lui </span><span class="CharOverride-2">C.</span><span class="CharOverride-3">, fantezie eroică plasată într-o incertă cronologie musulmană, la câteva secole după Harun al-Rașid, tehnologia este iarăși una laborios alternativă, realitatea/realitățile sugerate de narațiune fiind complicate și paradoxale, un text în continuă prefacere sub acțiunea simultană și deloc convergentă a mai multor inginerii plasate în diverse secvențe temporale. </span><span class="CharOverride-4">Vindecătorul</span><span class="CharOverride-3"> (2008), situat în preistorie, urmărește peripețiile unui erou civilizator a cărui călătorie în jurul pământului durează, în sistemul lui de referință, doi ani, dar în fapt se consumă, la fel ca în </span><span class="CharOverride-4">Tinerețe fără bătrânețe și viață fără de moarte</span><span class="CharOverride-3">, de-a lungul unei vieți de om. Aventurile au inclusiv o componentă lingvistică: voiajul civilizator impune sau accelerează creșterea tulpinilor limbajului, declanșând, pe de altă parte, o serie de forțe de opoziție care duc la spargerea limbii unice. Pentru </span><span class="CharOverride-4">Adrenergic!</span><span class="CharOverride-3"> (2009; o primă versiune a intrat în 1994 într-un număr special dedicat lui </span><span class="CharOverride-2">C.</span><span class="CharOverride-3"> din „Jurnalul SF”), referinţele proxime sunt </span><span class="CharOverride-4">Ubik</span><span class="CharOverride-3"> de Philip K. Dick și, </span><span class="CharOverride-4">avant la lettre</span><span class="CharOverride-3">, filmul </span><span class="CharOverride-4">Matrix</span><span class="CharOverride-3"> (1999) al fraților Wachowski. Asemenea morţilor lui Dick, instalaţi în cuve criogenice unde continuă să ducă o semiviaţă cu posibilităţi episodice de reanimare, spaţioforii lui </span><span class="CharOverride-2">C.</span><span class="CharOverride-3"> sunt şi ei zombi postumani („decăzuţi din stadiul uman”), proletari introduşi în cuve subterane şi exploataţi ca </span><span class="CharOverride-4">hardware</span><span class="CharOverride-3"> organic, susţinând prin creierele lor reţeaua („reticulosistemul”). </span><span class="CharOverride-4">Skipper de Interzonă</span><span class="CharOverride-3"> (2012), nuvelă extinsă provenită dintr-o povestire scrisă în anii ’90, citează și omagiază același </span><span class="CharOverride-4">Ubik</span><span class="CharOverride-3">, încrucișându-l cu </span><span class="CharOverride-4">Sfârșitul Eternității</span><span class="CharOverride-3"> de Isaac Asimov: Interzona lui </span><span class="CharOverride-2">C.</span><span class="CharOverride-3"> este, asemenea Eternității lui Asimov, o instituție suprastatală practicând ingineria temporală cu scopul optimizării conceptului în permanentă schimbare al realității. Conflictul este provocat de interacțiunea dintre Interzonă și o forță care o infiltrează ocult, urmărind să-i pună capăt, ceea ce duce, cu toată factura detectivistică, la complicații, obscurități și paradoxuri temporale.</span></p>
			<p class="Heuristica___mici"><span class="CharOverride-5">SCRIERI:</span> <span class="CharOverride-1">Aquarius</span>, postfață Alexandru Mironov, Bucureşti, 1995; <span class="CharOverride-1">2484 Quirinal Ave.</span>, București, 1996; <span class="CharOverride-1">Dune 7. Cartea Brundurilor</span>, București, 1997; <span class="CharOverride-1">Să mă tai cu tăișul bisturiului tău, scrise Josephine</span>, București, 1998; <span class="CharOverride-1">Cel mai înalt turn din Baabylon</span>, Bucureşti, 2002; <span class="CharOverride-1">Imperiul marelui Graal</span>, Bucureşti, 2004; <span class="CharOverride-1">Vindecătorul</span>, Bucureşti, 2008; <span class="CharOverride-1">Adrenergic!</span>, Satu Mare, 2009; <span class="CharOverride-1">Skipper de Interzonă</span>, Satu Mare, 2012.</p>
			<p class="Heuristica___m_RPR"><span class="CharOverride-5">Repere bibliografice: </span>Lucia Simona Dinescu, <span class="CharOverride-1">www.SF_s.a.corn.ro</span>, OC, 2002, 165<span class="CharOverride-1">–</span>166; Opriță, <span class="CharOverride-1">Anticipația</span>, <span class="CharOverride-1">593–594</span>; Radu Pavel Gheo, <span class="CharOverride-1">Despre science fiction</span>, ed. 2, București, 2007, <span class="CharOverride-1">189–191</span>;<span class="CharOverride-1"> </span>Cătălin Sturza, <span class="CharOverride-1">Ciclotronul de vorbe</span>, CLT, 2008, 18;<span class="CharOverride-1"> </span>Opriță, <span class="CharOverride-1">Cronici</span>, <span class="CharOverride-1">53–69</span>; Cătălin Badea-Gheracostea, <span class="CharOverride-1">Alternative critice</span>, ed. 2, Satu Mare, 2010, <span class="CharOverride-1">76–80</span>,<span class="CharOverride-1"> 190–192</span>, <span class="CharOverride-1">245–246</span>; Cătălin Badea-Gheracostea, <span class="CharOverride-1">Aducerea la zi</span>, Satu Mare, 2011, <span class="CharOverride-1">137–141</span>. &#9;<span class="Semnatura">M.I.</span></p>
			<p class="Heuristica-PRIMUL"><span class="titlu-12">CORNEA, Andrei</span> (3.IV.1952, Bucureşti), eseist, traducător. Este fiul Irinei Cornea, profesor universitar, și al criticului literar Paul Cornea. A absolvit în București Facultatea de Istorie şi Teorie a Artei a Institutului „Nicolae Grigorescu” (1975) și Facultatea de Limbi Clasice (1980). Debutează la revista Liceului „Nicolae Bălcescu” din Capitală, iar editorial cu volumul <span class="CharOverride-1">De la portulan la vederea turistică</span> (1977). A primit mai multe burse de specializare: Fundaţia Cini, Italia (1979, 1981 şi 1986), DAAD, Germania (1982), Fulbright, SUA (1991), Soros (1994), Colegiul Noua Europă (1995–1996, 2001–2002), Goethe Institut, Germania (1996), NIAS, Olanda (1997) ș.a. În 1995–1996 a moderat un talk-show politic la Tele 7 ABC, iar în 1999–2000 a fost redactor la secţia română a postului de radio BBC. A lucrat ca muzeograf la Muzeul Deltei din Tulcea (1975–1976) și la Muzeul Naţional de Artă din Bucureşti (1976–1987), apoi a fost cercetător la Institutul de Istoria Artei din Bucureşti (1987–1990) și la Institutul de Studii Orientale „Sergiu Al.-George” (1990–2007), profesor asociat la Academia de Arte Frumoase (1992–1993), apoi, în cadrul Universității din București, la Facultatea de Filosofie, Departamentul de filosofie politică şi morală (1996–1998) și la Facultatea de Litere, Departamentul de relaţii internaţionale – studii europene (2000–2001), unde din 2002 este conferenţiar, iar din 2007 profesor. Din 1990 a fost colaborator permanent al revistei „22”, între 1994 și 1996 îndeplinind și funcția de redactor-şef adjunct. Este membru al Uniunii Artiştilor Plastici din România, al Asociaţiei de Studii Clasice din România. I s-au decernat Premiul Asociaţiei Scriitorilor Profesionişti (1995), premii oferite de „Cuvântul” (2004) și de „România literară” (2005), Premiul „Petru Creţia”, acordat de Muzeul Național al Literaturii Române (2009) ş.a.</p>
			<p class="Normal ParaOverride-1"><span class="CharOverride-3">În volumașul </span><span class="CharOverride-4">Penumbra</span><span class="CharOverride-3"> (1991), scris înainte de 1989, se găsește eboșa întregului program al gândirii lui </span><span class="CharOverride-2">C.</span><span class="CharOverride-3">, doar că într-o formă ținând de modelul eseismului filosofic interbelic prin școala stilistică a lui Constantin Noica. Prin urmare, se oferă o proză calofilă, aproape poetică, retorizând </span><span class="CharOverride-4">à l’ancienne</span><span class="CharOverride-3"> („Oh, de unde să aflu atunci descântecul pentru a mă putea împotrivi cu sorți de izbândă marelui Magician, lui Platon?”). Proiectul filosofic propriu-zis se configurează pe două linii. În primul rând, autorul pretinde „privatizarea filosofiei și a meditației autentice” – extragerea gândirii de sub presiunea modelatoare a grupului politic (cetatea) sau științific (aula) în favoarea unui exercitări individuale a cugetării, „cu toate puterile fiecăruia dintre noi: ale spiritului, dar și ale inimii”. În al doilea rând, </span><span class="CharOverride-2">C.</span><span class="CharOverride-3"> schițează o filosofie a penumbrei, antiesențialistă și antiplatoniciană. El face „un elogiu al aproximativului”, cere „un umanism al penumbrei și al defensivei”, pretinde că adevărul este „penumbră, blândă penumbră. Nu-l afli în empireul stelelor fixe sau al realităților care vor să le semene, ci pe aleile sublunarității, pe unde însă nu colindă decât omul” (</span><span class="CharOverride-4">Antiplatonism</span><span class="CharOverride-3">). Ambele linii se regăsesc în mai toate scrierile lui </span><span class="CharOverride-2">C.</span><span class="CharOverride-3"> Prima era deja prezentă, sub greutatea erudiției, în </span><span class="CharOverride-4">Mentalităţi culturale şi forme artistice în epoca romano-bizantină (300–800)</span><span class="CharOverride-3"> (1984). Lucrarea urmărea configurarea în Imperiul Roman de Răsărit, așadar în Antichitatea târzie, a unei logici a grupurilor („ecclesii”) în răspăr cu modelul individual cultivat de Antichitatea clasică și elenistică; prin acest proces, „opțiunile complexe, flexibilitatea atitudinilor literare, artistice și filosofice se vădeau tot mai restrânse în favoarea clasificărilor binare, a opțiunilor maniheiste, a ierarhiilor rigide și clare”. Bătaia spre contemporaneitatea autorului este clară, vizată fiind cultura comunistă formalizată ideologic. Apoi, imaginea penumbrei ocupă un rol central. Tocmai „pen&#173;umbra”, ambiguizarea textului prin manevrele unei diversiuni literare ar fi salvat, de-a lungul secolelor, opera lui Platon de la cenzură și dispariție: e tema volumului </span><span class="CharOverride-4">Filosofie şi cenzură</span><span class="CharOverride-3">. </span><span class="CharOverride-4">Cazul Platon</span><span class="CharOverride-3"> (1995), în care teza centrală este îndatorată lucrării clasice a lui Leo Strauss </span><span class="CharOverride-4">Persecution and the Art of Writing</span><span class="CharOverride-3"> (1952). Dar imaginea apare și în cea mai importantă carte a lui </span><span class="CharOverride-2">C.</span><span class="CharOverride-3">, </span><span class="CharOverride-4">Turnirul khazar </span><span class="CharOverride-3">(1997), manifest „împotriva relativismului contemporan”, care propune înlocuirea conceptului esențialist-platonician de Bine prin „practica somnambulică” a binelui, așadar printr-o poetică a conversației și toleranței. Eseul pleacă de la o fabulă: în Evul Medi, conducătorul khazarilor, vrând să aleagă o religie pentru poporul său, ar fi invitat un evreu, un creștin și un musulman să-și indice nu opțiunea primară (evidentă), ci opțiunea secundă – religia pe care ar alege-o în al doilea rând –, ieșind câștigător iudaismul, întrucât atât creștinul, cât și mahomedanul indicaseră ca referințe secunde Vechiul Testament. Pe tâlcul acestei istorioare apocrife autorul construiește un argument împotriva epistemologiilor și ideologiilor parohiale, ancorate fie în esențialism etnic (cazurile discutate – Constantin Noica sau Ilie Bădescu), fie în relativismul/nihilismul filosofic reprezentat de Michel Foucault, Richard Rorty sau Paul Feyerabend. Pe scurt, cartea tratează posibilitatea înțelegerii chiar în absența unor criterii universale: „Dacă primele opțiuni ale oamenilor îi diferențiază de obicei și îi separă după </span><span class="CharOverride-4">triburi</span><span class="CharOverride-3">, opțiunile secunde tind să-i apropie, să constituie «satul planetar». Ele generează un universalism «blând», nondogmatic, dar insinuant”. Într-o lucrare complementară, </span><span class="CharOverride-4">De la Şcoala din Atena la Şcoala de la Păltiniş sau Despre utopii, realităţi şi (ne)deosebirea dintre ele</span><span class="CharOverride-3"> (2004), </span><span class="CharOverride-2">C.</span><span class="CharOverride-3"> reia această temă printr-o abordare etică, substituind criteriul adevărului prin acela al responsabilității. Astfel, se propune un „test de autoincluziune”: buna credință a autorului unui proiect este verificabilă prin includerea sa în propriul proiect – „dacă se ia în serios incluzându-se pe sine în mod esențial în proiectul său, nu mai poate fi considerat răspunzător intelectual pentru cele mai grave dintre răstălmăciri”. Distincția obișnuită dintre „utopic” și „realist” este înlocuită prin distincția dintre „atopic” și „entopic”. Spre deosebire de proiectul filosofic entopic al lui Aristotel, cetatea ideală a lui Platon ar fi atopică, întrucât, excluzând filosofii, nu-și include inițiatorul. În </span><span class="CharOverride-4">Poveşti impertinente şi apocrife</span><span class="CharOverride-3"> (2009) eseistul își expune ideile și sub forma propriu-zis literară a unor istorii, fabule, pilde, anecdote ș.a. La începuturi, </span><span class="CharOverride-2">C.</span><span class="CharOverride-3"> s-a manifestat ca istoric al artei plastice prin lucrările </span><span class="CharOverride-4">De la portulan la vederea turistică</span><span class="CharOverride-3"> și </span><span class="CharOverride-4">Primitivii picturii româneşti moderne</span><span class="CharOverride-3"> (1980). Pe de altă parte, </span><span class="CharOverride-4">Maşina de fabricat fantasme</span><span class="CharOverride-3"> (1995), selecție din publicistica desfășurată în paginile revistei „22”, oferă mostre de activism anticomunist neconcesiv și chiar esențialist, combinat cu neoconservatorismul paternalist-elitist specific așa-numitei „școli de la Păltiniș”. Volumul </span><span class="CharOverride-4">Cuvintelnic fără frontiere sau Despre trădarea Anticilor de către Moderni de-a lungul, de-a latul şi de-a dura vocabularului de bază</span><span class="CharOverride-3"> (2002) valorifică rubrica ținută de autor în „Observator cultural”, propunând exerciții de lectură etimologică și politică a unor cuvinte („eufemismul”, „traducerea”, „poliția”, „străinii”, „stânga”, „dreapta”, „adevărul”, „statul”, „neo”, „ideea”, „revoluția”, „idioții” ș.a.). </span><span class="CharOverride-2">C. </span><span class="CharOverride-3">a tradus și adnotat texte clasice ale filosofiei semnate de Platon, Aristotel, Plotin.</span></p>
			<p class="Heuristica___mici"><span class="CharOverride-5">SCRIERI:</span> <span class="CharOverride-1">De la portulan la vederea turistică</span>, Bucureşti, 1977; <span class="CharOverride-1">Primitivii picturii româneşti moderne</span>, Bucureşti, 1980; <span class="CharOverride-1">Mentalităţi culturale şi forme artistice în epoca romano-bizantină (300–800)</span>, Bucureşti, 1984; ed. (<span class="CharOverride-1">Ecclesiocraţia. Mentalităţi culturale şi forme artistice în epoca romano-bizantină (300–800))</span>, Bucureşti, 1998; <span class="CharOverride-1">Scriere şi oralitate în cultura antică</span>, Bucureşti, 1988; <span class="CharOverride-1">Penumbra</span>, Bucureşti, 1991; ed. Iaşi, 1998; <span class="CharOverride-1">Filosofie şi cenzură</span>. <span class="CharOverride-1">Cazul Platon</span>, Bucureşti, 1995; <span class="CharOverride-1">Maşina de fabricat fantasme</span>, Bucureşti, 1995; <span class="CharOverride-1">Turnirul khazar. Împotriva relativismului contemporan</span>, Bucureşti, 1997; ed. Iași, 2003; <span class="CharOverride-1">Cuvintelnic fără frontiere sau Despre trădarea Anticilor de către Moderni de-a lungul, de-a latul şi de-a dura vocabularului de bază</span>, Iaşi, 2002; <span class="CharOverride-1">De la Şcoala din Atena la Şcoala de la Păltiniş sau Despre utopii, realităţi şi (ne)deosebirea dintre ele</span>, București, 2004; <span class="CharOverride-1">Când Socrate nu are dreptate</span>, București, 2005; <span class="CharOverride-1">Noul – o veche poveste</span>, București, 2008; <span class="CharOverride-1">Poveşti impertinente şi apocrife</span>, Bucureşti, 2009; <span class="CharOverride-1">O istorie a nefiinţei în filosofia greacă. De la Heraclit la Damascios</span>, București, 2010. <span class="CharOverride-5">Traduceri</span>: Platon, <span class="CharOverride-1">Republica</span>, în Platon, <span class="CharOverride-1">Opere</span>, V, Bucureşti, 1986, <span class="CharOverride-1">Philebos</span>, în Platon, <span class="CharOverride-1">Opere</span>, VII, Bucureşti, 1993; Aristotel, <span class="CharOverride-1">Metafizica,</span> Bucureşti, 2001, <span class="CharOverride-1">Despre generare şi nimicire</span>, Iaşi, 2010; Plotin, <span class="CharOverride-1">Opere</span>,<span class="CharOverride-1"> </span>I–III, Bucureşti, 2003–2009.</p>
			<p class="Heuristica___m_RPR"><span class="CharOverride-5">Repere bibliografice: </span>Nicolae Manolescu, <span class="CharOverride-1">Scribul şi retorul</span>, RL, 1989, 2; Ion Bogdan Lefter, [<span class="CharOverride-1">Andrei Cornea</span>], „22”, 1992, 17, 1998, 31; Ţeposu, <span class="CharOverride-1">Istoria</span>, <span class="CharOverride-1">178–180</span>; Dan C. Mihăilescu, <span class="CharOverride-1">La demontat utopii</span>, „22”, 1996, 1; Liviu Andreescu, [<span class="CharOverride-1">Andrei Cornea</span>], „22”, 1998, 31, OC, 2003, 175; Spiridon, <span class="CharOverride-1">Interpretarea</span>, <span class="CharOverride-1">146–149</span>; Mircea Iorgulescu, <span class="CharOverride-1">Scrieri intermediare</span>, „22”, 2002, 652; Andrei Oişteanu, <span class="CharOverride-1">Călătorii în lumea de dincolo de cuvinte</span>, OC, 2002, 110; Andreea Deciu, <span class="CharOverride-1">„Cafeaua asta intelectuală...”</span>, RL, 2004, 30; Andrei Terian, [<span class="CharOverride-1">Andrei Cornea</span>], ALA, 2005, 761, CLT, 2005, 3; Valentin Cioveie, <span class="CharOverride-1">Filosoful şi personajele secundare</span>, OC, 2006, 337; Teodora Dumitru, <span class="CharOverride-1">Testul de autoexcluziune</span>, CLT, 2007, 2; Adrian Niţă, <span class="CharOverride-1">Revoluţia ca restaurație</span>, OC, 2009, 466; Paul Cernat, <span class="CharOverride-1">Apocrifele unui moralist</span>, OC, 2010, 512; Alexandru Budac, <span class="CharOverride-1">Relaxare</span>, O, 2010, 3. &#9;<span class="Semnatura">M.I.</span></p>
			<p class="Heuristica-PRIMUL"><span class="titlu-12">CORNEA, Aureliu</span><span class="CharOverride-5"> </span>(12.XI.1897, Iaşi – 9.IV.1930, Iași), prozator. Este fiul Mariei și al lui Atanasie Cornea, funcţionar. A fost un autodidact; plecat de acasă în perioada adolescenţei, a rătăcit prin ţară şi prin străinătate, câştigându-şi existenţa ca actor ambulant sau din diverse meserii, unele dure (a lucrat, de exemplu, ca tăbăcar la Grenoble). Întors în 1924 în România, a frecventat mai multe cercuri literare, printre care şi Sburătorul. Îl cunoaște aici pe G. Călinescu, care l-a ajutat să colaboreze cu câteva texte în proză mai întâi în „Sinteza” din 1927, apoi în alte reviste ale timpului. Criticul îl va evoca astfel: „Era un om sfios, cu aparența de câine gonit cu pietre, în haine slinoase, penibile la vedere, crescute parcă din trup ca o unghie neagră și putredă. Față distrusă, în tranșee de lut maladiv, un șal în jurul gâtului, un păr gros, negru, ca plantele grase ale morții. Venea iarna pe zloată într-un pardesiu pirpiriu, în galoși care musteau. Se așeza apoi cu precauțiune și sfială oarecum ironică, de o bună-cuviință desăvârșită, dar fermă”. Fără să fie autorul vreunui volum editat în timpul vieţii – broşura <span class="CharOverride-1">Odaia ambulantă</span> (1930), cuprinzând două texte, <span class="CharOverride-1">Mahala </span>și <span class="CharOverride-1">Interior</span>, a apărut la puţin timp după dispariţia lui, iar din proiectatul roman <span class="CharOverride-1">Din amintirile unui derbedeu</span> s-au păstrat doar câteva fragmente –, <span class="CharOverride-5">C.</span> a publicat în „Universul literar”, „Viaţa literară”, „Capricorn”, „Gândirea”, „Vitrina literară” şi „Tiparniţa literară”. </p>
			<p class="Normal ParaOverride-1"><span class="CharOverride-3">Proza lui </span><span class="CharOverride-2">C.</span><span class="CharOverride-3"> se reţine nu prin subiecte, ci prin atmosferă. Stilul, marcat ici și colo de dificultăţi de exprimare sau de erori gramaticale, este într-o mică măsură pus să contureze o mişcare epică. Naraţiunile apar descompuse în scene, în fotograme ale faptului mărunt, sesizat intensiv analitic cu atenţie dilatată către detalii. Decorurile, totdeauna sordide în note violente, aparțin lumii mahalalei, a circului, a proletarilor, a prostituatelor. Câteva dintre paginile cele mai bune se ivesc atunci când atenţia naratorului faţă de realitate pare a se subordona unei mecanici abulice, de un lirism leneş, generând impresia de absurd (</span><span class="CharOverride-4">Poezie</span><span class="CharOverride-3">). Personajele sunt programate la nivelul unei dispoziții emoționale elementare – concordând cu condiția lor umilă, de victime și infirmi într-o continuă autoapărare –, aprofundată totuși prin psihologizarea utilă a acţiunilor şi comportamentelor. Povestea stă cel mai adesea în mișcarea psihologică. În </span><span class="CharOverride-4">Saraha</span><span class="CharOverride-3"> este urmărită, cu ecouri din </span><span class="CharOverride-4">O făclie de Paște</span><span class="CharOverride-3"> de I.L. Caragiale, alienarea unei ghicitoare sub presiunea ostilității active pe care i-o declară o chiriașă; conflictualitatea este de altfel o temă omniprezentă – o povestire se intitulează chiar </span><span class="CharOverride-4">Prieteni și dușmani</span><span class="CharOverride-3">. Altă dată mișcarea se face în jurul propriului ax, punctul de plecare fiind conservat cu minime diferențe: un clovn nu-și poate părăsi partenera din lipsă de energie (</span><span class="CharOverride-4">Interior</span><span class="CharOverride-3">), un soț face exegeza infidelității potențiale a soției (</span><span class="CharOverride-4">Focul</span><span class="CharOverride-3">). Eticheta de naturalism, motivată mai mult prin decoruri și prin cruzimea luminii aruncate asupra scenelor, se susține totuși mai puțin decât aceea de expresionism, cu influențe inclusiv din cinematografia germană a anilor ’20 din secolul trecut. Tipică este nuvela </span><span class="CharOverride-4">Groaza</span><span class="CharOverride-3"> (în altă variantă intitulată </span><span class="CharOverride-4">Întuneric</span><span class="CharOverride-3">) despre coșmarurile unui epileptic. G. Călinescu apreciase adâncirea realismului „sub proporţia normală a verosimilului, până la fantastic şi suprarealistic.” Această calitate, ţinând de modernism, face proza lui </span><span class="CharOverride-2">C.</span><span class="CharOverride-3"> interesantă, deși într-o cheie minoră.</span></p>
			<p class="Heuristica___mici"><span class="CharOverride-5">SCRIERI:</span> <span class="CharOverride-1">Odaia ambulantă</span>, Bucureşti, 1930; <span class="CharOverride-1">Flori de întuneric</span>, îngr. Artur Silvestri şi Ioan Groşan, introd. Artur Silvestri, Cluj–Napoca, 1978.</p>
			<p class="Heuristica___m_RPR"><span class="CharOverride-5">Repere bibliografice: </span>Călinescu, <span class="CharOverride-1">Opere</span>, I, <span class="CharOverride-1">179–180</span>, <span class="CharOverride-1">201–204</span>, <span class="CharOverride-1">565–570</span>; S. Maximilian, <span class="CharOverride-1">Aurel Cornea</span>, „Avântul”, 1930, 50; I. Valerian, <span class="CharOverride-1">Pentru o antologie a poeţilor fără noroc</span>, TIL, 1939, 638; Călinescu, <span class="CharOverride-1">Ist. lit. </span>(1941), <span class="CharOverride-1">704–705</span>,<span class="CharOverride-1"> Ist. lit. </span>(1982), <span class="CharOverride-1">788–789</span>; Săndulescu, <span class="CharOverride-1">Citind</span>,<span class="CharOverride-1"> 167–173</span>; Ciobanu, <span class="CharOverride-1">Însemne</span>, II, <span class="CharOverride-1">67–76</span>; Virgil Mihai, <span class="CharOverride-1">„Flori de întuneric”</span>, ST, 1979, 2; Eugen Jebeleanu, <span class="CharOverride-1">Deasupra zilei</span>,<span class="CharOverride-1"> </span>Bucureşti, 1981, <span class="CharOverride-1">69–73</span>;<span class="CharOverride-1"> Dicţ. scriit. rom.</span>, I, <span class="CharOverride-1">661–662</span>; Simuț, <span class="CharOverride-1">Vămile</span>, <span class="CharOverride-1">423–426</span>. &#9;<span class="Semnatura">M.I.</span></p>
			<p class="Heuristica-PRIMUL"><span class="titlu-12">CORNEA, George</span> (pseudonim al lui Gheorghe I.N. Popa; 20.V.1893, Bârlad – 18.XI.1925, Bucureşti), prozator. Student sau poate doar absolvent de liceu, <span class="CharOverride-5">C.</span> este înrolat ca simplu soldat în septembrie 1914, şi după câteva luni este trimis la Şcoala de Ofiţeri de Infanterie, unde îl are coleg pe viitorul critic Perpessicius. Sublocotenent în 1916, locotenent un an mai târziu, el participă la luptele de la Turtucaia, Braşov, Topraisar, Argeş, Mărăşti, Mărăşeşti şi Oituz, apoi, în 1919, la campania din Transilvania şi Ungaria, fiind rănit de două ori şi decorat cu mai multe ordine şi medalii. Avansat căpitan în 1920, rămâne în armată, lucrând la Depozitul central de muniţii din Capitală, dar sănătatea, îndeosebi cea psihică, îi este şubrezită. Fire sensibilă, cu unele aptitudini muzicale, începe să scrie, căutând îndrumare concomitent la Mihail Dragomirescu şi la E. Lovinescu. În „Lectura pentru toţi” şi în „Sburătorul” îi sunt publicate mai multe povestiri, strânse apoi în volumul intitulat <span class="CharOverride-1">Simfonia morţii</span>,<span class="CharOverride-1"> </span>premiat prin tipărire, în 1920, de Editura Cartea Românească. Pe copertă autorul anunţa o piesă în trei acte – <span class="CharOverride-1">Două forţe</span> – şi un volum de nuvele – <span class="CharOverride-1">Nebunia lumii</span>, care, devenit roman, va apărea în 1924. Pe când ar fi avut sub tipar alt roman, acesta cu tematică socială, din care revista „Rampa” dăduse la iveală un fragment, <span class="CharOverride-5">C.</span> se sinucide cu un glonţ de revolver în incinta Spitalului Militar, unde se afla pentru un control. Ciudăţeniile de comportament ale ofiţerului bolnav de nervi făceau, desigur, dificile relaţiile sale cu oamenii de litere. Totuşi, ele s-au dovedit insurmontabile numai pentru mentorul revistei „Sburătorul”, care i-a schiţat un portret memorabil, în tuşe caricaturale, dar cu sacrificarea dreptei judecăţi. Mai înţelegători cu omul, alţi critici au dat şi aprecieri mai obiective asupra scrierilor lui.</p>
			<p class="Normal ParaOverride-1"><span class="CharOverride-3">Cu un titlu relevând o anume preţiozitate, cartea de debut a lui </span><span class="CharOverride-2">C.</span><span class="CharOverride-3"> reuneşte mai multe povestiri ce încearcă să dea un tablou al războiului dus de armata română în 1916–1917. Perspectiva narativă este îndeobşte a unui participant direct, implicat, care însă cedează prim-planul altor personaje: cunoscuţi, comandanţi, colegi de şcoală militară sau simpli soldaţi. Detaşată şi sinceră, neevitând scenele atroce şi trăirile mai greu avuabile, naraţiunea impune impresia de autenticitate. La aceasta mai contribuie descrierea nuanţată, alternând precizia militarului cu sensibilitatea faţă de natură a unui poet, precum şi priceperea în portretizare, inclusiv prin limbaj, mai ales în cazul combatanţilor veniţi de la ţară. Remarcabile sunt, astfel, portretul lui „nenea” Iancu Ghermănescu sau acela al „eroului” – un căpitan fanfaron, laş şi poltron. O bună intuiţie are autorul atunci când se opreşte asupra câtorva întâmplări hazlii care, prin contrast, amplifică dramatismul celorlalte. Valoarea povestirilor este însă diminuată de o serie de stângăcii stilistice şi compoziţionale, ce-l trădează pe debutant. Cea de-a doua carte a lui </span><span class="CharOverride-2">C.</span><span class="CharOverride-3">, </span><span class="CharOverride-4">Nebunia lumii</span><span class="CharOverride-3">, o nuvelă amplă, după unii critici, iar nu un roman, pare să se plaseze mai aproape de tezistul </span><span class="CharOverride-4">Foc</span><span class="CharOverride-3"> al lui Henri Barbusse decât de cvasinaturalistul </span><span class="CharOverride-4">Pe frontul de vest nimic nou</span><span class="CharOverride-3"> al lui E.-M. Remarque. În fapt, dacă o atitudine potrivnică războiului este indusă de sumbre, uneori halucinante, tablouri ale atrocităţilor din ce în ce mai mari comise de ambele tabere în timpul campaniei româneşti din Transilvania şi Ungaria în 1919, dacă această atitudine este explicit exprimată de numeroase personaje, în schimb, substanţa epică e departe de a fi un simplu pretext ori suport al ei. Conflictul dramatic dintre protagoniști – umanitaristul Emil Olaru şi crudul, încrâncenatul Modrogan – e construit cu o abilitate ce estompează posibilele neverosimilităţi. Extinderea confruntării printr-o miză erotică – prizoniera Iulia Desjöffy de care Emil Olaru se îndrăgosteşte – este o soluţie fericită, permiţând nu numai o echilibrare a forţelor, ci şi atingerea unei tensiuni maxime. În acest chip, romanului de război, autentic şi original în obiectivitatea lui, dar ameninţat de monocromie, i se adaugă un roman de dragoste de o firească idealitate şi de un tragism deloc forţat. Fără să fie o capodoperă, </span><span class="CharOverride-4">Nebunia lumii</span><span class="CharOverride-3"> se evidenţiază în romanul românesc inspirat de Primul Război Mondial, fiind apreciat de Perpessicius, de pildă, ca „una din întâile lui izbânzi”.</span></p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Simfonia morţii</span>,<span class="CharOverride-1"> </span>Bucureşti, 1920; <span class="CharOverride-1">Nebunia lumii</span>,<span class="CharOverride-1"> </span>Bucureşti, 1924.</p>
			<p class="Heuristica___m_RPR"><span class="CharOverride-5">Repere bibliografice: </span>Perpessicius, <span class="CharOverride-1">Opere</span>,<span class="CharOverride-1"> </span>II, <span class="CharOverride-1">30–33</span>;<span class="CharOverride-1"> </span>George Baiculescu, <span class="CharOverride-1">„Nebunia  lumii”</span>, ALA, 1925, 219;  Tudor Teodorescu–Branişte, <span class="CharOverride-1">„Nebunia lumii”</span>,<span class="CharOverride-1"> </span>„Aurora”, 1925, 1007; Tudor Teodorescu–Branişte, <span class="CharOverride-1">G. Cornea</span>, „Aurora”, 1925, 1215; Gala Galaction, <span class="CharOverride-1">Opere alese</span>,<span class="CharOverride-1"> </span>II,<span class="CharOverride-1"> </span>Bucureşti, 1961, <span class="CharOverride-1">277–281</span>;<span class="CharOverride-1"> </span>Lovinescu, <span class="CharOverride-1">Scrieri</span>,<span class="CharOverride-1"> </span>II, <span class="CharOverride-1">360–363</span>;<span class="CharOverride-1"> George Cornea</span>, în <span class="CharOverride-1">Antologia scriitorilor bârlădeni</span>,<span class="CharOverride-1"> </span>îngr.<span class="CharOverride-1"> </span>G.G. Ursu, și George Nedelea, Bârlad, 1937, <span class="CharOverride-1">69–71</span>; <span class="CharOverride-1">Dicţ. scriit. rom.</span>, I, <span class="CharOverride-1">662–663</span>; Durnea, <span class="CharOverride-1">Propuneri</span>,<span class="CharOverride-1"> 159–174</span>. &#9;<span class="Semnatura">V.D. </span></p>
			<p class="Heuristica-PRIMUL"><span class="titlu-12">CORNEA, Paul</span> (3.XI.1923, Bucureşti), istoric şi teoretician literar, comparatist. Este fiul Goldei (n. Goldenberg) şi al lui Leon Cohn Luca, tehnician în arte grafice. A început cursurile Liceului „Mihai Viteazul” din Bucureşti, de unde în 1940 s-a văzut exclus în urma legilor rasiale şi trecut la Liceul „Cultura B”, unde între profesori se află şi Mihail Sebastian. După absolvire studiază medicina la Colegiul pentru studenţi evrei „M. Onescu”, dar peste doi ani o abandonează. Având o activitate antifascistă în ilegalitate, devine membru al UTC (1944), îndeplineşte funcţii înalte şi conduce în 1947 săptămânalul „Tânărul muncitor”. Vindecarea de utopia comunistă a decurs lent la <span class="CharOverride-5">C.</span>, începând cu deruta provocată de epurările celor din „devierea de dreapta”, continuând cu „criza de identitate” traversată la dezvăluirea, în 1956, de către N.S. Hruşciov, a crimelor staliniste sau cu „demascarea” şi sancţionarea sa în 1958, într-o şedinţă publică, pentru abateri de la linia Partidului, şi s-a prelungit până după 1970 (eşecul Primăverii de la Praga). În 1948 a absolvit Facultatea de Litere şi Filosofie a Universităţii din Bucureşti. În 1949 îşi începe, la aceeaşi facultate, cariera universitară – care devine, pe măsura desprinderii de activitatea şi funcţiile politice, un domeniu de afirmare profesională. În 1971 obţine titlul de doctor în filologie. În 1990 este ales şef al Catedrei de literatura română, iar din 1993 până la pensionare (1996) funcţionează ca decan, în continuare rămânând profesor consultant şi conducător de doctorate. Paralel cu activitatea universitară, lucrează în calitate de cercetător în Institutul de Istorie şi Teorie Literară „G. Călinescu”, de unde în 1984 pleacă prin demisie. Îndeplineşte şi alte funcţii de conducere: între 1952 şi 1964 e director general în Ministerul Culturii, conduce succesiv (de la vârsta de douăzeci şi nouă de ani) Direcţia Teatrelor şi Instituţiilor Muzicale, Direcţia Generală a Editurilor, Studioul Cinematografic Bucureşti. În 1990 devine ministru adjunct în Ministerul Învăţământului. Membru în Biroul executiv al Societăţii de Ştiinţe Filologice din România, este, din 1990, vicepreşedintele acesteia. Membru al Asociaţiei Internaţionale de Literatură Comparată, din 1985 face parte din comitetul de coordonare, din 1991 din cel executiv, iar între 1994 şi 1997 îndeplineşte funcţia de vicepreşedinte. De la fondarea ei în 1997 până în 2009, a fost preşedintele Asociaţiei de Literatură Comparată din România. A participat la numeroase congrese ale Asociaţiei Internaţionale de Literatură Comparată (Bordeaux, Montréal, Budapesta, Innsbruck, New York, Paris, München, Edmonton, Leiden), fiind ales şi preşedinte al comisiei de experţi pentru organizarea congresului de la Pretoria (2000). A fost distins cu Palmes Académiques în grad de Ofiţer (1997). Debutează în 1946 cu articole în „Studentul român”, iar editorial în 1962 cu <span class="CharOverride-1">Studii de literatură română modernă</span>. Colaborează la „Revista literară” (1947), însă fiindu-i respinsă inaugurarea unei rubrici de cronică literară, timp de un deceniu nu va mai face publicistică literară. Revenind, publică în „Gazeta literară”, „Contemporanul”, „România literară”, „Revue des études sud-est européennes”, „Cahiers roumains d’études littéraires”, „Limbă şi literatură”, „Synthesis”, „Manuscriptum”, „Viaţa românească” ș.a. (la penultima deţinând cronica permanentă a cărţii de istorie şi teorie literară între 1983 şi 1988 şi la ultima în 1989), precum şi la periodice academice din străinătate: „Neohelicon”, „Études balcaniques”, „Philologica Pragensia” ş.a. </p>
			<p class="Normal ParaOverride-1"><span class="CharOverride-3">Încă de la primul volum </span><span class="CharOverride-2">C.</span><span class="CharOverride-3"> se profila ca un istoric literar cu vocaţie teoretică şi deschidere interdisciplinară. Cercetarea pozitivă, bazată pe documentarea riguroasă la izvoare primare, este dublată de tensiunea epistemică, aşa încât contribuţiile sale, mai ales începând cu </span><span class="CharOverride-4">Originile romantismului</span><span class="CharOverride-3"> </span><span class="CharOverride-4">românesc </span><span class="CharOverride-3">(1972), includ şi un discurs asupra metodei (nu întâmplător teoreticianul a întocmit şi prefaţat cu un solid studiu volumul </span><span class="CharOverride-4">Conceptul de istorie literară în cultura românească, </span><span class="CharOverride-3">1978)</span><span class="CharOverride-4">. </span><span class="CharOverride-3">„Tehnica” nu e însă fetişizată, ci complinită cu aplicarea la text şi cu o seamă de însuşiri ce ţin de simţul critic, de gust şi de stil. Întrebările teoreticianului privesc domeniul, virtuţile şi servituţile disciplinei, şansele reale şi iluziile ei, perspectivele ivite la orizont prin fluidizarea graniţelor dintre strategiile interne şi epistema altor ştiinţe. La cristalizarea acestei concepţii au contribuit, în anii formării, contactul cu sociologia lui D. Gusti şi îndeosebi cu H.H. Stahl, ca şi interesul pentru istoria socială (Lucien Febvre), ştiinţe care i-au cauţionat apoi cercetările de istorie a mentalităţilor şi a spiritului public, precum şi pe cele de teorie a lecturii şi de sociologie a instituţiei literare. Alte modele sunt D. Popovici, Tudor Vianu şi G. Călinescu. În demersurile sale </span><span class="CharOverride-2">C.</span><span class="CharOverride-3"> adoptă o dublă perspectivă: a „aproapelui”, prin </span><span class="CharOverride-4">close reading</span><span class="CharOverride-3">, şi a „departelui”, adică a proiectării fenomenului pe coordonate din ce în ce mai largi; a operei ca individualitate distinctă şi a literaturii ca sistem ori ca „versant colectiv”. În </span><span class="CharOverride-4">Studii de literatură română modernă</span><span class="CharOverride-3"> acest spirit se manifesta în marginile determinismului marxist, însă ale unuia lax şi suplu. Culegerea reuneşte studii de tip monografic (despre Ion Budai-Deleanu, Costache Conachi, Ion Heliade-Rădulescu, Nicolae Băl&#173;cescu), de perspectivă generală (este aici o primă aproximare a epocii paşoptiste) ori, dimpotrivă, particulară (analiza </span><span class="CharOverride-4">Pastelurilor</span><span class="CharOverride-3"> lui Vasile Alecsandri sau discuţia asupra poemului </span><span class="CharOverride-4">Cântarea României, </span><span class="CharOverride-3">pentru care </span><span class="CharOverride-2">C.</span><span class="CharOverride-3"> propune, cu argumente greu de respins, dubla paternitate: Russo–Băl&#173;cescu). După monografia </span><span class="CharOverride-4">Anton Pann</span><span class="CharOverride-3"> din 1964, unde autorul pune la punct aspecte biografice controversate, analizează şi evaluează participativ opera, fără însă a cădea în hagiografie, reface, cu vocaţie epic-evocatoare, traiectoria vieţii poetului într-un Bucureşti patriarhal şi pitoresc, volumul </span><span class="CharOverride-4">De la Alecsandrescu la Eminescu</span><span class="CharOverride-3"> (1966) vine să-l continue pe cel de debut. De data aceasta obiectul cercetării îl fac rădăcinile luministe ale paşoptismului literar, viaţa şi opera lui Grigore Alexandrescu şi Cezar Bolliac, ecourile paşoptiste şi postpaşoptiste la M. Eminescu, literatura muntelui, traducerile şi traducătorii din prima jumătate a secolului – un studiu de sociologie literară cu metode la zi – ş.a. Anii 1966–1970, dintre cei mai prolifici ai întregii activităţi, sunt şi anii unor solide studii de istorie literară publicate în reviste de specialitate: descoperiri de arhivă (o autobiografie necunoscută a lui C. Negruzzi, un manuscris francez inedit al </span><span class="CharOverride-4">Cântării României</span><span class="CharOverride-3"> ş.a.), abordări micromonografice de scriitori (Grigore Alexandrescu, Cezar Bolliac), sinteze privind epoca paşoptistă, studii eminesciene (precursorii poetului), de literatură comparată şi teorie literară (statutul actual al lansonismului, virtuţile şi servituţile metodei structuraliste), de elucidare a unor chestiuni litigioase (relative la Ion Ghica, Mihail Kogălniceanu, Bălcescu, Alexandrescu, Vaillant). Tot ce scrie până în 1970 pregăteşte într-un fel sau altul impunătoarea sinteză </span><span class="CharOverride-4">Originile romantismului românesc</span><span class="CharOverride-3"> (Premiul „B.P. Hasdeu” al Academiei RSR şi Premiul Asociaţiei Scriitorilor din Bucureşti), lucrare fundamentală tratând despre „spiritul public, mişcarea ideilor şi literatura între 1780–1840”, cum precizează subtitlul. Fenomenul e cercetat sub dublu aspect, de „mentalitate” şi de „curent”, aşadar din perspectiva istoriei ideilor şi a istoriei literaturii. La zi cu bibliografia curentului, </span><span class="CharOverride-2">C.</span><span class="CharOverride-3"> defineşte romantismul românesc în contextul european al celor trei ipostaze (în periodizarea autorului: până la 1830, după 1830 şi cel răsăritean), fiecare cu particularităţile sale, dar toate înrudite prin „fondul comun al romantismului”. Sinteza vizează dialectica realităţi naţionale – influenţe străine, problema spinoasă a preromantismului (1780–1821), momentul cvasievanescent al tranziţiei (1821–1830), în care </span><span class="CharOverride-2">C.</span><span class="CharOverride-3"> identifică o coexistenţă luminism – romantism şi analizează sagace, pe bază de manuscrise, raporturile dintre literatură şi eveniment istoric (mişcarea lui Tudor Vladimirescu); în fine secţiunea cea mai amplă se ocupă de emergenţa romantismului (1830–1840), aprehendată pe trei paliere: al „ideii naţionale” ca factor de bază în structurarea romantismului românesc, al expansiunii romantice (cu specificarea că la noi romantismul „se insinuează”, „nu se impune”) şi al esteticii romantice. Un „post-scriptum după 20 de ani”, publicat în 1992 în „Revista de istorie şi teorie literară”, precizează unele chestiuni de terminologie şi periodizare şi se ocupă de „grupările” postpaşoptiste ale exilaţilor, preeminescienilor şi „nestatutarilor”, precum şi de depăşirea romantismului prin Eminescu. Sinteza din 1972 e continuată în 1974 printr-o altă carte de referinţă, intitulată, cu o sintagmă care avea să facă şcoală, </span><span class="CharOverride-4">Oamenii începutului de drum</span><span class="CharOverride-3">, axată pe intervalul 1840–1860. Arhitecturii din </span><span class="CharOverride-4">Originile</span><span class="CharOverride-3">… îi iau locul studiile din prima secţiune, relative la structura, programele, profilul generaţiei paşoptiste, psihologia pionieratului, diversitatea teoretică, dar şi la unitatea acţiunii practice, dialectica visare–faptă („romantici ai energiei, nu ai nostalgiei”), congruenţa între militantism civic şi specific artistic, între originalitate şi influenţe. Secţiunea secundă a cărţii clarifică aspecte obscure sau controversate, propune pregnante profiluri ce beneficiază de formulări memorabile (despre Heliade, Bălcescu şi B.P. Hasdeu), sinteze tematice (titanismul paşoptist), abordări sociologice (traducerile de la mijlocul veacului), iar ultimul grupaj reuneşte studii comparatiste: preromantismul sud-est european, devenirea istorică a termenului „romantic”, Lamartine în România ş.a. Preocuparea pentru paşoptism şi romantism nu dispare după 1975, însă aria istoricului literar se lărgeşte organic. </span><span class="CharOverride-4">Itinerar printre clasici </span><span class="CharOverride-3">(1984) şi </span><span class="CharOverride-4">Aproapele şi departele</span><span class="CharOverride-3"> (1990) conţin studii despre Alecsandri ca dramaturg, Hasdeu ca epistolier, receptarea în timp a lui Heliade, despre poezia lui Gh. Asachi, proza lui Kogălniceanu, memorialistica lui Ion </span><span class="CharOverride-3">Codru-Drăguşanu, opera lui Dimitrie Bolintineanu,</span><span class="CharOverride-3"> opera literară a lui Hasdeu. Tot aici, străpungeri spre alte epoci şi metode: studii de naratologie modernă, aplicate la Nicolae Filimon, Ion Creangă şi Duiliu Zamfirescu. Promotor al modernizării istoriei literare, </span><span class="CharOverride-2">C.</span><span class="CharOverride-3"> a militat în acelaşi timp pentru întocmirea instrumentelor de lucru, el însuşi propunând, coordonând, prefaţând şi adnotând seria </span><span class="CharOverride-4">Documente şi manuscrise literare</span><span class="CharOverride-3"> (I–V, 1967–1986), precum şi lucrările </span><span class="CharOverride-4">Gândirea românească în epoca paşoptistă (1830-1860)</span><span class="CharOverride-3"> (I–II, 1969, în colaborare cu Mihai Zamfir), </span><span class="CharOverride-4">Reviste literare româneşti în secolul al XIX-lea</span><span class="CharOverride-3"> (1970), </span><span class="CharOverride-4">Structuri tematice şi retorico-stilistice în romantismul românesc (1830–1870)</span><span class="CharOverride-3"> (1976), </span><span class="CharOverride-4">De la N. Filimon la G. Călinescu. Studii de sociologie a romanului românesc</span><span class="CharOverride-3"> (1982), ediţia facsimilată a revistei „Propăşirea” (1980, în colaborare), textul publicaţiei fiind prefaţat de un studiu-sinteză privitor la cercetările autorului asupra epocii paşoptiste. Îngrijeşte şi alte ediţii, iar în 1980 publică antologia critică </span><span class="CharOverride-4">I. Heliade-Rădulescu interpretat de…</span><span class="CharOverride-3">, prefaţată de un studiu amplu şi dens. Apariţiile de după 1980 fructifică concludent vocaţia de teoretician a lui </span><span class="CharOverride-2">C</span><span class="CharOverride-3">. </span><span class="CharOverride-4">Regula jocului</span><span class="CharOverride-3"> (1980), carte deschizătoare de drum în sociologia literaturii, cercetează „versantul colectiv” al literaturii (genuri, curente, tipologii, concepte), începând cu abordarea prin metode statistice a traducerilor de la 1848. Investigaţia legitimează ideea că „Dacia literară” a propus o bună direcţie, dar ulterior traducerile au sporit. Alte studii au în vedere funcţionarea discursului social în spaţiul intra- şi extratextual, rolul factorilor contextuali în creaţia literară, naşterea romanului românesc (explicată prin instaurarea relaţiilor de piaţă), originea şi funcţionarea miturilor literare (mitul Alecsandri), rolul publicului în orientarea repertoriului teatral de la jumătatea secolului al XIX-lea ș.a. </span><span class="CharOverride-4">Introducere în teoria lecturii</span><span class="CharOverride-3"> (1988; în 1993 e tradusă în italiană) face sinteza interdisciplinară a problematicii lecturii, convocând cunoştinţe de teoria textului, semiotică, psihologie şi sociologie a receptării, hermeneutică, critică şi istorie literară. Lucrarea şi-a dovedit viabilitatea, continuând să trezească interes şi ecouri şi în prezent. În aceeaşi paradigmă cu </span><span class="CharOverride-4">Introducere</span><span class="CharOverride-3">... se înscrie </span><span class="CharOverride-4">Interpretare şi raţionalitate</span><span class="CharOverride-3"> (2006). Amplă sinteză istorică şi sistematică, marcând o premieră în domeniu, cuprinde de fapt materia a trei cărţi posibile: o istorie a raţionalităţii; o introducere în hermeneutică (pilonul principal: Hans Georg Gadamer) şi o abordare retorică şi comprehensivă a literaturii, în căutarea punctelor de conjuncţie între logic şi teoretic, gust şi estetic. Cartea impune mai întâi prin capacitatea de cuprindere: filosofie, psihologie, sociologie, lingvistică, semiotică – toate focalizate pe textul literar, ca tot atâtea surse şi mijloace ale înţelegerii, interpretării şi validării lui. Apoi, prin persistenta ei notă de luciditate şi echilibru al judecăţilor în confruntarea cu spectacolul uriaş oferit de istoria europeană a fenomenului urmărit (interpretarea), confruntare în finalul căreia </span><span class="CharOverride-2">C</span><span class="CharOverride-3">. se vădeşte de partea raţionalităţii, nu fără a recunoaşte că „nu [are] certitudini de oferit” deoarece „dacă supralicităm raţiunea, riscăm s-o transformăm într-o inchiziţie; dacă, dimpotrivă, cedăm iniţiativa impulsurilor necontrolate şi plusăm în jocul nestingherit al fantasmelor şi afectelor, riscăm alunecarea în delir ori sacrilegiu. Trebuie să acţionăm cu tact, cu discernământ, cu deschidere, cu nuanţă etc., dar nimeni nu e în stare să ne explice ce înseamnă «tact», «discernământ», «deschidere», «nuanţă»”. Aşa stând lucrurile, cartea se încheie printr-un apel de ultimă instanţă la un „angajament moral”, la „alianţa raţiunii cu buna-credinţă”, chiar dacă nici această alianţă „nu este deloc sigură”. Ultimul enunţ jură totuşi pe acest „angajament”, în spiritul unui umanism adus la zi, care totodată cuprinde în epură profilul unei personalităţi: „Spre a ne salva demnitatea de fiinţe libere, nu există soluţie de schimb, pariul pe responsabilitatea morală nu cunoaşte alternativă, e singurul posibil”. Câteva alte culegeri întregesc în mod coerent opera lui </span><span class="CharOverride-2">C</span><span class="CharOverride-3">., orientate fiind de aceleași jaloane: </span><span class="CharOverride-4">Semnele vremii</span><span class="CharOverride-3"> (1995), cuprinzând cronici şi intervenţii în jurul unor autori şi cărţi (ediţii critice sau volume de inedite), plus o secţiune </span><span class="CharOverride-4">Pro domo</span><span class="CharOverride-3">, cu interviuri, este utilă în înţelegerea formaţiei şi evoluţiei istoricului şi teoreticianului literar; </span><span class="CharOverride-4">Delimitări şi ipoteze </span><span class="CharOverride-3">(2008) însumează un număr de eseuri de teorie literară şi studii culturale. </span></p>
			<p class="Heuristica_CITAT">Atras deopotrivă de concreteţea fenomenului (rebel verificărilor conceptuale prin haotica-i individualitate) şi de ordinea conceptelor, Paul Cornea oscilează între plenitudinea criticii şi altitudinea abordării teoretice, postulând necesara lor coexistenţă şi realizând această coexistenţă nu prin interferarea critică–teorie, ci prin alternarea lor în lucrări succesive [...]. Oscilaţia între fenomen şi concept (salutară în menţinerea contactului cu realitatea operei pe care abordarea conceptuală astfel înţeleasă încearcă să nu o devitalizeze) relativizează perspectivele supuse unui control reciproc şi dă teoreticianului un aer de prudent scepticism. Modelele conceptuale puse în discuţie sunt astfel examinate precaut, cu încântare în faţa ipotezei prin care spiritul îşi subordonează „haosul manifestărilor empirice”, dar şi cu rezerve în faţa gradului de adecvare a conceptului la fenomen. În subtextul <span class="CharOverride-6">Regulii jocului</span> cititorul simte un alt joc – acela dintre realitate şi concept, pe care autorul îl trăieşte (ca implicare şi distanţă) cu încântare şi luciditate, într-o manieră dialogală.</p>
			<p class="Heuristica_CITAT_semnat">Ioana Em. Petrescu</p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Curs de istorie a literaturii române moderne</span> (în colaborare cu D. Păcurariu), Bucureşti, 1962;<span class="CharOverride-1"> Studii de literatură română modernă</span>, Bucureşti, 1962; <span class="CharOverride-1">Anton Pann</span>, Bucureşti, 1964; <span class="CharOverride-1">De la Alecsandrescu la Eminescu</span>, Bucureşti, 1966; <span class="CharOverride-1">Originile romantismului românesc</span>, Bucureşti, 1972; <span class="CharOverride-1">Oamenii începutului de drum</span>, Bucureşti, 1974; <span class="CharOverride-1">Conceptul de istorie literară în cultura românească</span>,<span class="CharOverride-1"> </span>Bucureşti, 1978<span class="CharOverride-1">;</span> <span class="CharOverride-1">Regula jocului</span>, Bucureşti, 1980; <span class="CharOverride-1">Itinerar printre clasici</span>, Bucureşti, 1984; <span class="CharOverride-1">Introducere în teoria lecturii</span>,<span class="CharOverride-1"> </span>Bucureşti, 1988; <span class="CharOverride-1">Aproapele şi departele</span>, Bucureşti, 1990; <span class="CharOverride-1">Semnele vremii</span>, Bucureşti, 1995; <span class="CharOverride-1">Interpretare şi raţionalitate</span>, Iaşi, 2006; <span class="CharOverride-1">Delimitări şi ipoteze</span>, Iaşi, 2008. <span class="CharOverride-5">Antologii, ediţii:</span> <span class="CharOverride-1">Documente şi manuscrise literare</span>, I–V, Bucureşti, 1967–1986 (în colaborare); <span class="CharOverride-1">Gândirea românească în epoca paşoptistă (1830–1860)</span>,<span class="CharOverride-1"> </span>I–II, introd. edit.,<span class="CharOverride-1"> </span>Bucureşti, 1969 (în colaborare cu Mihai Zamfir); <span class="CharOverride-1">Reviste literare româneşti în secolul al XIX-lea</span>, pref. edit.,<span class="CharOverride-1"> </span>Bucureşti, 1970; <span class="CharOverride-1">Structuri tematice şi retorico-stilistice în romantismul românesc (1830–1870)</span>, introd. edit.,<span class="CharOverride-1"> </span>Bucureşti, 1976; <span class="CharOverride-1">Conceptul de istorie literară în cultura românească</span>, introd. edit., Bucureşti, 1978; <span class="CharOverride-1">„Propăşirea. Foaie ştiinţifică şi literară”</span>, Bucureşti, 1980 (în colaborare cu Mariana Costinescu şi Petre Costinescu); <span class="CharOverride-1">I. Heliade-Rădulescu interpretat de…</span>,<span class="CharOverride-1"> </span>introd. edit., Bucureşti, 1980; <span class="CharOverride-1">De la N. Filimon la G. Călinescu. Studii de sociologie a romanului românesc</span>, introd. edit., Bucureşti, 1982.</p>
			<p class="Heuristica___m_RPR"><span class="CharOverride-5">Repere bibliografice:</span> Vlad, <span class="CharOverride-1">Convergenţe</span>,<span class="CharOverride-1"> 77–83</span>; Georgescu, <span class="CharOverride-1">Printre cărţi</span>,<span class="CharOverride-1"> 12–16</span>; George, <span class="CharOverride-1">Sfârşitul</span>, I, <span class="CharOverride-1">20–26</span>; Mihăilescu, <span class="CharOverride-1">Conceptul</span>, II, <span class="CharOverride-1">25–26</span>; Nicolae Manolescu, <span class="CharOverride-1">Faţa şi reversul</span>, RL, 1981, 6; Ioana Em. Petrescu, <span class="CharOverride-1">„Regula jocului”</span>,<span class="CharOverride-1"> </span>ST, 1981, 5; Gheorghiu, <span class="CharOverride-1">Reflexe</span>,<span class="CharOverride-1"> 129–132</span>; Iorgulescu, <span class="CharOverride-1">Prezent</span>,<span class="CharOverride-1"> 267–271</span>; Mirodan, <span class="CharOverride-1">Dicţionar</span>, I, <span class="CharOverride-1">384–394</span>; Piru, <span class="CharOverride-1">Critici</span>,<span class="CharOverride-1"> 38–41</span>; Ion Vlad, <span class="CharOverride-1">Lecturile istoricului literar</span>, TR, 1985, 7; Florin Faifer, <span class="CharOverride-1">Lupa şi ocheanul</span>, JL, 1991, 3; Cristian Moraru, <span class="CharOverride-1">Metoda şi morala</span>, CNP, 1991, 11; Mihai Dinu Gheorghiu, <span class="CharOverride-1">O fină dimensiune pedagogică</span>, CNP, 1991, 47; Carmen-Maria Mecu, <span class="CharOverride-1">„Introducere în teorie lecturii”</span>, LL, 1995, 2; Andrei Nestorescu, <span class="CharOverride-1">Paul Cornea şi semnele vremii</span>, LAI, 1996, 2; Spiridon, <span class="CharOverride-1">Apărarea</span>,<span class="CharOverride-1"> 67–71</span>;<span class="CharOverride-1"> </span>Nicolae Mecu, <span class="CharOverride-1">Semnele vremii şi perenitatea valorilor</span>, VR, 1997, 1–2; Monica Spiridon, <span class="CharOverride-1">Lectura: un ceremonial ocultat</span>, R, 1998, 5–6; Victor Neumann, <span class="CharOverride-1">Despre teoria lecturii</span>, O, 1999, 4; Dan Mănucă, <span class="CharOverride-1">Nostalgiile spiritului clasic</span>, CL, 2000, 11; Micu, <span class="CharOverride-1">Ist. lit.</span>, <span class="CharOverride-1">768–769</span>; <span class="CharOverride-1">Dicţ. esenţial</span>,<span class="CharOverride-1"> 199–201</span>; <span class="CharOverride-1">Cercetarea literară azi </span>(volum omagial), coordonatori Liviu Papadima şi Mircea Vasilescu, Iaşi, 2000; Manolescu, <span class="CharOverride-1">Lista</span>, III, <span class="CharOverride-1">169–172</span>; Holban, <span class="CharOverride-1">Portrete</span>,<span class="CharOverride-1"> </span>I, <span class="CharOverride-1">369–371</span>; <span class="CharOverride-1">Paul Cornea – la aniversare</span>, RL, 2004, 43 (grupaj special); Paul Cernat, <span class="CharOverride-1">Dialogismul pragmatic al profesorului Paul Cornea</span>, OC, 2004, 250; Petrescu, <span class="CharOverride-1">Studii</span>, <span class="CharOverride-1">98–101</span>; Mihai Zamfir, <span class="CharOverride-1">Un tratat aşteptat</span>, RL, 2006, 42; Sanda Cordoş, <span class="CharOverride-1">O carte de referinţă</span>, DMT, 2006, 7; Mihaela Ursa, <span class="CharOverride-1">Despre renaşterea raţionalităţii</span>, ST, 2006, 12; Holban, <span class="CharOverride-1">Ist. lit.</span>, III, <span class="CharOverride-1">73–76</span>; Iulian Boldea, <span class="CharOverride-1">Raționalitatea interpretării</span>,<span class="CharOverride-1"> </span>VTRA, 2007, 7; Paul Cernat, <span class="CharOverride-1">Elogiul căii regale</span>, OC, 2007, 357; Lucia Cifor, <span class="CharOverride-1">Hermeneutică, dar cu măsură</span>, „Acta Iassyensia Comparationis”, 2007, 5; Borbély, <span class="CharOverride-1">O carte, 69–76</span>; Manolescu, <span class="CharOverride-1">Istoria</span>, <span class="CharOverride-1">1211–1213</span>; Ovidiu Verdeş, <span class="CharOverride-1">Teorie literară contemporană</span>, Bucureşti, 2008, <span class="CharOverride-1">23–41</span>; Popa, <span class="CharOverride-1">Ist. lit.</span>, II, <span class="CharOverride-1">1019–1020</span>, <span class="CharOverride-1">passim</span>; Terian, <span class="CharOverride-1">A cincea esenţă</span>, <span class="CharOverride-1">588–594</span>; Micu, <span class="CharOverride-1">Mileniu</span>, <span class="CharOverride-1">402–408</span>; Borbély, <span class="CharOverride-1">Existenţa</span>, <span class="CharOverride-1">7–10</span>; Goldiş, <span class="CharOverride-1">Critica</span>, <span class="CharOverride-1">82–83.&#9;</span><span class="Semnatura">N.M., A.N.</span></p>
			<p class="Heuristica-PRIMUL"><span class="titlu-12">CORNEANU, Leonid</span> (pseudonim al lui Leonid Cornfeld; 1.I.1909, Coşniţa–Dubăsari – 27.XI.1957, Chişinău), poet, dramaturg. Este fiul lui Efim Cornfeld. Urmează şcoala pedagogică din Balta, absolvită în 1930, şi Institutul de Literatură „Taras Şevcenko” din Harkov (1931–1932). Face aspirantura la Institutul de Istorie, Filosofie şi Literatură din Leningrad. Va fi profesor, din 1936, la Institutul Pedagogic din Tiraspol. Concomitent, desfăşoară o activitate intensă de susţinere a intereselor sovietice expansioniste pe teritoriul Republicii Autonome Sovietice Socialiste Moldoveneşti. </p>
			<p class="Normal ParaOverride-1"><span class="CharOverride-3">Primele versuri îi apar în 1929, în ziarul „Plugarul roşu”, iar editorial</span><span class="CharOverride-2"> C.</span><span class="CharOverride-3"> debutează în 1930 cu placheta </span><span class="CharOverride-4">Versuri felurite</span><span class="CharOverride-3">, urmată de </span><span class="CharOverride-4">Tiraspolul</span><span class="CharOverride-3"> (1932), </span><span class="CharOverride-4">Avânturi</span><span class="CharOverride-3"> (1933), </span><span class="CharOverride-4">Lumini şi umbre</span><span class="CharOverride-3"> (1935), </span><span class="CharOverride-4">Cântece şi poezii </span><span class="CharOverride-3">(1939), în care sunt evocate principalele momente din reconstrucţia social-economică şi culturală a Transnistriei din deceniul ’20–’30 a secolului trecut. Nota distinctivă a poeziei lui </span><span class="CharOverride-2">C. </span><span class="CharOverride-3">o constituie tematica realismului socialist. În anii postbelici se consacră aproape în întregime dramaturgiei, scriind şi montând pe scena teatrelor din Chişinău comediile muzicale </span><span class="CharOverride-4">Fericirea Mărioarei</span><span class="CharOverride-3"> (1951, în colaborare cu E. Gherken) şi </span><span class="CharOverride-4">Covorul Ilenei</span><span class="CharOverride-3"> (1953), piesele </span><span class="CharOverride-4">Peste Dunărea albastră</span><span class="CharOverride-3"> şi </span><span class="CharOverride-4">Izvorul frăţiei</span><span class="CharOverride-3"> (1956), comedia </span><span class="CharOverride-4">Umbra dragostei</span><span class="CharOverride-3"> (1957), în care colportează sloganuri bolşevice. O permanenţă a activităţii sale a fost culegerea şi publicarea literaturii populare: </span><span class="CharOverride-4">Cântece norodnice moldoveneşti</span><span class="CharOverride-3"> (1939), </span><span class="CharOverride-4">Proverbe, cimilituri şi expresii norodnice moldoveneşti</span><span class="CharOverride-3"> (1952) ş.a.</span></p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Versuri felurite</span>, Tiraspol, 1930; <span class="CharOverride-1">Tiraspolul</span>, Tiraspol, 1932; <span class="CharOverride-1">Avânturi</span>, Tiraspol, 1933; <span class="CharOverride-1">Pionierii în ţeh</span>, Tiraspol–Balta, 1934; <span class="CharOverride-1">Lumini şi umbre</span>, Tiraspol, 1935; <span class="CharOverride-1">Cântece şi poezii</span>, Tiraspol, 1939; <span class="CharOverride-1">Din Valea Nistrului</span>, Chişinău, 1947; <span class="CharOverride-1">Povestea lui Petrică</span>, Chişinău, 1951; <span class="CharOverride-1">Fericirea Mărioarei </span>(în colaborare cu E. Gherken), Chişinău, 1951; <span class="CharOverride-1">Opere alese</span>, Chişinău, 1954; <span class="CharOverride-1">Piese</span>, Chişinău, 1956; <span class="CharOverride-1">Versuri</span>, Chişinău, 1965; <span class="CharOverride-1">Poezii</span>, Chişinău, 1970; <span class="CharOverride-1">Scrieri</span>, pref. Simion Cibotaru, Chişinău, 1973; <span class="CharOverride-1">Izvorul frăţiei</span>, I–II, pref. Nicolae Bileţchi, Chişinău, 1977–1978.</p>
			<p class="Heuristica___m_RPR"><span class="CharOverride-5">Repere bibliografice: </span>Andrei Lupan, <span class="CharOverride-1">Cărţile şi răbojul anilor</span>, Chişinău, 1969, <span class="CharOverride-1">135–139</span>; Vasile Coroban, <span class="CharOverride-1">Leonid Corneanu</span>, în <span class="CharOverride-1">Profiluri</span>, <span class="CharOverride-1">282–288</span>;<span class="CharOverride-1"> </span>Cimpoi, <span class="CharOverride-1">Ist. lit. Basarabia</span>, <span class="CharOverride-1">162</span>; <span class="CharOverride-1">Dicţ. Chişinău</span>, <span class="CharOverride-1">168. &#9;</span><span class="Semnatura">M.Dg.</span></p>
			<p class="Heuristica-PRIMUL"><span class="titlu-12">CORNEL, Theodor</span> (pseudonim al lui Toma Dumitriu; 1874, Bucureşti – 20.II.1911, Bucureşti), gazetar, prozator. Şi-a făcut studiile în Capitală şi a debutat în 1896, cu proză, la „Lumea nouă literară şi ştiinţifică”. În 1897 pleacă la Paris, unde rămâne unsprezece ani, desfăşurând o meritorie activitate publicistică: este redactor la cotidianul „La Roumanie”, în 1901 editează împreună cu criticul muzical Stan Golestan şi cu scriitorul Fernand Brulin „Revue franco–roumaine”. Mai colaborează – uneori şi cu pseudonimele Tristis, Le Petit Roumain, Parize – la „La Revue blanche”, „Le Courier européen”. E prezent și în periodice din ţară, precum „Evenimentul”, „Adevărul”, „Conservatorul”, „Voinţa naţională”, „Literatură şi artă română”, „Viața socială”, „Noua revistă română” ş.a., cu schiţe, poeme în proză, note de călătorie, comentarii diverse pe teme de actualitate (<span class="CharOverride-1">Scrisori din Paris</span>), cronici dramatice şi plastice etc. </p>
			<p class="Normal ParaOverride-1"><span class="CharOverride-3">Trăind în plină efervescenţă a vieţii artistice pariziene, </span><span class="CharOverride-2">C. </span><span class="CharOverride-3">cunoaşte îndeaproape noile curente şi tendinţe moderniste. Se arată un comentator lucid şi plin de vervă al actualităţii franceze şi în acelaşi timp un critic de artă deschis noului, care comentează avizat lucrările lui Constantin Brâncuşi, Paul Gauguin, Puvis de Chavannes, Gustave Moreau, Paul Cézanne, Iser, Cecilia Cuţescu-Storck, Gh. Petraşcu. Într-o epocă în care opinia critică de la noi vădea „lipsă de înțelegere și teamă de noutate”, fiind în contratimp cu ceea ce se petrecea în arta occidentală, el se situează între cei puțini care apreciau și susțineau direcțiile moderne în plastica românească, ceea ce îi conferă statutul de pionier în acest domeniu. Tot în timpul şederii în capitala Franței scrie studiul </span><span class="CharOverride-4">La Roumanie littéraire d’aujourd’hui</span><span class="CharOverride-3"> (1903), ce vădeşte însă o perspectivă ezitantă asupra evoluţiei fenomenului literar românesc din ultimele decenii ale secolului al XIX-lea. Întors la Bucureşti, scoate două volume de poeme în proză, </span><span class="CharOverride-4">Mentalia</span><span class="CharOverride-3"> (1908) şi </span><span class="CharOverride-4">Cântări pentru inimă…</span><span class="CharOverride-3"> (1910), care au suscitat reacţii contradictorii din partea criticii. În pofida unor imperfecţiuni de limbaj, acestea cuprind totuşi cugetări sensibile şi nuanţate. De asemenea, începe publicarea, în colaborare cu René C. Polysu, Tudor Arghezi ș.a., a unui dicţionar biografic, </span><span class="CharOverride-4">Figuri contimporane din România</span><span class="CharOverride-3"> – </span><span class="CharOverride-4">Figures contemporaines de Roumanie</span><span class="CharOverride-3"> (I–III, 1909–1914), care se anunţa deosebit de interesant ca optică şi mai cu seamă modern din punct de vedere grafic. Lăsat în lucru de </span><span class="CharOverride-2">C.</span><span class="CharOverride-3">, dicționarul va fi continuat în primul rând de Arghezi, care știa că „succesiunea” pe care trebuia să o onoreze îi ridica numeroase obstacole. Pe </span><span class="CharOverride-2">C. </span><span class="CharOverride-3">l-au preţuit, printre alţii, pentru spiritul său rafinat, Ion Minulescu, Cincinat Pavelescu, Gh. Petraşcu, N.D. Cocea, J. Al. Steriadi.</span></p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">La Roumanie littéraire d’aujourd’hui</span>, Paris, 1903; <span class="CharOverride-1">Mentalia</span>, Bucureşti, 1908; <span class="CharOverride-1">Figuri contimporane din România – Figures contemporaines de Roumanie</span> (în colaborare),<span class="CharOverride-1"> </span>Bucureşti, I–III, 1909 – [1914];<span class="CharOverride-5"> </span><span class="CharOverride-1">Muzeul A.</span><span class="CharOverride-7"> </span><span class="CharOverride-1">Simu</span>, Bucureşti, 1910; <span class="CharOverride-1">Cântări pentru inimă...</span>, cu desene de Cecilia Cuţescu-Storck, Bucureşti, 1910.</p>
			<p class="Heuristica___m_RPR"><span class="CharOverride-5">Repere bibliografice:</span> Chendi, <span class="CharOverride-1">Pagini</span>,<span class="CharOverride-1"> 504–508</span>; Arghezi, <span class="CharOverride-1">Scrieri</span>, XXIII, <span class="CharOverride-1">332–333</span>,<span class="CharOverride-1"> </span>XXVII, <span class="CharOverride-1">9–15</span>, XXXIII, <span class="CharOverride-1">246–248</span>; Kalustian, <span class="CharOverride-1">Simple note</span>, II, <span class="CharOverride-1">280–290</span>; Mihăilă, <span class="CharOverride-1">Scriitori</span>, <span class="CharOverride-1">316–317</span>; Cernat, <span class="CharOverride-1">Avangarda</span>, <span class="CharOverride-1">45–47. &#9;</span><span class="Semnatura">C.Bz.</span></p>
			<p class="Heuristica-PRIMUL"><span class="CharOverride-5">CORNELIA DIN MOLDOVA</span> (pseudonim al Corneliei Kernbach-Tatuşescu; 9.VI.1866, Botoşani – 12.IV.1933, Bucureşti), poetă. Este fiica Oliviei şi a lui Iosif Kernbach, funcţionar la Poştă, și sora mai mică a poetului Gheorghe din Moldova (George Kernbach). În 1883 a absolvit Liceul Naţional din Iaşi şi a urmat cursurile Facultăţii de Medicină din Bucureşti, luându-şi doctoratul în 1893. Este una din primele femei care, la noi, îmbrăţişează cariera de medic. Funcţionează la Eforia Spitalelor Civile din Bucureşti, iar ca profesoară de igienă publică manualul <span class="CharOverride-1">Noţiuni de medicină şi farmacie populară</span> (1912).</p>
			<p class="Heuristica-BASE"><span class="CharOverride-5">C. </span>colaborează cu versuri mai întâi la „Revista nouă” (1891–1893), unde Gheorghe din Moldova se bucura de aprecierea lui B.P. Hasdeu. Se numără printre fondatoarele revistei „Altiţe şi bibiluri”, publică la „Dochia”, „Arhiva”, „Revista literară”, „Familia”, „Universul”, „Literatură şi artă română”, „Litere şi arte”, „Curierul român”, „Viaţa românească” ş.a. Abia în 1916 îşi adună versurile într-un volum: <span class="CharOverride-1">Câte au fost</span>, o plachetă elegantă, ilustrată de J. Al. Steriadi şi Al. Satmari. Autoarea scrie o poezie intimistă, cu vădite accente neoanacreontice. Afectând naivitatea, alegând o tonalitate jucăuşă, câteodată uşor ironică, reface senzual, cu insistenţe indiscrete, scenariul unui aprins joc de-a dragostea. Prin acordurile ei de romanţă, această poezie cu articulaţii fragile se înrudeşte frapant cu versurile lui Gheorghe din Moldova.</p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Câte au fost</span>, cu desene de J. Al. Steriadi şi Al. Satmari, Bucureşti, 1916.</p>
			<p class="Heuristica___m_RPR"><span class="CharOverride-5">Repere bibliografice: </span>Predescu, <span class="CharOverride-1">Encicl.</span>, <span class="CharOverride-1">463</span>; <span class="CharOverride-1">Dicţ. lit. 1900</span>,<span class="CharOverride-1"> 219–220</span>. &#9;<span class="Semnatura">G.D.</span></p>
			<p class="Heuristica-PRIMUL"><span class="titlu-12">CORNIŞ-POP, Marcel</span> (14.II.1946, Arad), critic literar, comparatist, traducător. Este fiul Sidoniei Corniş-Pop (n. Bogdan), bibliotecară, și al lui Gheorghe Corniş-Pop, profesor şi, în perioada interbelică, editor al revistei „Şcoala noastră” din Zalău. În 1968 a absolvit Facultatea de Filologie a Universităţii „Babeş–Bolyai” din Cluj cu o lucrare de licenţă despre poezia lui Robert Frost. În 1968 şi în 1971 urmează cursuri postuniversitare la Oxford şi Birmingham. Îşi dă doctoratul în 1979 cu o teză despre romanul simbolic al lui Herman Melville şi Thomas Wolfe. Debutează ca traducător şi eseist în 1960 la „Steaua”. Între 1968 şi 1983 este, succesiv, asistent, lector, conferenţiar la Catedra de engleză a Universităţii din Timişoara. În 1983, beneficiind de o bursă Fulbright, s-a stabilit în SUA şi a predat literatura engleză şi teoria literaturii la University of Northern Iowa, la Harvard University, ajungând profesor titular (1991) şi şef al Catedrei de literatură engleză şi comparată la Virginia Commonwealth University din Richmond. Până la plecarea din ţară e cronicar literar la „Orizont” şi „Amfiteatru”, colaborează şi la „Tribuna”, „Analele Universității din Timișoara”, „Caiet de semiotică”, „Studii de literatură română și comparată”, „Caiete critice”, „Cahiers roumains d’études littéraires” ş.a. A publicat şi a prefaţat traduceri în română din J.D. Salinger, Thomas Wolfe, Kurt Vonnegut Jr., Dylan Thomas, Ken Kesey şi traduceri în engleză din poeţi români contemporani. În 1982 îi apare prima carte, studiul <span class="CharOverride-1">Anatomia balenei albe. Poetica romanului american epopeic-simbolic</span>, distins cu Premiul Uniunii Scriitorilor. După emigrare a colaborat la „Agora”, a tradus în limba engleză volume din versurile lui Ion Brad, Anghel Dumbrăveanu, Dorin Tudoran ș.a. Este fondator și coeditor la „The European Studies Journal” (1984–1998), coeditor la revista de traduceri din poezie „Micromegas” şi redactor-şef al publicației „The Comparatist”, distinsă în 1996 cu Premiul Phoenix pentru activitate editorială remarcabilă, oferit de Council of Editors of Learned Journals. Colaborator al unor periodice prestigioase ca „Poetics Today”, „Critique”, „The American Book Review”, „Journal of Narrative Technique”, „Partisan Review”, „Semiotics”, „Style” etc., recenzează în mod sistematic în reviste de specialitate lucrări româneşti de critică şi teorie literară, e prezent în volume colective din aceeași arie de studii. În 1992 a publicat studiul teoretic <span class="CharOverride-1">Hermeneutical Desire and Critical Rewriting. Narrative Interpretation in the Wake of Poststructuralism</span>, devenit în scurt timp un titlu de referinţă în domeniu. Împreună cu John Neubauer, a editat o importantă lucrare colectivă intitulată <span class="CharOverride-1">The History of the Literary Cultures of East-Central Europe: Junctures and Disjunctures in the 19th and 20th Centuries</span> (I–IV, 2004–2010), o amplă istorie comparată a literaturilor din Europa Centrală și de Est.</p>
			<p class="Heuristica-BASE">În <span class="CharOverride-1">Anatomia balenei albe</span> <span class="CharOverride-5">C.-P.</span> aduce o contribuţie impecabil articulată metodologic la explorarea tipologică a romanului american, aflat în curs de a-şi impune canoanele proprii, în contrast cu cele europene consacrate. Conform criticului, într-o atare întreprindere poetica ar beneficia de o perspectivă privilegiată asupra structurii multiplu etajate a romanului: planul tematic, arhitectura interioară, procesele semnificative şi funcţionarea retorică a discursului. În studiul lui <span class="CharOverride-5">C.-P.</span> capodopera lui Herman Melville, <span class="CharOverride-1">Moby Dick</span>, devine paradigma tare a unui tip de roman numit epopeic-simbolic (mitopoetic), a cărui descendenţă este urmărită până la Thomas Wolfe. În special în dimensiunea sa metapoetică modelul melvillian este proiectat ulterior asupra romanului american şi european modern, urmărindu-i-se tentaculele până la naraţiunea postmodernistă. Nu numai poetica şi exegeza de text profită de pe urma acestei practici interpretative, ci şi un anumit tip de comparatism intertextual, folosind opera unui autor drept grilă de referinţă pentru comentarea altor opere, din timpuri şi din spaţii culturale diferite. <span class="CharOverride-1">Hermeneutical Desire and Critical Rewriting</span> porneşte de la tensiunea beligerantă dintre apărătorii hermeneuticii tradiţionale şi adepţii lecturii orientate către cititor. Unii vor să întemeieze comentariul critic pe un corpus de evidenţe textuale, situate deasupra oricărei posibilităţi de controversă. Ceilalţi, dimpotrivă, sunt partizanii unei critici argumentative, ghidate de tehnici de persuasiune abile. Declarată apodictic drept inevitabilă, legitimată conceptual şi metodologic, o astfel de polarizare consacră ruptura ireversibilă între două paradigme critice: una metafizică (mizând pe unitatea organică a textului) şi alta deconstrucţionistă (interesată mai curând de construirea textului şi de contradicţiile semiozei). Studiul lui <span class="CharOverride-5">C.-P.</span> sugerează căi de depăşire a acestei fracturi reducţioniste şi frustrante, prin integrarea interpretării de text într-un context sociocultural şi ideologic cuprinzător, angajând strategii auctoriale şi de lectură diverse. Astfel redefinită, hermeneutica devine echivalentul unei experienţe complexe de re-scriere. În topografia critică actuală <span class="CharOverride-5">C.-P.</span> identifică patru dintre direcţiile sale fertile: critica orientată spre activarea cititorului (<span class="CharOverride-1">reader-response criticism</span>); deconstrucţia de inspiraţie galică, patentată metodologic peste Ocean; critica de orientare feministă; în fine, lectura care uzează de grila semioticii culturale pe linia Mihail Bahtin sau Michel Foucault. Evaluându-le comparativ, autorul observă că prima – în pofida extensiei şi a armăturii teoretice de care dispune – nu reuşeşte, cel puţin deocamdată, să racordeze semnificativ convenţiile de lectură cu factorii sociali şi instituţionali pe care acestea se sprijină. Celelalte trei direcţii, în schimb, mizează eficient pe acelaşi atu: ele reuşesc – cu mijloace extrem de diverse – să atragă atenţia asupra naturii disensioniste a lecturii. În România, după 1989, <span class="CharOverride-5">C.-P.</span> a publicat studiul <span class="CharOverride-1">The Unfinished Battles. Romanian Postmodernism Before and After 1989</span> (1997), unde caută răspunsuri la o întrebare-cheie: a fost postmodernismul un proiect politic sau unul mai degrabă estetic? Pentru autor, postmodernismul a fost un proiect de natură estetică şi – exact de aceea – unul eminamente politic.<span class="CharOverride-1"> </span>În plus, postmodernismul central şi est-european trebuie privit ca o provocare globală, adresată delimitărilor şi rupturilor de orice fel: dintre cultural şi politic, dintre individualitate şi lume, dintre cuvinte şi fapte. Din unghiul de referinţă ales de autor, elementul dinamic care a mediat reaşezarea raporturilor dintre poetic şi politic, dintre practica literară şi reformismul ideologic, dintre conştiinţa est-europeană a defazării temporale faţă de Occident şi strategiile recuperatoare generate de ea se dovedeşte a fi spiritul critic. Într-un anume sens, acesta este protagonistul cărţii. În România literatura a avut tristul privilegiu de a fi fost cel mai sistematic discurs alternativ faţă de cel al puterii, ideologiile estetice asumându-şi, în diverse etape istorice, un rol activ în schimbarea socială. Iar elementul cultural portant, locomotiva care a tractat garnitura literaturii a fost conştiinţa critică. Paradigma postmodernistă parvine în România ceauşistă, printr-un efort critic (subteran, disperat), să ţină pasul cu Vestul. Traducător asiduu din literaturile anglo-saxone în română, tălmăcitor şi comentator al culturii româneşti peste Ocean, <span class="CharOverride-5">C.-P.</span> este exponentul unei specii mai degrabă rare: teoreticianul inspirat, cu fler speculativ, dublat de un practician meticulos, cu acces la tehnologia analitică de vârf. </p>
			<p class="Heuristica___mici"><span class="CharOverride-5">SCRIERI:</span> <span class="CharOverride-1">Anatomia balenei albe. Poetica romanului american epopeic simbolic</span>, Bucureşti, 1982; <span class="CharOverride-1">Hermeneutical Desire and Critical Rewriting. Narrative Interpretation in the Wake of Poststructuralism</span>, New York, 1992; ed. (<span class="CharOverride-1">Tentaţia hermeneutică şi rescrierea critică</span>), tr. Corina Tiron, Bucureşti, 2000; <span class="CharOverride-1">The Unfinished Battles. Romanian Postmodernism Before and After 1989</span>, Iaşi, 1996; <span class="CharOverride-1">Narrative Innovation and Cultural Rewriting in the Cold War Era and After</span>, New York–Londra, 2001. <span class="CharOverride-5">Antologii:</span> <span class="CharOverride-1">Violence and Mediation in Contemporary Culture</span>, New York, 1996 (în colaborare cu Ronald Bogue);<span class="CharOverride-1"> The History of the Literary Cultures of East-Central Europe: Junctures and Disjunctures in the 19th and 20th Centuries</span>, I–IV, Amsterdam, Philadelphia, 2004–2010 (în colaborare cu John Neubauer); <span class="CharOverride-5">Traduceri:</span> J.D. Salinger, <span class="CharOverride-1">Nouă povestiri</span>, Bucureşti, 1971; Thomas Wolfe, <span class="CharOverride-1">Priveşte, înger, către casă</span>, pref. trad., Bucureşti, 1977; Kurt Vonnegut Jr., <span class="CharOverride-1">Fii binecuvântat, domnule Rosewater</span>, pref. trad., Bucureşti, 1980; Dylan Thomas,<span class="CharOverride-1"> Fiicele Rebecăi</span>, pref. trad., Bucureşti, 1982; Ken Kesey,<span class="CharOverride-1"> Zbor deasupra unui cuib de cuci</span>, Bucureşti, 1983.</p>
			<p class="Heuristica___m_RPR"><span class="CharOverride-5">Repere bibliografice: </span>Irina Mavrodin, <span class="CharOverride-1">„Anatomia balenei albe”</span>, RL, 1982, 20;<span class="CharOverride-1"> </span>Virgil Nemoianu, <span class="CharOverride-1">„Anatomia balenei albe”</span>, „American Studies International”<span class="CharOverride-1">, </span>1983; Adrian Marino, <span class="CharOverride-1">De ce anti-mimesis? </span>JL, 1990, 50–51; Cristian Moraru, [<span class="CharOverride-1">Marcel Corniş-Pop</span>], „Romanian Review”, 1990, 4, CNP, 1991, 38, 1992, 1–2; Virgil Nemoianu, <span class="CharOverride-1">Filologi români în America</span>, RL, 1991, 3; W. Baker, <span class="CharOverride-1">Recent Work in Critical Theory</span>, „Style”, 1992, 4; <span class="CharOverride-1">Românii</span>, <span class="CharOverride-1">96–97</span>; Laurence M. Porter, <span class="CharOverride-1">„Hermeneutical Desire and Critical Rewriting”</span>, „Yearbook of Comparative and General Literature”, 1993, 41; Horst Rurhrof, <span class="CharOverride-1">The Hidden Telos: Hermeneutics in Critical Rewriting</span>, „Semiotica”, 1994, 69–93; Ileana Alexandra Orlich, <span class="CharOverride-1">„Hermeneutical Desire and Critical Rewriting”</span>, „The International Fiction Review”, 1994, 1–2; Mihai Spăriosu,<span class="CharOverride-1"> „Hermeneutical Desire and Critical Rewriting”</span>, „The Canadian Review of Comparative Literature”, 1995, 2; Monica Spiridon, <span class="CharOverride-1">Postmodernismul românesc sau Strategiile alternativei</span>, RL, 1997, 4; Sasu, <span class="CharOverride-1">Dicţ. scriit. SUA</span>, <span class="CharOverride-1">82–88</span>; Codrin Liviu Cuţitaru, <span class="CharOverride-1">Anatomia desenului din covor</span>, OC, 2001, 85; Manolescu, <span class="CharOverride-1">Enciclopedia</span>, <span class="CharOverride-1">199–200</span>; [<span class="CharOverride-1">Marcel Corniş-Pop</span>], TR, 2011, 203 (grupaj special). &#9;<span class="Semnatura">M.S.</span></p>
			<p class="Heuristica-PRIMUL"><span class="titlu-12">CORNU, Aurora</span> (pseudonim al Aurorei Chiţu-Burchiu; 6.XII.1931, Proviţa de Jos, j. Prahova), poetă, prozatoare. Este fiica Aureliei şi a lui Nicolae Chiţu-Burchiu, antreprenor. Numele cu care îşi semnează poeziile vine de la comuna prahoveană Cornu, unde a fost crescută de fratele tatălui său. În 1950 şi 1951 urmează cursurile Şcolii de Literatură „M. Eminescu” din Bucureşti. A debutat în 1948 la „Vocea Prahovei”. Între 1950 şi 1954 este redactor-şef la secţia de poezie a revistei „Viaţa românească”. În 1954 îi apare volumul de versuri <span class="CharOverride-1">Studenta</span>. În 1955 se căsătoreşte cu Marin Preda, de care însă – fire voluntară – va divorţa peste patru ani. În această perioadă destinul ei poetic se va cristaliza definitiv. Acum scrie <span class="CharOverride-1">Suita lirică</span>, dedicată marelui prozator, care va intra în componenţa primului ei volum semnificativ, intitulat <span class="CharOverride-1">Distanţe</span> şi tipărit în 1962. În acelaşi an traduce şi publică <span class="CharOverride-1">Hamlet</span> de Shakespeare, sub pseudonimul Ştefan Runcu. În 1965 participă la Bienala Internaţională de Poezie de la Knokke-le-Zoute (Belgia), stabilindu-se apoi în Franţa. După vicisitudinile primilor ani de exil, <span class="CharOverride-5">C.</span> îşi regăseşte echilibrul şi se căsătoreşte cu Aurel Cornea, inginer de sunet şi jurnalist la Televiziunea Franceză. La Paris îşi va constitui propriul cerc de prieteni dintre intelectualii români şi francezi. În 1966–1968 a tradus şi a comentat la postul de radio Europa Liberă şaizeci de poeţi francezi contemporani. În 1970 este distribuită de regizorul Eric Rohmer în filmul <span class="CharOverride-1">Le Genou de Claire</span>, în care interpretează rolul feminin principal, o poetesă din Est. În 1972, la Londra, produce ea însăşi un film de mister şi parapsihologie, intitulat <span class="CharOverride-1">Bilocation,</span> încoronat cu un premiu la Psychic Film Festival, New York–Montréal. <span class="CharOverride-5">C.</span> îşi traduce singură în limba franceză poeziile, pe care le adună în volumul <span class="CharOverride-1">La Déesse au sourcil blanc</span> (1984)<span class="CharOverride-1">. </span>În 2003 surprinde prin publicarea, în SUA, a unui volum de proză, <span class="CharOverride-1">Romanian Fugue in C Sharp</span>, tradus de Radu Paraschivescu în 2005. În ultimul deceniu se dedică mai mult unor acte caritabile, prin fundaţia ce-i poartă numele. În urma unei revelaţii la Cana Galileei, se întoarce la locurile copilăriei, ctitorind o mănăstire de maici pe dealul Frăsinetului, în apropiere de comuna Cornu.</p>
			<p class="Heuristica-BASE">Poeta aparţine generaţiei lui Nicolae Labiş, căruia îi şi dedică o poezie ca un bocet: <span class="CharOverride-1">Nopţi ciudate</span>. Volumul <span class="CharOverride-1">Poezii</span> (1995) reprezintă o adevărată decantare a întregii sale lirici, pornind de la versurile plachetei <span class="CharOverride-1">Distanţe</span>, din care a fost înlăturată toată zgura conjuncturală. Doar câteva titluri noi au fost adăugate. Într-un lung poem, <span class="CharOverride-1">Zeiţa cu sprânceana albă</span>, după ce selectează imagini din decembrie ’89, poeta adaugă un final emblematic, ca o lespede peste un trecut obsedant: „Vină iertarea”. O vină tragică în sensul poeţilor damnaţi, dar cu o conotaţie de milă creştinească. <span class="CharOverride-5">C.</span> nu este o intimistă; ea cultivă uneori o poezie oraculară, cu dactili agresivi, alteori preferă imaginile agreste, într-un graţios „joc secund”. Lirica sa este totuşi de factură tradiţionalistă, o viziune a lumii structurată în linia lui Ion Pillat şi B. Fundoianu (ciclul <span class="CharOverride-1">10 sonete la Posada</span>). „Nevrozele” canonice au evoluat însă spre un onirism terapeutic (<span class="CharOverride-1">Hipertiroidiană</span>). Volumul <span class="CharOverride-1">Romanian Fugue in C Sharp</span>, cu un titlu amintind piesele muzicale, e compus dintr-un roman şi nouă povestiri. Traducerea în româneşte lasă deoparte cele nouă povestiri şi are titlul <span class="CharOverride-1">Fugă spre centru</span>. Pe fundalul războiului pe care nu-l descrie, precum Hortensia Papadat-Bengescu, citată în text, <span class="CharOverride-5">C.</span> aglomerează realistic pagina cu o serie de personaje pitoreşti, care acţionează instinctual pentru a-şi apăra pielea, în intervalurile dintre bombardamentele anglo-americane pe centura de foc a Ploieştilor, în 1943–1944. Nemţi, apoi ruşi, prostituate, nimfomane, o şatră, ghicitoare, delincvenţi, oameni ai legii (asesori populari) şi jandarmi. Un poliţist de ţară, Vârlan, „satirul, pederastul şi răzbunătorul”, aminteşte de romanul <span class="CharOverride-1">noir</span> prin limbajul colorat. Unele personaje, precum Teodor Colan, cu imaginarele lui povestiri, Noel Manta, cu ocultismul lui, dar mai ales Fănuţa (Ştefania Chiţu Burchiu din satul natal), inserţiile unor poezii proprii în text (<span class="CharOverride-1">Sonet la Posada</span>,<span class="CharOverride-1"> Nopţi ciudate</span> ş.a.) şi prezenţa unor lungi pagini de jurnal accentuează caracterul autobiografic al textului. De asemenea, într-o scrisoare către Teodor, pe care nu o va expedia niciodată, prozatoarea descrie ceremonialul înmormântării tatălui ei, un aventurier în tinereţe, îmbarcat pe o navă comercială, călătorind patru ani şi muncind din greu în porturile Marsilia, Amsterdam, Cardiff, Seattle. Acţiunea este alertă, ca într-un scenariu cinematografic, în care intră împreună secvenţe ale unei nunţi ţărăneşti tradiţionale, momente de evocare a forţei mitice a codrului şi de comuniune cu duhul pădurii. În ultima parte a romanului sunt restituite realităţi ale regimului comunist, corupţia la toate nivelurile, starea de ostateci a cetăţenilor români şi exodul lor în afara graniţelor, în pofida obstacolelor şi a primejdiilor. <span class="CharOverride-5">C. </span>descrie şi drumul său aventuros spre altă lume, unde e urmată de alţi câţiva concetăţeni, precum şi avatarurile instalării la Paris, în scene şi cu figuri desprinse parcă dintr-o tragicomedie. În 1998 apare o carte neobişnuită: Marin Preda, <span class="CharOverride-1">Scrisori către Aurora.</span> Eugen Simion – Aurora Cornu, <span class="CharOverride-1">Convorbiri despre Marin Preda</span>, volum ce poartă grifa lui Eugen Simion. El are iniţiativa şi conduce inteligent dialogul început în 1983, continuat în 1985 şi încheiat după 1990, la Paris, despre un personaj absent, scriitorul Marin Preda, adevăratul erou al convorbirilor. Ambii interlocutori l-au cunoscut în ipostaze diferite. Consideraţiile lor se aliniază, se întretaie sau uneori se contrazic într-un discurs epic bine temperat, despre o epocă – „obsedantul deceniu”, despre tânărul Preda şi, în mod inerent, despre ei înşişi. Ideea unei cărţi s-a cristalizat doar după ce <span class="CharOverride-5">C.</span> s-a hotărât să publice scrisorile trimise ei de Marin Preda între anii 1954 şi 1958. Acum începe translaţia decisivă de la „cartea vorbită”, din convorbirile amicale, spre statutul scriptic al cărţii, care păstrează ceva din însemnele oralităţii. Ceea ce îl seduce pe cel ce a provocat confesiunile sunt dezvăluirile fostei soţii a prozatorului despre un Preda sfios şi îndrăgostit, stimulat prin iubire să-şi publice capodopera <span class="CharOverride-1">Moromeţii</span>, imagine care constituie punctul de pornire spre un excelent portret interior al scriitorului. Performanţa – o spune criticul – se datorează unui „personaj original”. Inteligentă, ironică, de o sinceritate stânjenitoare uneori prin brutalitatea ei, dar care nu jigneşte niciodată, <span class="CharOverride-5">C.</span> este o româncă bine adaptată mentalităţii pariziene, fără complexe şi fără ifose.</p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Studenta</span>, Bucureşti, 1954; <span class="CharOverride-1">Distanţe</span>, Bucureşti, 1962; <span class="CharOverride-1">La Déesse au sourcil blanc</span>, Paris, 1984; <span class="CharOverride-1">Poezii</span>, pref. Eugen Simion, Bucureşti, 1995; Marin Preda, <span class="CharOverride-1">Scrisori către Aurora.</span> Eugen Simion – Aurora Cornu, <span class="CharOverride-1">Convorbiri despre Marin Preda</span>, postfaţă Eugen Simion, Bucureşti, 1998; <span class="CharOverride-1">Romanian Fugue in C Sharp</span>, New York, 2003; ed. (<span class="CharOverride-1">Fugue roumaine vers le point C</span>), Paris, 2005; ed. (<span class="CharOverride-1">Fugă spre centru</span>), tr. Radu Paraschivescu, Bucureşti, 2005; <span class="CharOverride-1">Castel pentru o persoană</span>, Bucureşti, 2004.<span class="CharOverride-5"> Traduceri:</span> Shakespeare,<span class="CharOverride-1"> Hamlet</span>, în Shakespeare,<span class="CharOverride-1"> Romeo şi Julieta. Hamlet</span>, Bucureşti, 1962.</p>
			<p class="Heuristica___m_RPR"><span class="CharOverride-5">Repere bibliografice:</span> Al. Săndulescu, <span class="CharOverride-1">„Distanţe”</span>, GL, 1962, 17; C. Stănescu, <span class="CharOverride-1">Poezii fără semnificaţii</span>, „Scânteia tineretului”, 1962, 12 mai; Eugen Simion, <span class="CharOverride-1">Viziune şi imagine în poezie</span>, CNT, 1962, 35; Sorin Brateş, <span class="CharOverride-1">„Distanţe”</span>, IL, 1962, 8; Gabriel Dimisianu, <span class="CharOverride-1">Poeta Aurora Cornu</span>, RL, 1995, 27; Petraş, <span class="CharOverride-1">Cărţile</span>, <span class="CharOverride-1">58–60</span>; Georgeta Drăghici, <span class="CharOverride-1">Întoarcerea poetei</span>, RL, 2004, 40; Popa, <span class="CharOverride-1">Ist. lit.</span>, I, <span class="CharOverride-1">839–840</span>; Radu Aldulescu, <span class="CharOverride-1">Aurora Cornu – apogeul şi începutul unei poveşti</span>, RL, 2010, 39; Manolescu, <span class="CharOverride-1">Enciclopedia</span>,<span class="CharOverride-1"> 200–201</span>; Eugen Simion, <span class="CharOverride-1">Portretul scriitorului îndrăgostit. Marin Preda</span>, îngr. Oana Soare, Bucureşti, 2010. &#9;<span class="Semnatura">S.I.</span></p>
			<p class="Heuristica-PRIMUL"><span class="titlu-12">COROBAN, Vasile</span><span class="CharOverride-5"> </span>(14.XI.1910, Camenca–Bălţi – 19.X.1984, Chişinău), critic şi istoric literar. Este fiul Verei şi al lui Pavel Coroban, ţărani. Rămas orfan de tată (1922), după terminarea şcolii primare din sat se înscrie la Liceul „Ion Creangă” din Bălţi. După absolvire (1929) intră la Facultatea de Matematică a Universităţii din Cernăuţi, iar în 1931 se transferă la Universitatea din Iași, unde urmează Facultatea de Drept. Pe parcursul anilor de studii redactează jurnalul antifascist „Viaţa universitară”<span class="CharOverride-1">. </span>Unele acţiuni ale tânărului redactor sunt considerate ilegale, în 1935 fiind condamnat la şase luni de privaţiune de libertate, ispășite în închisorile de la Huşi şi Iaşi. După absolvirea facultăţii (1936) lucrează ca secretar tehnic la Liceul Comercial din Bălţi (1938–1940), colaborator la gazeta judeţeană „Pământ sovietic”<span class="CharOverride-1"> </span>(1940–1941),<span class="CharOverride-5"> </span>muncitor la o uzină metalurgică din Siberia, în orașul Stalinsk (1942), profesor de matematică şi fizică la o şcoală medie din aceeaşi regiune (1942–1945), secretar responsabil al ziarului judeţean „Luceafărul roşu”<span class="CharOverride-1"> </span>(Bălţi, 1945–1947). Din<span class="CharOverride-5"> </span>1947 este cercetător la Institutul de Istorie, Limbă şi Literatură al Filialei Moldoveneşti a Academiei de Ştiinţe din URSS. Aflat printre fondatorii Catedrei de literatură română a Facultăţii de Filologie la Universitatea de Stat din Chişinău, se va manifesta ca unul din promotorii şi apărătorii valorilor culturale româneşti. Intransigent, riscând să fie considerat „element burghezo-naţionalist moldovenesc”, în anii ’50 ai secolului trecut se opune rusificării şi tendinţei de denaturare a limbii române. În 1958 obţine titlul de doctor în filologie cu o teză despre viaţa şi opera lui Vasile Alecsandri, dar în 1959, declarat „element dăunător societăţii”, este înlăturat de la catedră. Într-o campanie dură întreprinsă de autorităţile comuniste, se vede învinuit de revizionism, naţionalism şi nihilism, de atitudine negativă faţă de realismul socialist şi faţă de literaturile din fosta URSS. Chiar şi în aceste condiţii, va continua să se ocupe de scrierile unor autori români sau din literatura universală. Este coautor al unor manuale şcolare de literatură, editează şi pune în circulație la est de Prut opera unor clasici (Ion Neculce, Nicolae Costin, Dimitrie Cantemir, Vasile Alecsandri, Alecu Russo) şi ridică problema studierii în şcoală a lui C. Dobrogeanu-Gherea şi a lui G. Ibrăileanu. Investighează specificul naţional în literatură, influenţele literare, precum şi o gamă variată de aspecte, de la<span class="CharOverride-1"> </span>reflecţia moral-filosofică la Grigore Ureche, Miron Costin şi Ion Neculce la Eminescu şi estetica romantismului.<span class="CharOverride-1"> </span>În monografia <span class="CharOverride-1">Romanul moldovenesc contemporan. Estetica</span> <span class="CharOverride-1">genului </span>(1969), lucrare pentru care i s-a conferit titlul de doctor habilitat în filologie, promovează, programatic, o receptivitate artistică deschisă, descătuşată. Timp de un deceniu (1970–1980), până la pensionare, a exercitat funcţia de<span class="CharOverride-5"> </span>şef al sectorului de teorie literară la Institutul de Limbă şi Literatură al Academiei de la Chişinău, activitate din care a rezultat, printre altele, culegerea colectivă <span class="CharOverride-1">Studii de teorie</span> <span class="CharOverride-1">a literaturii </span>(1979). A mai publicat studiul monografic <span class="CharOverride-1">Dimitrie Cantemir – scriitor umanist </span>(1973) şi culegerea <span class="CharOverride-1">Creaţia lui Eminescu în şcoală</span> (1980).</p>
			<p class="Heuristica-BASE">Preocupat de problema conştiinţei de sine a românilor basarabeni, <span class="CharOverride-5">C.</span> pledează pentru cultivarea spiritului critic în peisajul literar basarabean postbelic, pentru criteriul valoric care, în anii ‘50–’60–’70, semnifica şi lupta pentru refacerea legăturilor culturii române dintre Prut şi Nistru cu cea din România. Judecăţile din studiile consacrate prozei vizează „verbozitatea oratorică”, „infantilismele comice”, „simplificarea exagerată a personajelor,” „lirismul declarativ şi alegorismul artificios”, platitudinea, clișeele etc. Pledoaria în favoarea realismului nu este în detrimentul imaginaţiei, considerată determinantă în artă. Astfel, prozatorul Vasile Vasilache „posedă o anumită imaginaţie ludică”, „ştie să facă sensibile ideile, folosind original fondul folcloric”, Ion Constantin Ciobanu „instinctiv poetizează situaţiile”, iar în romanul lui Vladimir Beşleagă <span class="CharOverride-1">Zbor frânt</span> remarcă „tablouri sensibile, pe care imaginaţia înfierbântată le colorează patetic, le prezintă cititorului ca timp psihologic”. La <span class="CharOverride-5">C.</span>, ironia şi sarcasmul se vor îmbina cu bonomia şi atitudinea echidistantă ori cu nota doctă, profesorală. Aspectele teoretice luate în dezbatere îi oferă şansa de a se raporta nu o dată la contextul literaturii universale. Se oprește la ceea ce consideră a fi secretul artei dostoievskiene din perspectiva ideii fundamentale care animă marea literatură din secolul al XIX-lea, şi anume ideea „punerii în drepturi a omului căzut în pierzanie”. Abordând problematica personajelor şi cea a comicului la Cervantes, avansează opinia că romanul scriitorului hispanic ar fi, de fapt, un roman realist şi că nota comică ar rezulta nu din prezenţa, cu tot ce înseamnă ea, a lui Sancho Panza în viaţa lui Don Quijote, ci din felul interacţiunii Cavalerului Tristei Figuri cu această prezenţă. Raportul eului cu celălalt transpare în obiectivul criticului literar la disocierea „controverselor în jurul umanismului dostoievskian”, a viziunii despre destinul tragic al omului. Preocuparea constantă a lui <span class="CharOverride-5">C.</span> pentru marea literatură a lumii, afinitățile cu spiritul clasic în cultură îi vor permite să se detaşeze de ideologizarea excesivă a timpului, şi să-și păstreze exigenţele axate pe valoarea autentică.</p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Ion Canna</span>,<span class="CharOverride-1"> </span>Chișinău, 1953; <span class="CharOverride-1">Obşcestvenno-politiceskie i literaturno-kriticeskie vozzrenia Aleku Russo </span>(în colaborare cu Pavel Covcegov),<span class="CharOverride-1"> </span>Chişinău, 1953; <span class="CharOverride-1">Cronicarul Ioan Neculce. Viaţa şi opera </span>(în colaborare cu Eugen Russev), Chişinău, 1956; <span class="CharOverride-1">Vasile Alecsandri</span>, Chişinău, 1957; <span class="CharOverride-1">Studii şi articole de critică literară</span>,<span class="CharOverride-1"> </span>Chişinău, 1959; <span class="CharOverride-1">Studii, eseuri, recenzii</span>, Chişinău, 1968; <span class="CharOverride-1">Romanul moldovenesc contemporan</span>,<span class="CharOverride-1"> </span>Chişinău, 1969; ed. 2, Chișinău, 1974; <span class="CharOverride-1">Pagini de critică literară</span>,<span class="CharOverride-1"> </span>Chişinău, 1971; <span class="CharOverride-1">Dimitrie Cantemir – scriitor umanist</span>,<span class="CharOverride-1"> </span>Chişinău, 1973; ed. 2, pref. Mihai Cimpoi, Chișinău, 2003; <span class="CharOverride-1">Studii de teorie a literaturii </span>(în colaborare), Chişinău, 1979; <span class="CharOverride-1">Creaţia lui M. Eminescu în şcoală</span>, Chişinău, 1980; <span class="CharOverride-1">Scrieri alese</span>,<span class="CharOverride-1"> </span>introd. Anatol Gavrilov, Chişinău, 1983. </p>
			<p class="Heuristica___m_RPR"><span class="CharOverride-5">Repere bibliografice: </span>Cimpoi, <span class="CharOverride-1">Alte disocieri</span>, <span class="CharOverride-1">113–117</span>; Gheorghe Chira, <span class="CharOverride-1">Vasile Coroban</span>,<span class="CharOverride-1"> </span>în <span class="CharOverride-1">Profiluri</span>, <span class="CharOverride-1">290–297</span>; Vladimir Beşleagă, <span class="CharOverride-1">Profesor şi critic literar de prestigiu</span>,<span class="CharOverride-1"> </span>„Nistru”, 1985, 2; Ciocanu, <span class="CharOverride-1">Critică</span>, <span class="CharOverride-1">242–253</span>; Al. Burlacu, <span class="CharOverride-1">Vasile Coroban și ideea specificului național</span>, RLSL, 1993, 2;<span class="CharOverride-1"> </span>Cimpoi, <span class="CharOverride-1">Ist. lit.. Basarabia</span>, <span class="CharOverride-1">272</span>;<span class="CharOverride-1"> </span>Ciocanu, <span class="CharOverride-1">Lit. rom.</span>,<span class="CharOverride-1"> 399–408</span>; Mihail Dolgan, [<span class="CharOverride-1">Vasile Coroban</span>], LRP, <span class="CharOverride-1">578–587</span>; [<span class="CharOverride-1">Vasile Coroban</span>],<span class="CharOverride-1"> </span>LRC, 2000, 6–12 (grupaj special); Cimpoi, <span class="CharOverride-1">Critice</span>, IV, <span class="CharOverride-1">216–218</span>; <span class="CharOverride-1">Mică encicl.</span>,<span class="CharOverride-1"> 179–188</span>; Ciocanu, <span class="CharOverride-1">Vase comunicante</span>, <span class="CharOverride-1">418–426</span>; Apetri, <span class="CharOverride-1">77–86</span>; Ana Bantoş, <span class="CharOverride-1">Deschidere spre universalism. Literatura română din Basarabia postbelică</span>, Chişinău, 2010, <span class="CharOverride-1">59–60</span>;<span class="CharOverride-1"> Dicț. Chișinău</span>,<span class="CharOverride-1"> 169–170</span>; <span class="CharOverride-1">Omul de spirit</span>, coordonator Vladimir Beşleagă, Chişinău, 2010; <span class="CharOverride-1">Vasile Coroban, un arbitru într-o lume a arbitrarului</span>, Chişinău, 2010. &#9;<span class="Semnatura">A.Bn.</span></p>
			<p class="Heuristica-PRIMUL"><span class="titlu-12">COROIU, Constantin</span> (6.X.1943, Ţifeşti, j. Vrancea), publicist, critic şi istoric literar. Este fiul Anicăi (n. Cioarec) şi al lui Vasile Coroiu, ţăran. Urmează şcoala generală în comuna natală, apoi Liceul „Unirea” din Focşani, terminat în 1961. După absolvirea Facultăţii de Filologie a Universităţii „Al. I. Cuza” din Iaşi (1967) şi a unui curs postuni&#173;versitar de jurnalistică, s-a dedicat presei scrise şi vorbite, devenind redactor la Studioul Iaşi al Radiodifuziunii Române; desfăşoară totodată o susţinută activitate publicistică, uneori sub pseudonimele C. Măgureanu, C. Vrânceanu, C. Constantin, în numeroase cotidiene şi periodice literare din Iaşi şi Bucureşti („România literară”, „Ateneu”, „Cronica”, „Saeculum” ş.a.). La „Convorbiri literare” a deţinut, timp de cinci ani, rubrica permanentă „Contexte”, pe care a reluat-o, bisăptămânal, din 1995, în cotidianul „Evenimentul” din Iaşi. Din 1990 este publicist-comentator la ziarul „Adevărul” şi redactor al săptămânalul „Adevărul literar şi artistic”, unde ține până în 2005 rubrica „Texte și contexte”, pe care o va relua din același an în „Cultura”. A fost distins, între altele, cu Premiul Filialei Iași a Uniunii Scriitorilor.</p>
			<p class="Heuristica-BASE">Debutând la „Viața studențească” în 1965, <span class="CharOverride-5">C.</span> s-a remarcat ca publicist, cultivând predilect interviurile, discuţiile colocviale, confruntarea de opinii cu personalităţi ale literaturii române contemporane, contribuţiile sale în această direcţie fiind reunite în volumele <span class="CharOverride-1">Dialoguri literare</span> (I–II, 1976–1980), <span class="CharOverride-1">Mărturii în timp </span>(1997), <span class="CharOverride-1">Paralele inegale </span>(2003). Privite în ansamblu, dialogurile nu se încadrează în formula comună a interviului cu întrebări laconice şi răspunsuri înregistrate automat. <span class="CharOverride-5">C.</span> dialoghează cu adevărat, creează o atmosferă adecvată unei convorbiri spontane şi degajate, dar mai ales lansează idei, sugestii şi incită la construirea unor argumente diferite de ale sale. Interlocutori îi sunt Marin Sorescu, Nichita Stănescu, Ioan Alexandru, Şerban Cioculescu, Al. Piru, Mircea Zaciu, Eugen Simion, Nicolae Manolescu, Ana Blandiana, Al. Ivasiuc, Adrian Marino, D.R. Popescu ş.a. În afara datelor memorialistice, autobiografice şi a notelor de confesiune, convorbirile gravitează de obicei în jurul unor subiecte majore, precum condiţia valorică şi funcţională a eseului, „starea” poeziei, a prozei şi a criticii literare, calofilia scriiturii moderne etc. În exerciţiul publicistic <span class="CharOverride-5">C.</span> a apelat în mod frecvent şi la mijloacele de cercetare şi exprimare ale criticii şi istoriei literare. În <span class="CharOverride-1">Tinereţea lui Gutenberg</span> (1982) sunt incluse pagini privitoare la publicistica unor scriitori români clasici şi contemporani reprezentativi, precum M. Eminescu, I.L. Caragiale, G. Ibrăileanu, G. Călinescu, Lucian Blaga, Marin Preda, Octavian Paler ș.a. <span class="CharOverride-5">C. </span>nu este un profesionist sistematic al cronicii literare săptămânale, însă intervenţiile sale, adunate în volumele <span class="CharOverride-1">Dialog în actualitate</span> (1985), <span class="CharOverride-1">Paradisul perisabil</span> (2003), <span class="CharOverride-1">Lecturi subiective</span> (2009) se constituie într-un judicios jurnal de lectură, cu observaţii pertinente, cu puncte de vedere incitante și formulări pregnante. Disponibilitatea îl orientează și spre lucrări de memorialistică, gen care ilustrează sumarele antologiilor de publicistică <span class="CharOverride-1">Viaţa ca o postfaţă</span> (2005) și <span class="CharOverride-1">Memoria la timpul prezent</span> (2011). Spirit canonic, solar, conservator, <span class="CharOverride-5">C.</span> preferă numele mari, la umbra cărora compune comprehensive exerciții de admirație, manifestând un adevărat cult pentru G. Călinescu, ale cărui aserţiuni îi susţin aproape toate comentariile. </p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Dialoguri literare</span>, vol. I, Iaşi, 1976, vol. II, Bucureşti, 1980; <span class="CharOverride-1">Tinereţea lui Gutenberg</span>, Bucureşti, 1982; <span class="CharOverride-1">Dialog în actualitate</span>,<span class="CharOverride-1"> </span>Iaşi, 1985; <span class="CharOverride-1">Mărturii în timp</span>, Bucureşti, 1997; <span class="CharOverride-1">Paradisul perisabil</span>, Iaşi, 2003; <span class="CharOverride-1">Paralele inegale</span>, Iaşi, 2003; <span class="CharOverride-1">Viaţa ca o postfaţă</span>, Iaşi, 2005; <span class="CharOverride-1">Lecturi subiective</span>, Iaşi, 2009; <span class="CharOverride-1">Memoria la timpul prezent</span>, Iași, 2011.</p>
			<p class="Heuristica___m_RPR"><span class="CharOverride-5">Repere bibliografice: </span>Eugen Simion, <span class="CharOverride-1">„Dialoguri literare”</span>, „Scânteia tineretului”, 1977, 29 ianuarie; Florin Faifer, <span class="CharOverride-1">Scriitori în dialog</span>, CRC, 1977, 48; Mihai Dinu Gheorghiu, <span class="CharOverride-1">Dialoguri în și despre literatură</span>, CL, 1977, 86;<span class="CharOverride-1"> </span>Nicolae Manolescu, <span class="CharOverride-1">Actualitatea literară, </span>RL, 1980, 43; Liviu Leonte, <span class="CharOverride-1">Literatură şi publicistică</span>, „Flacăra Iaşului”, 1986, 12 august; Daniel Cristea-Enache, <span class="CharOverride-1">Respectul valorilor</span>, ALA, 1998, 417; Teodor Vârgolici, <span class="CharOverride-1">Recuperarea paradisului perisabil</span>, ALA, 2003, 660;<span class="CharOverride-1"> </span>Florin Faifer,<span class="CharOverride-1"> Un profesionist, </span>CL, 2004, 1<span class="CharOverride-1">; </span>Holban, <span class="CharOverride-1">Ist. lit.</span>, III, <span class="CharOverride-1">215–226</span>; Al. Săndulescu, <span class="CharOverride-1">Un comentator colocvial</span>, RL, 2008, 33; Ioan Adam, <span class="CharOverride-1">Afinităţi selective</span>, Târgovişte, 2012, <span class="CharOverride-1">149–155.&#9;</span><span class="Semnatura">T.V.</span></p>
			<p class="Heuristica_PRIMUL_Semnat"><span class="titlu-12">CORRESPONDANCES,</span><span class="CharOverride-5"> </span>revistă internaţională de literatură apărută în aprilie 1982 la München, în Germania, în cadrul Editurii Ion Dumitru. Preconizată să apară trimestrial („quatre cahiers par an”), primul şi singurul număr din <span class="CharOverride-5">C.</span> a ieşit de sub tipar sub direcţia lui Ion Caraion şi Lucian Grigorowitsch, având un comitet de redacţie format din Matei Călinescu, Nicholas Catanoy, James Gill, Vahé Godel, Virgil Nemoianu, Danielle Obadia, Madeleine Santschi, Radu Stern şi George Tomaziu. Tot George Tomaziu semnează şi prezentarea grafică a numărului. Adresa redacţiei este cea din exil a lui Ion Caraion (34 rue St. Martin, Lausanne), ceea ce poate să însemne că atât structura, cât şi realizarea propriu-zisă a revistei îi aparţineau. Articolul-program (<span class="CharOverride-1">Identitate</span>), deşi asumat de redacție, este expresia concepţiei literare a lui Ion Caraion, iar ideile de aici se regăsesc şi în alte iniţiative culturale din ţară şi din exil ale acestuia. De altfel, întreaga publicaţie, în condiţii fireşti de eleganţă sporită, aminteşte mai vechiul şi insolitul caiet „Agora”, „colecţie internaţională de artă şi literatură”, realizat în 1947 împreună cu Virgil Ierunca, sub auspiciile Fundaţiei Regele „Mihai I”. <span class="CharOverride-5">C.</span> – se spune în articolul-program<span class="CharOverride-1"> – </span>publică poezie, proză şi eseistică literară cu o condiţie: autorul să aibă talent. Deşi nu urmărea a fi în primul rând o revistă cu profil politic, un obiectiv principal era acela de a milita „cu toate mijloacele pentru jocul liber al democraţiilor libere”. Promovând ideea de comunicare prin schimbul liber de concepţii estetice şi perspective artistice,<span class="CharOverride-5"> C. </span>tipăreşte textele păstrând limba originalului în cazul limbilor de circulaţie şi traducerea lor, alături de reproducerea redacţiei iniţiale, în cazul celor scrise în „limbile mici”. Colaboratorii sunt nume prestigioase ale literaturii şi culturii europene, de la Ernst Jünger, Eugène Guillevic, Michel Butor, André Frénaud, Georges-Emmanuel Clancier, Edmond Humeau până la Omar Lara, Kurt Marti, Jil Silberstein, Pierre-Alain Tâche, Wolf von Aichelburg şi Cesare Zavattini. Sunt reproduse şi fragmente inedite din fondul arhivistic Pier Paolo Pasolini. Dintre textele semnate de români sunt de menţionat poemele în franceză ale lui Vintilă Horia, eseul despre „scientism şi poetică” al lui Nicholas Catanoy, versurile lui Matei Călinescu şi Ion Caraion, consideraţiile epice ale lui Lucian Grigorowitsch, portretul <span class="CharOverride-1">Ilarie Voronca</span> semnat de Horia Liman şi considerațiile asupra poeticii contemporane ale lui Virgil Nemoianu. Deşi pentru numerele următoare se anunţă colaborări la fel de reputate, revista nu a mai beneficiat de susţinere financiară, eşecul unei asemenea publicaţii specializate, de elegantă, dar restrânsă circulaţie, fiind previzibil. Încă o iniţiativă publicistică a lui Ion Caraion a luat astfel sfârşit. Ceea ce rămâne până la urmă este ilustrarea efortului vizibil de a încadra literatura exilului românesc în contextul european al epocii. &#9;<span class="Semnatura">N.F.</span></p>
			<p class="Heuristica_PRIMUL_Semnat"><span class="titlu-12">CORTINA,</span> revistă apărută la Bucureşti, săptămânal, între 23 ianuarie 1915 şi iulie 1916, cu subtitlul „Teatru. Literatură. Artă. Muzică”. Director: I. Kaufmann; prim-redactor: Emanoil Cerbu. Redacţia nu expune explicit, într-un articol-program, direcţia literar-artistică pe care va evolua, lăsând-o la voia împrejurărilor: „Ce vom face, ce atitudine şi ce păreri, ce scop are revista noastră, toate acestea le veţi afla treptat. […] Formatul de faţă ca şi modul actual de apariţie nu sunt decât provizorii, condiţionate de vremurile tulburi, atât de neprielnice oricărei manifestaţiuni culturale sau artistice. Ştim că e o îndrăzneală – unii vor zice chiar o nesocotinţă – să scoţi o revistă de teatru şi artă azi, când glasul Thaliei e înăbuşit de bubuitul îngrozitor al tunurilor, când în aer miroase a praf de puşcă, cu alte cuvinte când preocupările artistice au trecut pe planul al doilea chiar la artişti… Şi totuşi îndrăznim. Şi acum: Sus cortina!” (<span class="CharOverride-1">Se ridică cortina</span>). <span class="CharOverride-5">C.</span> tipăreşte versuri de Oreste (<span class="CharOverride-1">Romanţă nouă</span>, <span class="CharOverride-1">Romanţă</span>), Alexandru T. Stamatiad (<span class="CharOverride-1">Scrisoarea</span>), D. Karnabatt (<span class="CharOverride-1">Sărutare supremă</span>, <span class="CharOverride-1">Amici, e primăvară!</span>, sonetele <span class="CharOverride-1">Octombre </span>şi <span class="CharOverride-1">Villa Bianca</span>), catrene de Cincinat Pavelescu şi schiţa <span class="CharOverride-1">Copacul</span> a lui E. Lovinescu. Beletristica originală e completată de o corespondenţă din străinătate cu impresii de călător (Virgiliu Dima, <span class="CharOverride-1">Scrisori din Berlin</span>) şi de <span class="CharOverride-1">Amintiri din teatru. Odobescu şi Grigore Manolescu</span>, notate de Emil Nicolau. În mod constant, în josul traducerilor din Tristan Bernard (<span class="CharOverride-1">Musafirul</span>), Catulle Mendès, Villiers de L’Isle-Adam, Paul Féval, Mark Twain, Robert de Flers, Max şi Alex. Fischer apare majuscula W. Alegându-şi-i ca „modele” poetice pe Victor Eftimiu, George Coşbuc şi Eminescu, N.I. Porfiriu exersează genul frivol al pastişei („à la manière de…”). Publicaţie consacrată şi prin titlu creaţiei dramatice şi artei teatrale interpretative, <span class="CharOverride-5">C.</span> publică scene din piesele <span class="CharOverride-1">Ringala</span> de Victor Eftimiu şi <span class="CharOverride-1">Bujoreştii </span>de Caton Theodorian. O notă vie, de interes faţă de actualitatea artistică, aduce ancheta „Ce fac scriitorii noştri dramatici”<span class="CharOverride-1"> </span>– alcătuită pe baza întrebărilor privind proiectele literare, stagiunea apropiată şi opinii despre „piesa favorită” –, la care răspund A. de Herz, Const. Rîuleţ, Caton Theodorian, împreună cu interviurile date de aceiaşi, alături de Victor Eftimiu şi Zaharia Bârsan. Singulare în sumarul general sunt două scrisori „inedite” expediate de V. Alecsandri lui Georgiad Obedenaru, semnalate de publicista Smara în fondurile Bibliotecii „I.G. Bibicescu” din Turnu Severin. Rubricaţia revistei este cea consacrată în epocă, destul de fărâmiţată, ca atare conţinutul dublând-se şi uneori chiar triplându-se (cu excepţia sporadicelor „Cronica muzicală” şi „Cronica dramatică”, şi a nelipsitelor „Cugetări”): „Informaţiuni”, „Din cutia Pandorei”, „Dări de seamă”, „Răspunsuri”, „Poşta redacţiei”, „Revista revistelor” etc. O noutate este <span class="CharOverride-1">entrefiletul </span>cursiv „Feminine”, destinat evident preocupărilor doamnelor şi domnişoarelor: modă, machiaj, bune maniere în familie şi în societate etc., redactat de Sylvia. Unele semnături de camuflaj (Wotan, Mimosa, Tamar, Eros), criptonime, litere (I.T., Sym) sau pseudonime (Dinu Dumbravă – Emanoil Riegler) ascund scriitori obscuri, redactori, gazetari modeşti şi colaboratori ocazionali. &#9;<span class="Semnatura">R.P.</span></p>
			<div class="_idGenObjectLayout-1">
				<div id="_idContainer009">
					<div id="_idContainer007" class="Basic-Text-Frame">
						<p class="Titlu-Nume-H">COSAŞU, Radu </p>
						<p class="Titlu-mic-DATE">(29.X.1930, Bacău), prozator, jurnalist, autor dramatic.</p>
					</div>
					<div id="_idContainer008" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="07_DGLR_C_610-733-web-resources/image/COSASU_RAsDU.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Melaniei (n. Wassermann) şi al lui Isac Rohrlich, contabil. Urmează studiile medii la liceele „Cultura”, apoi „Matei Basarab” din Bucureşti (1940–1944, 1944–1948). Suferă presiunea legilor rasiale emise de regimul lui Ion Antonescu, fără a purta însă steaua galbenă. După instaurarea regimului comunist, aderă entuziast la ideologia acestuia şi devine redactor la „Revista elevilor”, unde debutează cu reportaje în 1948, „Tânărul muncitor” şi „Scânteia tineretului”, organ central al Uniunii Tineretului Muncitoresc, de unde este eliminat în 1950 după ce serviciul de cadre îi descoperă un unchi dansator emigrat şi suspect de spionaj. În 1948 semnează pentru prima dată cu pseudonimul care îl va consacra, inspirat de un poem al lui Radu Boureanu (<span class="CharOverride-1">Trei cosaşi</span>). Frecventează un an Facultatea de Litere (1948–1949). După eliminarea ideologică, este angajat ca frezor în 1949 la Uzinele Timpuri Noi, de unde va fi trimis în armată la Cluj-Napoca. Ca soldat fruntaş la cavalerie, trimite oficiosului comunist „Scânteia”, în speranţa reabilitării, o scrisoare prin care demască „intimismul” poetei Maria Banuş. Recuperat politic, îşi publică în 1952, sub pseudonimul Radu Costin, primul volum, conţinând schiţe cu caracter propagandistic: <span class="CharOverride-1">Servim Republica Populară Română!.</span> Devine cursant la Şcoala de Literatură „M. Emi&#173;nescu” (1952–1953), alături de Nicolae Labiş, Lucian Raicu, Sonia Larian, Florin Mugur, Gheorghe Tomozei ş.a. Revine apoi la „Scânteia tineretului”, unde rămâne până în martie 1956 când, la a doua Consfătuire a Tinerilor Scriitori, ţine o conferinţă în care pledează cauza „adevărului integral” în viaţă şi literatură. Gestul nonconformist îi fusese stimulat de lecturile din idolii săi literari, Camil Petrescu, Romain Rolland şi Isaac Babel, dar era în consonanţă şi cu noile orientări poststaliniste ale criticii din URSS privind valorificarea „sincerităţii” în arta partinică. Denunţat public pentru atitudini individualiste, e supus unei campanii de presă orchestrate de Leonte Răutu. În noiembrie, după înăbuşirea revoluţiei din Ungaria, va fi exclus, împreună cu Nicolae Ţic, din redacţia „Scânteii tineretului”, fiind suspectat de legături clandestine cu Cercul Petőfi din Budapesta. Revine în presa culturală abia în 1968 (ca redactor la revista „Cinema”, unde rămâne până în 1987). Între timp lucrează ca reporter pe şantierele hidroenergetice. Influenţate de frazarea incandescentă a lui Geo Bogza, schiţele şi reportajele din aceşti ani asigură materia volumelor <span class="CharOverride-1">Energii</span> (1960), <span class="CharOverride-1">Lumină!</span> <span class="CharOverride-1">Din</span> <span class="CharOverride-1">cronica hidrocentralei „V.I. Lenin”</span> (1961) şi <span class="CharOverride-1">Nopţile tovarăşilor mei</span> (1962). Pe aceeaşi linie ideologică, dar cu un caracter mai compozit, se înscrie şi publicistica retorică din <span class="CharOverride-1">Opiniile unui pământean</span> (1957). Prima piesă de teatru a lui <span class="CharOverride-5">C.</span>, o „comedie tonică în şase tablouri” (<span class="CharOverride-1">Mi se pare romantic…</span>, 1961), a fost pusă în scenă de David Esrig la Teatrul de Comedie din Bucureşti. În revista „Teatrul” din mai 1965 i-a apărut comedia <span class="CharOverride-1">Un nasture sau absolutul</span>, urmată de <span class="CharOverride-1">Un scurt program cu bossanove</span> (1966). Paralel, <span class="CharOverride-5">C.</span> scrie şi scenarii de film, în aceeaşi gamă de comedie romantică socialistă: <span class="CharOverride-1">Cinci oameni la drum</span> (1963, în colaborare cu Nicolae Ţic) sau <span class="CharOverride-1">Un film cu o fată fermecătoare</span> (1967). Puţin comentate, parţial datate, piesele vor lăsa urme în literatura autorului, definită de o teatralitate ironic sentimentală. Încă tributar maniheismului ideologic realist-socialist, dar nu lipsit de virtuţi artistice şi de resurse epice în descendenţă „balzaciană”, romanul <span class="CharOverride-1">A înţelege sau nu. Vieţi paralele în toamna lui ’44</span> (1965) este o „cronică de război” ce opune idealismul luptătorilor comunişti pentru eliberare şi decadenţa morală a necomuniştilor de toate nuanţele. Volumul de nuvele <span class="CharOverride-1">Omul, după 33 de ani, scapă</span> (1966) marchează o distanţare faţă de dogmatismul primei tinereţi, recuperată cu distanţă sceptică în nuvela finală (<span class="CharOverride-1">Un drum, poate, spre înţelepciune</span>), unde un fost exclus din facultate se confruntă, dubitativ, cu propriul trecut. În august 1968, când Nicolae Ceauşescu denunţă intervenţia trupelor Pactului de la Varşovia în Cehoslovacia rebelă, <span class="CharOverride-5">C.</span> refuză să se înscrie în partid, considerând că face parte din rândurile „generaţiei Budapesta”. Rezultatul colaborărilor la rubrica săptămânală „Cronica de trei minute”, susţinută în revista „Flacăra”, se concretizează în două volume, cu titluri trimiţând, ambiguu, la „dezgheţul” poststalinist: <span class="CharOverride-1">Un august pe un bloc de gheaţă</span> (1971) şi <span class="CharOverride-1">Alţi doi ani pe un bloc de gheaţă</span> (1974), în care articolele – alcătuind, împreună, o „cronică” personală a atmosferei evenimentelor din august 1968 şi din anii imediat următori – sunt montate foarte liber, în secvenţe nonconformiste. Ca redactor la „Cinema”, <span class="CharOverride-5">C.</span> transformă specia comentariului cinematografic într-o proză subiectivă de calitate. <span class="CharOverride-1">Viaţa în filmele de cinema</span> (1972) şi <span class="CharOverride-1">O vieţuire cu Stan şi Bran</span> (1981) reiau fermecătoarele excursuri confesive în lumea alb-negru a filmelor de cinematecă, a comediilor cu Stan şi Bran, Chaplin, Malec, fraţii Marx, a producţiilor cinematografice pe linie din anii ’50 ş.a., toate fiind, din nou, pretexte de autodefinire. Din 1969 <span class="CharOverride-5">C.</span> ţine cronică sportivă (sub pseudonimul Belphegor) la ziarul „Sportul”, apoi, sub numele Radu Cosaşu, la „Informaţia Bucureştiului” şi, din 1990, la „Gazeta sporturilor”. Cele din „Sportul” au fost reunite în volumul <span class="CharOverride-1">Cinci ani cu Belphegor</span> (1975). S-a observat că autorul nu-şi scrie articolele ca reporter la faţa locului, ci ca telespectator. Înainte de 1989 <span class="CharOverride-5">C.</span> a mai deţinut rubrici permanente la „România literară” („Telecinema”) şi „Tribuna”. În 1993 a înfiinţat, împreună cu Andrei Pleşu şi alţi colaboratori, săptămânalul cultural „Dilema” (ideea numelui, inspirat de I.L. Caragiale, îi aparţine), unde va fi aproape două decenii titular al rubricii „Din vieaţa unui extremist de centru”. În 2002–2003 a ţinut rubrica „Sonatine” la publicaţia rock „Musical Report”. Expresia unui personaj din romanul <span class="CharOverride-1">Maimuţele personale </span>(1968) – „ziarele scriu poveşti mai frumoase decât cărţile” – este un credo al autorului, considerat, până în anii ’70 din secolul trecut, mai mult un reporter sau un gazetar decât un prozator propriu-zis. Eminamente confesivă, mare parte a publicisticii lui <span class="CharOverride-5">C.</span> are un caracter hibrid, de frontieră, articolul de ziar luând, ludic-experimental, forma prozei scurte sau a poemului în vers alb: influenţa poeziei-reportaj a lui Geo Bogza se face simţită, însă rafinamentul ludic, plăcerea paradoxului şi a calamburului, alegreţea <span class="CharOverride-1">giocosa</span> şi sentimentalismul buf sunt definitorii. În <span class="CharOverride-1">Ocolul pământului în 100 de ştiri</span> (1974), <span class="CharOverride-1">Cinci ani cu Belphegor</span>, <span class="CharOverride-1">Poveşti pentru a-mi îmblânzi iubita</span> (1978) sau <span class="CharOverride-1">O vieţuire cu Stan şi Bran</span> publicistica se transformă în diarism jucat, iar ironia artistă filtrează subiectivitatea comentatorului. Şi aceste volume, ca şi <span class="CharOverride-1">Sonatine</span> <span class="CharOverride-1">(Portrete, schiţe, fragedii) </span>(1987), <span class="CharOverride-1">Mătuşile din Tel Aviv</span> (1993), <span class="CharOverride-1">O supravieţuire cu Oscar</span> (1997), <span class="CharOverride-1">InSISIFicarea la noi, pe Boteanu</span> (1998), <span class="CharOverride-1">Autodenunţuri şi precizări (plus câteva note informative, o addenda şi spovedania unui convins)</span> (2001), sunt legate ombilical de ciclul autobiografic al <span class="CharOverride-1">Supravieţuirilor</span> (I–VI, 1973–1989). Caracterul aleatoriu al dispunerii textelor în volumele <span class="CharOverride-1">Nuvele</span> (1973), <span class="CharOverride-1">Supravieţuiri</span> (1977), <span class="CharOverride-1">Meseria de nuvelist</span> (1980), <span class="CharOverride-1">Ficţionarii</span> (1983), <span class="CharOverride-1">Logica</span> (1985) şi <span class="CharOverride-1">Cap limpede</span> (1989), care alcătuiesc seria <span class="CharOverride-1">Supravieţuiri</span>,<span class="CharOverride-1"> </span>va fi redimensionat după 2000 printr-o dispunere cronologică, pe firul liniar al existenţei protagonistului. Noile <span class="CharOverride-1">Supravieţuiri</span> (I–VI, 2002–2007) sunt <span class="CharOverride-1">Rămăşiţele mic-burgheze</span>, <span class="CharOverride-1">Armata mea de cavalerie</span>, <span class="CharOverride-1">Logica</span>, <span class="CharOverride-1">Pe vremea când nu mă gândeam la moarte</span>, <span class="CharOverride-1">Gărgăunii</span> şi <span class="CharOverride-1">În jungla unui bloc de gheaţă</span>. Pentru scrierile sale <span class="CharOverride-5">C. </span>a fost distins cu Premiul „Ion Creangă” al Academiei RSR (1973), Premiul Uniunii Scriitorilor (1971, 1981, 1986, 1989), Premiul Naţional pentru Literatură (2006).</p>
			<p class="Heuristica-BASE">Despărţirea de „rămăşiţele” realismului socialist devine deplină în proza lui <span class="CharOverride-5">C.</span> o dată cu romanul <span class="CharOverride-1">Maimuţele personale</span>, care conţine şi unele tangenţe cu onirismul. Protagonistul, sportivul Paul Rusescu, „suferă de imaginaţie” (după cum i se spune în armată, când e trimis la carceră) şi îşi reorganizează viaţa după capriciile labirintului fanteziei, ilustrate de metafora structurantă a „junglei” braziliene populate de „maimuţe” personale. Cu o compoziţie de bric-à-brac, naraţiunea poate fi citită şi ca un exerciţiu de autodefinire a personajului şi, deopotrivă, a autorului. Libertatea cultivată în viaţă de fotbalistul intelectualizat se traduce, la nivel auctorial, prin organizarea fantezistă a textului, cu numeroase indicaţii de regie metaficţională („Rezumatul capitolelor anterioare”, „Rezumatul capitolelor ulterioare” etc.). Consecinţele eliberării imaginaţiei ajung să influenţeze, malign, existenţa: căutând să-şi impresioneze iubita cu un cancer fictiv, el ajunge să se îmbolnăvească. Efectele perverse se manifestă şi în secvenţa întâlnirii cu un profesor proaspăt eliberat din detenţie. Simptomatică e şi relaţia dificilă cu propriul tată, condamnat ca „ultim spărgător de case de bani din RPR”. Indicând un complex de vinovăţie, relaţia se regăseşte şi în scrierile explicit autobiografice ale lui <span class="CharOverride-5">C.</span>, a căror dimensiune psihanalitică se manifestă la nivel familial, erotic, ideologic, artistic, autoanaliza angajării intelectuale în beneficiul cauzei comuniste fiind un exerciţiu an&#173;amnetic. Artistic vorbind, proza lui <span class="CharOverride-5">C.</span> vădeşte un paradoxal efect avangardist rezultat dintr-o dublă perspectivă retro, de extracţie clasicizantă. Una aplicată lumii comunismului din anii ’50, cealaltă – lumii interbelice bucureştene ale cărei „rămăşiţe mic-burgheze” supravieţuiesc printre şantierele lumii noi. Imaginile de arhivă personală ţin de un comunism <span class="CharOverride-1">vintage</span>, iar reciclarea retrospectivă a clişeelor şi iluziilor comuniste au ca efect o distanţare ironică şi o reabilitare, atât afectivă cât şi literară, obţinută prin recontextualizare artistică şi biografică, prin modificarea perspectivei. Frivo&#173;litatea nu exclude dramatismul, chiar dacă a fost interpretată, după 1989, de adepţii maximalismului etic anticomunist drept un relativism moral menit să reabiliteze o epocă totalitară atroce. Rezistentă la orice dogmatism corect politic, de stânga sau de dreapta, (non)ficţiunea biografică a lui <span class="CharOverride-5">C.</span>, postmodernă ca formulă şi existenţialistă ca substrat, recuperează, de fapt, vocea învinşilor istoriei, în cazul de faţă eşecul stângii revoluţionare. Literatura însăşi apare ca o formă de supravieţuire, de reabilitare a iluziilor pierdute, cu tandreţe ironică şi nedisimulată empatie. Profeţia lui Belu Silber potrivit căreia comunismul în România va însemna I.V. Stalin plus I.L. Caragiale este confirmată, cu asupra de măsură, de „nuvelele” ce alcătuiesc prima serie de <span class="CharOverride-1">Supravieţuiri</span>. Reordonarea lor, după 2000, într-un ciclu autobiografic unitar şi liniar are semnificaţia unei clasicizări a istoriei personale ca roman autoficţional. Perspectiva amuzată a relatării retrospective, la persoana întâi sau a treia, o dublează pe cea naiv-entuziastă a personajului şi alter ego-ului Oscar Rohrlich, mai aproape de stângăciile unui Charlot decât de un soldat Švejk al luptei proletare. Sunt, în fapt, trei perspective care se suprapun: cea naivă a tânărului credincios idealului comunist, cea detaşată a maturului care scrie despre el două decenii mai târziu şi, după alte două decenii, a senectuţii ce rearanjează şi resemnifică scrierile maturităţii. <span class="CharOverride-1">Supravieţuirile</span> nu prefigurează doar voga autoficţiunii, ci şi nostalgia est-europenilor de după căderea comunismului pentru „frumuseţea pierdută a vieţii” din defunctul regim. „Spovedaniile” cu substrat psihanalitic lui <span class="CharOverride-5">C.</span> nu sunt, totuşi, ale unui „învins” (ca la Panait Istrati), ci ale unui „convins” (după propriile-i afirmaţii); „împăciuitorismul” estetic e acompaniat de consecvenţa unei pledoarii complexe pentru caracterul „uman, prea uman” al stângii intelectuale într-o epocă dogmatică. În logica rearanjării lor postdecembriste, cele şase volume alcătuiesc cel mai „original” (conform lui Ov. S. Crohmălniceanu) dintre romanele „obsedantului deceniu”: un roman al eului vulnerabil, dornic să evadeze în ispite colectiviste, care îşi caută o nouă identitate în Partid şi o găseşte, finalmente, într-o literatură „deviaţionistă”. Dar şi un roman de formare, un roman de familie în linia „dramei burgheze” (cu fabuloasele mătuşi în prim-plan), un roman al identităţii evreieşti, un roman al „educaţiei sentimentale” (afin „iubirilor ridicole” ale lui Milan Kundera), un roman al iniţierii ideologice întru comunism (dar şi al dezangajării treptate), un roman al descoperirii literaturii (după traversarea deşertului propagandei), un roman picaresc şi, nu în ultimul rând, un roman proustian al recuperării „timpului pierdut”. Afinităţile asumate sunt numeroase: cei doi Caragiale, Marcel Proust şi Camil Petrescu, Isaac Babel şi André Malraux, Jean-Paul Sartre şi Albert Camus, Geo Bogza şi Marin Preda. Critica mai recentă a adăugat şi altele, precum Milan Kundera sau Philip Roth. O înrudire artistică ignorată este <span class="CharOverride-1">Călătoria unui fiu risipitor</span> aparţinând tânărului N. Steinhardt, roman gidian livresc şi frivol, cu substrat autobiografic, al unui adolescent de familie din burghezia evreiască şi al evaziunilor sale teribiliste. Printre cele mai ataşante pagini din <span class="CharOverride-1">Supravieţuiri</span> se numără cele dedicate familiei şi, cu precădere, fabuloaselor mătuşi de modă veche Ecaterina şi Sanseverina. În <span class="CharOverride-1">Mătuşile din Tel Aviv</span> accentul cade însă şi asupra identităţii iudaice recuperate, armonizată cu cea „bucureşteană”. Şi celelalte volume scrise după 1989 (<span class="CharOverride-1">O supravieţuire cu Oscar</span>,<span class="CharOverride-1"> InSISIFicarea la noi, pe Boteanu</span>) pot fi privite ca addenda la <span class="CharOverride-1">Supravieţuiri</span>, pe care le clarifică şi le explicitează suplimentar. Clarificarea ideologică e subliniată, cu verva „extremistului de centru” eliberat de presiunea cenzurii, în <span class="CharOverride-1">Autodenunţuri şi precizări…</span> Asemenea lui Camil Petrescu, <span class="CharOverride-5">C.</span> atacă istoria mare de pe aliniamentele istoriei personale, asumându-şi „onestitatea la per&#173;soana întâi”. Ridiculizarea triumfalismului eroizant are loc prin valorificarea mărunţişurilor cotidiene, a minorului popular, a fleacurilor şi fetişurilor sentimentale fără de care viaţa ar deveni insuportabilă. Lumea din <span class="CharOverride-1">Supravieţuiri</span> are puţin de-a face cu victimele Gulagului stalinist (rareori apar în cadru trimiteri la condamnaţi politic precum Ion Caraion/M. Caraiani – poetul preferat din adolescenţa lui Oscar); personajele sunt de regulă aparatcici, cadrişti, utecişti, scriitori şi ziarişti pe linie, oameni integraţi în sistem sau supravieţuitori toleraţi ai lumii burgheze, iar reprimările sunt cel mai adesea ameninţări, mustrări, excluderi sau trimiteri la „munca de jos”, mai puţin dispariţii suspecte. <span class="CharOverride-5">C.</span> scrie despre propria experienţă, speculând la maximum nişa relativei liberalizări estetice de după 1965, iar <span class="CharOverride-1">Supravieţuiri</span> constituie o deconstrucţie a propriei orbiri partinice, operată cu instrumente fine: umorul ambiguu, livrescul subversiv, metadiscursul parodic. Traseul biografic al tânărului Oscar, fiul antifascist al unei familii evreieşti mic-burgheze, stă sub semnul unui titlu de Panait Istrati: <span class="CharOverride-1">Cum am devenit scriitor</span>. Scriitorul nu se desparte de trecut râzând, ci îl recuperează, recondiţionându-l, şi se joacă, serios, cu dedesubturile, implicaţiile şi aplicaţiile morfo-sintactico-semantice ale discursului marxist-leninist. <span class="CharOverride-5">C.</span> e un interpret virtuoz, care „interpretează” livresc partitura propriei biografii cu arcuşul Istoriei. Sintaxa croită pe improvizaţie a frazei şi a prozei este, prin excelenţă, muzicală (cu trimiteri la Mozart şi Schubert, la Johann Strauss şi Debussy, dar şi la Glenn Miller, la şansonetismul francez ori la romanţele autohtone). Orchestrat poliritmic, limbajul palpită emotiv, cuvintele îşi au propria partitură, verbele, adverbele, substantivele, adjectivele, conjuncţiile, prepoziţiile devin actori lirici. „Mult mai târziu – consemnează scriitorul într-o secvenţă – am înţeles că, dacă nu voi trăi ca-n cărţi, viaţa nu va avea sens.” Pe o linie mergând de la <span class="CharOverride-1">Momentele</span> lui I.L. Caragiale până la experimentele metaficţionale optzeciste şi dincolo de ele, <span class="CharOverride-5">C.</span> se joacă, impenitent, cu şabloanele, mimând darea de seamă, ferparul, cererea, autodenunţul, punându-şi în scenă „slăbiciunile” şi „viciile” (belota, hipismul, fotbalul, cinematograful, muzica, dulciurile, eternul feminin şi, desigur, literatura), care erodează, ireversibil, temeliile bigotismului ideologic. În <span class="CharOverride-1">Sonatine </span>autobiografia afectivă e mărunţită, cu graţie, în piese scurte şi foarte scurte: me&#173;da&#173;lioane, portrete, crochiuri evocative, prozopoeme cu titluri pe măsură: <span class="CharOverride-1">Debussy</span>, <span class="CharOverride-1">Gogu Georgescu şi Gică Petrescu</span>, <span class="CharOverride-1">Un ziarist</span>, <span class="CharOverride-1">Greaţa</span>, <span class="CharOverride-1">Graţia</span>, <span class="CharOverride-1">Cursul de mătuşologie</span> etc., iar <span class="CharOverride-1">Poveşti pentru a-mi îmblânzi iubita</span> desfăşoară madrigaluri gazetăreşti narative, puse în pagină ca poeme în versuri. Trecând cu dezinvoltură de la speciile gazetăreşti sau publicitare (paraliterare) la poem, scenetă dramatizată, nuvelă şi schiţă ş.a.m.d., arta combinatorică a autorului stă sub semnul unei versatilităţi debordante. Judecăţile moral-politice şi culturale sunt subordonate, pe de o parte, imperativului inteligenţei artistice şi, pe de altă parte, unei obsedante nevoi de clarificare morală: „Nici un om serios nu poate lua totul în tragic, nu toţi legionarii au fost bestii şi martiri, nu toţi comuniştii au fost împuţiţi şi criminali, facem o medie” (<span class="CharOverride-1">Logica</span>). La mijloc de rău şi bun, „extremistul de centru” se aşază sub semnul ludic al oximoronului şi calamburului, al coincidenţei contrariilor de extracţie bucureşteană. Revi&#173;zitându-şi „romantismul revoluţionar”, <span class="CharOverride-5">C.</span> excelează în cazuistica sentimentală a amorului juvenil şi în explorarea voluptuoasă a labirintului citadin. Tâ&#173;nărul Rohrlich ilustrează, în fond, un caz tipic de dramă burghez-revoluţionară: adolescentul de familie care îşi reneagă propria clasă în numele unui comunism trăit cu fervoare mistică. E o fugă înainte către o identitate abstractă, salvatoare. Istoria se răzbună însă: junele de 18 ani devenit revoluţionar de stânga în urma lecturii inocente a <span class="CharOverride-1">Huliganilor </span>lui Mircea Eliade (revoluţionar de dreapta) încearcă, dostoievskian, să convertească la o „viaţă nouă“ o slujitoare a Venerei din Crucea de Piatră, la o zi după moartea propriului tată şi cu puţin înainte de închiderea stabilimentului; drept urmare, debutantul (care îşi maschează inhibiţia invocând crezuri idealiste) va fi dat afară de o prostituată deloc romantică. Nuvela <span class="CharOverride-1">Debutul şi dispariţia lui Radu Costin</span> oferă, probabil, cea mai radicală „autocritică“ literară din România comunistă: în paginile ei Oscar Rohrlich, care o denunţase pentru „intimism“ în „Scânteia” pe conformista Maria Banuş, e desfiinţat după treizeci de ani printr-o recenzie plină de haz a volumului de debut. Istorisirea cuprinde, în filigran, şi o mică antropologie religioasă a credinţei comuniste, iar interpolarea şi comentarea unor vechi scrieri propagandistice de producţie proprie transformă dogmatismul realist-socialist într-o savuroasă (dar nu mai puţin dureroasă) metaficţiune paro&#173;dic-autenticistă. </p>
			<p class="Heuristica_CITAT">Fără îndoială, unul dintre cei mai importanţi prozatori de după al Doilea Război Mondial, nuvelist <span class="CharOverride-6">par excellence</span>, autor de originalitate paradoxală, construită adică din instinct (natura), în afara orgoliului mai mereu pedepsit, întrucât vinovat al făcutului, Radu Cosaşu este, totodată, şi un formator de stil de la care se reclamă, mai mult sau mai puţin explicit, mulţi din bunii autori epici ai optzeciştilor. Eminamente biografică şi de atitudine relativistă (ironică, deci), proza lui mai cultivă un paradox, poate esenţialul, anume acela că este deopotrivă „veche” (în sensul declaraţiei lui Caragiale) şi anticipatoare. În ce priveşte faptul că excelent scriitor fiind, „beneficiază” de o cotă cel mult medie la bursa receptării critice, asta nu mai e un paradox, asta e consecinţa unei orbiri de care, vai, prin tradiţie suntem atinşi când e vorba de recunoaşterea valorii celor cu prezenţă discretă în viaţa/piaţa publică.</p>
			<p class="Heuristica_CITAT_semnat">Laurenţiu ULICI  </p>
			<p class="Heuristica___mici"><span class="CharOverride-5">SCRIERI:</span> <span class="CharOverride-1">Servim Republica Populară Română!</span>,<span class="CharOverride-1"> </span>Bucureşti, 1952; <span class="CharOverride-1">Opiniile unui pământean</span>,<span class="CharOverride-1"> </span>Bucureşti, 1957; <span class="CharOverride-1">Energii</span>,<span class="CharOverride-1"> </span>Bucureşti, 1960; <span class="CharOverride-1">Lumină! Din cronica hidrocentralei „V.I. Lenin”</span>,<span class="CharOverride-1"> </span>Bucureşti, 1961; <span class="CharOverride-1">Nopţile tovarăşilor mei</span>,<span class="CharOverride-1"> </span>Bucureşti, 1962; <span class="CharOverride-1">Un surâs la 6 dimineaţa</span>,<span class="CharOverride-1"> </span>Bucureşti, 1964; <span class="CharOverride-1">A înţelege sau nu, Vieţi paralele în toamna lui ’44</span>,<span class="CharOverride-1"> </span>Bucureşti, 1965; <span class="CharOverride-1">Omul, după 33 de ani, scapă</span>,<span class="CharOverride-1"> </span>Bucureşti, 1966; <span class="CharOverride-1">Maimuţele personale</span>,<span class="CharOverride-1"> </span>Bucureşti, 1968; <span class="CharOverride-1">Un august pe un bloc de gheaţă</span>,<span class="CharOverride-1"> </span>Bucureşti, 1971; ed. Bucureşti, 2003; <span class="CharOverride-1">Viaţa în filmele de cinema</span>,<span class="CharOverride-1"> </span>Bucureşti, 1972; <span class="CharOverride-1">Supravieţuiri</span>,<span class="CharOverride-1"> </span>vol. I–II, Bucureşti, 1973–1977, vol. III: <span class="CharOverride-1">Meseria de nuvelist</span>,<span class="CharOverride-1"> </span>Bucureşti, 1980, vol. IV: <span class="CharOverride-1">Ficţionarii</span>,<span class="CharOverride-1"> </span>Bucureşti, 1983, vol. V: <span class="CharOverride-1">Logica</span>,<span class="CharOverride-1"> </span>Bucureşti, 1985, vol. VI: <span class="CharOverride-1">Cap limpede</span>,<span class="CharOverride-1"> </span>Bucureşti, 1989; <span class="CharOverride-1">Alţi doi ani pe un bloc de gheaţă</span>,<span class="CharOverride-1"> </span>Bucureşti, 1974; <span class="CharOverride-1">Ocolul pământului în 100 de ştiri</span>,<span class="CharOverride-1"> </span>Bucureşti, 1974; <span class="CharOverride-1">Cinci ani cu Belphegor</span>,<span class="CharOverride-1"> </span>Bucureşti, 1975; <span class="CharOverride-1">Poveşti pentru a-mi îmblânzi iubita</span>,<span class="CharOverride-1"> </span>Bucureşti, 1978; <span class="CharOverride-1">O vieţuire cu Stan şi Bran</span>,<span class="CharOverride-1"> </span>Bucureşti, 1981; <span class="CharOverride-1">Sonatine (Portrete, schiţe, fragedii)</span>,<span class="CharOverride-1"> </span>Bucureşti, 1987; <span class="CharOverride-1">Mătuşile din Tel Aviv</span>,<span class="CharOverride-1"> </span>Bucureşti, 1993; <span class="CharOverride-1">O supravieţuire cu Oscar</span>,<span class="CharOverride-1"> </span>Bucureşti, 1997; <span class="CharOverride-1">InSISIFicarea la noi, pe Boteanu</span>,<span class="CharOverride-1"> </span>Bucureşti, 1998; <span class="CharOverride-1">Autodenunţuri şi precizări (plus câteva note informative, o addenda şi spovedania unui convins)</span>,<span class="CharOverride-1"> </span>Bucureşti, 2001; <span class="CharOverride-1">Supravieţuirile</span>,<span class="CharOverride-1"> </span>vol. I: <span class="CharOverride-1">Rămăşiţele mic-burgheze</span>,<span class="CharOverride-1"> </span>Bucureşti, 2002, vol. II: <span class="CharOverride-1">Armata mea de cavalerie</span>,<span class="CharOverride-1"> </span>Bucureşti, 2003, vol. III: <span class="CharOverride-1">Logica</span>,<span class="CharOverride-1"> </span>Bucureşti, 2004, vol. IV: <span class="CharOverride-1">Pe vremea când nu mă gândeam la moarte</span>, Bucureşti, 2005, vol. V: <span class="CharOverride-1">Gărgăunii</span>, Bucureşti, 2006, vol. VI: <span class="CharOverride-1">În jungla unui bloc de gheaţă</span>, Bucureşti, 2007.</p>
			<p class="Heuristica___m_RPR"><span class="CharOverride-5">Repere bibliografice:</span> Ardeleanu, <span class="CharOverride-1">Însemnări</span>, <span class="CharOverride-1">225–230</span>; Oprea, <span class="CharOverride-1">Mişcarea</span>, <span class="CharOverride-1">205–213</span>; Ungheanu, <span class="CharOverride-1">Arhipelag</span>, <span class="CharOverride-1">171–175</span>; Cristea, <span class="CharOverride-1">Domeniul</span>, <span class="CharOverride-1">310–313</span>; Culcer, <span class="CharOverride-1">Citind</span>, <span class="CharOverride-1">171–173</span>, <span class="CharOverride-1">219–222</span>; Raicu, <span class="CharOverride-1">Critica</span>, <span class="CharOverride-1">140–147</span>; Ungureanu, <span class="CharOverride-1">Proză</span>, <span class="CharOverride-1">215–220</span>; Georgescu, <span class="CharOverride-1">Volume</span>, <span class="CharOverride-1">78–82</span>; Raicu, <span class="CharOverride-1">Contemporani</span>, <span class="CharOverride-1">42–46</span>; Moraru, <span class="CharOverride-1">Semnele</span>, <span class="CharOverride-1">192–195</span>; Manea, <span class="CharOverride-1">Contur</span>, <span class="CharOverride-1">62–66</span>; Raicu, <span class="CharOverride-1">Fragmente</span>, <span class="CharOverride-1">352–363</span>; Simion, <span class="CharOverride-1">Scriitori</span>, III, <span class="CharOverride-1">462–471</span>; Iorgulescu, <span class="CharOverride-1">Prezent</span>, <span class="CharOverride-1">211–215</span>; Ungureanu, <span class="CharOverride-1">Proza rom.</span>, <span class="CharOverride-1">612–625</span>; Mirodan, <span class="CharOverride-1">Dicţionar</span>, I, <span class="CharOverride-1">396–409</span>; Holban, <span class="CharOverride-1">Profiluri</span>, <span class="CharOverride-1">56–66</span>; Crohmălniceanu, <span class="CharOverride-1">Al doilea suflu</span>,<span class="CharOverride-1"> 145–152</span>; Faifer, <span class="CharOverride-1">Faldurile</span>, <span class="CharOverride-1">103–106</span>; <span class="CharOverride-1">Dicţ. esenţial</span>, <span class="CharOverride-1">202–204</span>; Dimisianu, <span class="CharOverride-1">Lumea</span>, <span class="CharOverride-1">300–304</span>; Dan Petrescu, <span class="CharOverride-1">În răspăr</span>, Bucureşti, 2000, <span class="CharOverride-1">274–285</span>;<span class="CharOverride-1"> </span>Cristea-Enache, <span class="CharOverride-1">Concert</span>, <span class="CharOverride-1">132–134</span>; Manolescu, <span class="CharOverride-1">Lista</span>, III, <span class="CharOverride-1">148–154</span>; Carmen Muşat, <span class="CharOverride-1">Spovedania unui convins</span>, OC, 2002, 141; Luminiţa Marcu, <span class="CharOverride-1">Comunismul cu Stan şi Bran</span>, RL, 2002, 32; Ion Ianoşi, <span class="CharOverride-1">O viaţă din supravieţuiri</span>, APF, 2002, 10; Sanda Cordoş, <span class="CharOverride-1">Huligan în scene de interior</span>, APF, 2002, 12; Paul Cernat, <span class="CharOverride-1">Un Chaplin pe un bloc de gheaţă</span>, OC, 2003, 198; <span class="CharOverride-1">Dicţ. analitic</span>, IV, <span class="CharOverride-1">182–185</span>; Holban, <span class="CharOverride-1">Portrete</span>, I, <span class="CharOverride-1">153–159</span>; Simuţ, <span class="CharOverride-1">Reabilitarea</span>,<span class="CharOverride-1"> 320–323</span>; Cristea-Enache, <span class="CharOverride-1">Bucureşti</span>,<span class="CharOverride-1"> 355–362</span>;<span class="CharOverride-1"> </span>Dan C. Mihăilescu, <span class="CharOverride-1">Scrieri de plăcere</span>, Bucureşti, 2004, <span class="CharOverride-1">96–104</span>; Ştefănescu, <span class="CharOverride-1">Istoria</span>, <span class="CharOverride-1">354–356</span>;<span class="CharOverride-1"> </span>Manolescu, <span class="CharOverride-1">Istoria</span>, <span class="CharOverride-1">1114–1119</span>; Cristea-Enache, <span class="CharOverride-1">Timpuri noi</span>, <span class="CharOverride-1">11–18</span>; Popa, <span class="CharOverride-1">Ist. lit.</span>, II, <span class="CharOverride-1">671–673. &#9;</span><span class="Semnatura">P.C. </span></p>
			<p class="Heuristica_PRIMUL_Semnat"><span class="titlu-12">COSINZEANA</span>, revistă ilustrată apărută la Orăștie între 15 octombrie 1911 şi 7 februarie 1915, apoi la Cluj între 1 ianuarie 1922 şi 31 decembrie 1926 și între 18 februarie 1927 şi 12 februarie 1928, cu periodicitate variabilă: lunar, bilunar, săptămânal. Director: Sebastian Bornemisa; prim-redactor: D.I. Cucu; secretar de redacție: Teofil Bugnariu (1925). <span class="CharOverride-5">C.</span> nu declară un program conturat, dar de la început se înscrie evident în orbita ideologică a „Luceafărului” din Sibiu. Dintre colaboratorii primei serii se rețin poeții Aron Cotruș, Zaharia Bârsan, Mihail Săulescu, Elena Farago, Nichifor Crainic. După întreruperea impusă de Primul Război Mondial și de evenimentele ce au dus la Marea Unire de la 1918, un articol de bilanț din 1 ianuarie 1926 (<span class="CharOverride-1">În pragul celui de-al zecelea an</span>) menționează și intențiile unui nou început, nu doar concluzii și învățăminte: „Vom rămânea ceea ce am fost: o revistă literară distractivă, care caută să răspândească în pături cât mai largi scrisul românesc și dragostea pentru cultura națională. Potrivit acestei misiuni, în coloanele noastre se vor publica lucrări alese și numai ceea ce ține seama de tradițiile unei literaturi care oricât de nouă ar fi e destul de veche pentru ca să nu mai fie supusă nici capriciilor, și nici importațiunilor care nu se potrivesc nici cu sufletul, nici cu năzuințele poporului nostru. […] Vom înțelege pe viitor să dăm o mai mare atenție cronicilor teatrale, dărilor de seamă și mișcărilor culturale, deoarece socotim util lucrul acesta pentru cetitorii noștri, care vor trebui să țină și ei tot mai mult pas cu mișcarea literară generală a țării”. Mult mai structurată se prezintă perspectiva publicației după încă doi ani, când anunță o înnoire de proporții în organizarea ei ideatico-artistică: „În locul revistei distractive de pe vremuri, vrem să devenim acum o publicație de orientare și de îndrumare culturală cu rosturi bine precizate și, mai ales, cu o misiune nouă, pe care ne-o impun într-o măsură din ce în ce tot mai mare noile condiții culturale de pe aceste meleaguri… […] Revista «Cosinzeana» mai mult <span class="CharOverride-1">decât oricine</span> e cea dintâi datoare să înregistreze această schimbare, și de-aceea simte că datoria ei pe viitor nu mai poate fi numai aceea de a procura cetitorilor săi câteva clipe de ușoară distracție. Trebuie să ne identificăm cu desăvârșire cu cerința vremurilor de astăzi și să devenim pentru cărturarii Ardealului și Banatului puntea pe care ei să poată trece în mediul cultural și literar al neamului nostru propriu” (<span class="CharOverride-1">Primenire…</span>). Această etapă nouă e marcată de ciclul de studii <span class="CharOverride-1">Pe marginea literaturii românești contemporane </span>dedicat de Ion Breazu lui Lucian Blaga, apreciat drept „cea mai interesantă figură literară răsărită în Ardeal după război”, de nuvelele realiste, dar mai ales de editorialele lui Ion Agârbiceanu, demonstrând o reală conectare la schimbările de paradigmă cultural-politică, de opiniile critice conturate de Olimpiu Boitoș. Înnoirea se referă şi la numele autorilor de peste munți invitați să publice aici, de la poeți deja afirmați nu doar în presă – G. Bacovia, Vladimir Corbasca, Marcel Romanescu, Emil Giurgiuca, Victor Eftimiu, G. Tutoveanu, George Voevidca, G. Rotică, Al.T. Stamatiad, Al. Bilciurescu, Vasile Al-George – la prozatorii G.M. Vlădescu, Ion Pop-Florantin, Mihail Straje, N. Pora, Volbură Poiană(-Năsturaș), Mihail Lungianu. Evitând risipirea într-o puzderie de rubrici și rubricuțe ad-hoc cu conținut similar, <span class="CharOverride-5">C.</span> își păstrează constant recenziile și cronicile literare sub genericul „Dări de seamă” (G. Bogdan-Duică, <span class="CharOverride-1">Ion Buzdugan, „Miresme din stepă</span>”; Al. Ciura, <span class="CharOverride-1">Emil Isac, „Poeme în proză”</span>; Tudor Bugnariu, <span class="CharOverride-1">C. Loghin, „Istoria literaturii române din Bucovina”</span>), informațiile din țară și din străinătate sub miscelaneele „Flori de-o zi” cu subrubricile „Culturale”, „Politice”, „Diverse”, „Însemnări” și „Rânduri mărunte”, completate efemer prin subiectele abordate în „Cronica teatrală” (ținută de Al. Hodoș) și în „Cronica muzicală” (asigurată de Aurel Decei). „Caleidoscop” e o rubrică cu articole și informații din diferite domenii științifice, culese de Gavril Todica. Semnează versuri Emil Giurgiuca (<span class="CharOverride-1">Nocturnă</span>), I.U. Soricu (<span class="CharOverride-1">Îngerul a strigat</span>), Al. Ciura (<span class="CharOverride-1">Înviere</span>), Ecaterina Pitiș (<span class="CharOverride-1">Sonet</span>), George Boldea (<span class="CharOverride-1">Pastel de oară </span>– debut), Sebastian Bornemisa (<span class="CharOverride-1">Parisul </span>– ciclu inspirat de o călătorie în Franța), Const. Z. Buzdugan, Elena din Ardeal (Elena Simțion) ș.a. În Ion Agârbiceanu <span class="CharOverride-5">C.</span> are prozatorul revistei, care tipărește aici povestiri și nuvele din viitorul volum <span class="CharOverride-1">Chipuri și icoane </span>(<span class="CharOverride-1">Dezamăgire, Piciorul de lemn, Bucuria lui Nicodim, Suferințele Mariei </span>etc.). Mai semnează pagini memorialistice Onisifor Ghibu (<span class="CharOverride-1">Amintiri din Basarabia</span>) și proze de factură sămănătoristă Al. Ciura (<span class="CharOverride-1">Norocul</span>), Constanța Hodoș (<span class="CharOverride-1">Măsuța de scris</span>), Zaharia Bârsan (<span class="CharOverride-1">Luntrașe</span>), Ion Ciocârlan, Ion Chiru-Nanov, Constantin Cehan-Racoviță, Sebastian Stanca, Al. Hodoș, iar în primele numere Liviu Rebreanu și Mihail Sadoveanu. Necrologuri, portrete, emoționante medalioane comemorative sunt dedicate Bucurei Dumbravă, Elenei din Ardeal, lui Al-Sadi Ionescu, Andrei Bârseanu, poetului maghiar Carol Révai – traducător din Eminescu, Coșbuc și Petre Dulfu, lui Simion Bărnuțiu – la șaizeci de ani de la dispariție ș.a. Conectarea la literatura europeană o fac Ionel Pop, Horia Petra-Petrescu, Al. Iacobescu, Teodor Murășanu, Mihail Straje, Vasile Al-George și Teofil Bugnariu, cu traduceri din proza lui Jack London, A. Conan Doyle, Mark Twain, E.A. Poe, Alfredo Panzini, Max și Alex. Frisch, Maxim Gorki, A.V. Kuprin, Jan Neruda, Jules Renard, Maupassant și din poezia lui Lenau, Apollinaire, Teocrit, Anacreon și Tagore, concomitent cu tălmăcirile din literaturile nordice (olandeză, norvegiană), iberice (Ramón del Valle-Inclán, <span class="CharOverride-1">Regele măștilor</span>) și antice (din Teocrit). Marcel Romanescu este autor al unor analize dedicate literaturii catalane, lui Paul Morand „ca filosof al comparatismului”, prozatoarei italiene Grazia Deledda, sau lui H.G. Wells. Alți colaboratori: C. Dumitrescu-Delavorona (Mircea Damian), Elena Dobroșinschi, Emil A. Chiffa, Aurel Buteanu, Dem. Gâlman, Grigore Vâja, Vladimir Nicoară, Petrea Dascălu (Petre Olariu), Olimpiu Ștefanovici-Svensk, Septimiu Popa. &#9;<span class="Semnatura">R.P.</span></p>
			<p class="Heuristica-PRIMUL"><span class="titlu-12">COSMA, Anton</span> (4.V.1940, Tiur, j. Alba – 17.XI.1991, Târgu Mureş), critic şi istoric literar, dramaturg. Este fiul Aureliei (n. Berghian) şi al lui Augustin Cosma, notar. După clasele elementare şi liceale parcurse la Blaj, urmează Facultatea de Filologie a Universităţii Babeş–Bolyai din Cluj, absolvită în 1963. Funcţionează ca profesor de limba şi literatura română la Dumbrăveni, judeţul Sibiu. Din 1981 a fost redactor la revista „Vatra”. Debutează publicistic în 1969 la „România literară”, iar editorial în 1977 cu <span class="CharOverride-1">Romanul românesc şi problematica omului contemporan</span>. Mai colaborează la „Tribuna”, „Transilvania”, „Steaua”, „Astra”, „Familia”, „Cahiers roumains d’études littéraires”, „Igaz Szó” ş.a.</p>
			<p class="Heuristica-BASE">Înainte de a trece la amplele sale sinteze, <span class="CharOverride-5">C.</span> antologhează în volumul Ioan Slavici, <span class="CharOverride-1">Romanele vieţii</span> (1977) textele despre roman ale lui Slavici, descifrând în ele o teorie coerentă a genului, modernă pentru epoca lor, în special privind conceptul de personaj şi mijloacele retorice. De altfel, tot ceea ce va scrie criticul se axează pe roman. <span class="CharOverride-1">Geneza romanului românesc</span> (1985; Premiul Asociației Scriitorilor din Târgu Mureș) ocupă, din acest punct de vedere, o poziţie centrală. Lucrarea cercetează fenomenul cu mijloacele sociologiei moderne a literaturii şi a mentalităţilor, definindu-l în raport cu trei factori: formarea publicului, geneza textului şi apariţia autorului. Cronologic, investigaţia subîntinde intervalul de la începuturi până spre sfârşitul secolului al XIX-lea: drumul de la imitaţia pură la cea autohtonizantă (Nicolae Filimon) şi la momentul când – argument esenţial – „forma îşi integrează organic mentalitatea istorică în ficţiunea epică” (prin Ion Creangă, Ioan Slavici şi Duiliu Zamfirescu). Teza cea mai controversată a lui <span class="CharOverride-5">C.</span> priveşte originea romanului românesc ca text, pe care el o găseşte în povestire (ca mod narativ generic, nu ca specie literară), adică practic în toate varietăţile de proză anterioare: basm, legendă, roman popular, <span class="CharOverride-1">Biblie</span> şi naraţiune religioasă, istoriografie, cronici rimate, epopee, jurnal de călătorie, nuvelă şi povestire, „fiziologii”, corespondenţă literară, memorialistică autobiografică. Rolul capital îi este rezervat cronicii/ letopiseţului. Teoria lui <span class="CharOverride-5">C.</span> este când prea laxă (formele ce ar anticipa romanul), când prea restrictivă (influenţa modelului occidental e redusă la rolul de „clarificator”), cartea rezistând însă prin consideraţiile analitice care se sustrag schemei teoretice. <span class="CharOverride-1">Romanul românesc şi problematica omului contemporan</span> aşază întreaga evoluţie postbelică a genului la noi sub dominanta realismului (prima secţiune a cărţii schiţează o „poetică a realismului”). Tentativa e reluată în mai ampla sinteză <span class="CharOverride-1">Romanul românesc contemporan. 1945–1985</span>. În primul volum, <span class="CharOverride-1">Realismul</span> (1988), sunt stabilite trei etape: momentul ’50 (al „Dogmei «Utopiei»”), momentul ’60 (al „Adevărului”) şi momentul ’80 (al „Romanului ca literatură”: „literaturitatea tinde a predomina”). Clasificarea este în parte reluată şi continuată în volumul al doilea al sintezei, <span class="CharOverride-1">Metarealismul</span>, apărut postum (1998). Metarealist ar fi romanul „realităţii secunde, mediate prin cultură, semnul unei realităţi revolute şi remanente”, iar subdiviziunile lui ar fi romanul neotradiţionalist (cu subclasele: istoric, pentru copii, SF, narativ-baroc, retro, cu formă fixă) şi romanul experimental (indirect, eseistic, metaroman, hiperroman). Autorii aferenţi fiecărei diviziuni sunt trataţi micromonografic, panorama urmărind totodată evoluţia fiecărui tip de roman. Taxonomia stufoasă este compensată, şi aici, de pertinenţa comentariilor pe text. Postum a fost editat, în îngrijirea fiicei scriitorului, volumul <span class="CharOverride-1">Teatru </span>(2010), cuprinzând cinci comedii, de factură polițistă (<span class="CharOverride-1">Detectivul particular</span>), fantastică (<span class="CharOverride-1">Tovarăşul din Andromeda</span>), moralizatoare (<span class="CharOverride-1">Bagaje de mână</span>) sau destinate copiilor (<span class="CharOverride-1">O statuie neobişnuită</span>, <span class="CharOverride-1">De-aş fi Păcală</span>); culegerea mai conține o comedie în patru variante, o traducere din Alexandre Dumas și cronici de teatru publicate în ziarul „Steaua roșie” în perioada 1982–1990, unele fiind preluate în traducere în cotidianul de limbă maghiară „Vörös Zászló”. În manuscrisele lui <span class="CharOverride-5">C. </span>se află și câteva lucrări în proză.</p>
			<p class="Heuristica___mici"><span class="CharOverride-5">SCRIERI:</span> <span class="CharOverride-1">Romanul românesc şi problematica omului contemporan</span>, Cluj-Napoca, 1977; <span class="CharOverride-1">Geneza romanului românesc</span>, Bucureşti, 1985; <span class="CharOverride-1">Romanul românesc contemporan. 1945–1985</span>,<span class="CharOverride-1"> </span>vol. I: <span class="CharOverride-1">Realismul</span>, Bucureşti, 1988, vol. II: <span class="CharOverride-1">Metarealismul</span>, Cluj-Napoca, 1998; <span class="CharOverride-1">Teatru</span>, îngr. și pref. Ela Cosma, Cluj-Napoca, 2010. <span class="CharOverride-5">Ediţii:</span> Ioan Slavici, <span class="CharOverride-1">Romanele vieţii</span>, Cluj-Napoca, 1977.</p>
			<p class="Heuristica___m_RPR"><span class="CharOverride-5">Repere bibliografice: </span>Şerban Cioculescu, <span class="CharOverride-1">Clasificări literare</span>, FCL, 1978, 6; Ştefan Borbély, <span class="CharOverride-1">„Romanul românesc şi problematica omului contemporan”</span>, VTRA, 1978, 4; Nicolae Manolescu, <span class="CharOverride-1">Analize şi sinteze</span>, RL, 1978, 28; Nicolae Ciobanu,<span class="CharOverride-1"> Dincolo de himera sintezei critice</span>, LCF, 1978, 32; Radu Petrescu, <span class="CharOverride-1">„Romanul românesc şi problematica omului contemporan”</span>, VR, 1978, 10; Crohmălniceanu, <span class="CharOverride-1">Pâinea noastră</span>,<span class="CharOverride-1"> 337–343</span>; Culcer, <span class="CharOverride-1">Serii</span>,<span class="CharOverride-1"> 73–82</span>;<span class="CharOverride-1"> </span>Călinescu, <span class="CharOverride-1">Biblioteci</span>,<span class="CharOverride-1"> 248–256</span>; Piru, <span class="CharOverride-1">Critici</span>,<span class="CharOverride-1"> 93–96</span>; Ulici, <span class="CharOverride-1">Prima verba</span>, III, <span class="CharOverride-1">241–242</span>;<span class="CharOverride-1"> </span>Mircea Braga,<span class="CharOverride-1"> Pe pragul criticii</span>, Cluj-Napoca, 1992, <span class="CharOverride-1">62–66</span>; <span class="CharOverride-1">Dicţ. scriit. rom.</span>, I,<span class="CharOverride-1"> 670–671</span>; Petraş, <span class="CharOverride-1">Panorama</span>,<span class="CharOverride-1"> 218–222</span>; Opriţă, <span class="CharOverride-1">Anticipaţia</span>,<span class="CharOverride-1"> 528–531</span>; Ela Cosma, <span class="CharOverride-1">Anton Cosma, prozator</span>, „Libraria” (Târgu Mureş), 2011.&#9;<span class="Semnatura">N.M.</span></p>
			<p class="Heuristica-PRIMUL"><span class="titlu-12">COSMA, Mihail</span> (pseudonim al lui Cosma Moise; 14.VII.1922, Ploieşti – 28.I.1978, Bucureşti), poet, prozator, traducător. Este fiul Dorinei şi al lui Ioan Moise. Urmează studii de filosofie şi drept la Universitatea din Bucureşti, absolvite în 1945. Debutează cu versuri în 1937 la „Porunca vremii”, colaborând apoi şi la „Universul literar”. Lansat sub semnătura M.I. Cosma, publică în „Dacia rediviva” (1942–1944), „Vremea” (1943). Prima carte, <span class="CharOverride-1">Geode</span>, apărută în 1944, e semnată tot M.I. Cosma; optând ulterior pentru iscălitura Mihail Cosma, a dat naştere la confuzii între el şi scriitorul devenit poetul de limbă franceză Claude Sernet (1902–1968), care folosise acelaşi pseudonim. Alături de Ioan Cutova, Ion Frunzetti, Victor Torynopol şi Margareta Dorian, este laureat al Premiului Editurii Forum, cu volumul <span class="CharOverride-1">Pâinea pădurii</span>, tipărit în 1945. Colaborează, în primii ani de după război, la „Scânteia tineretului”, „Lumea”, „Naţiunea”, „Vrerea”, mai târziu la „Flacăra”, „România literară” ş.a. Lucrează ca redactor la „Scânteia” (1945), „Tinereţea” (1946–1947), „Vestea nouă” (1946–1948), la Studioul Cinematografic „Al. Sahia” (1951–1953) şi este angajat pentru scurtă vreme la Editura Cartea Rusă. Duce o existenţă discretă, boemă şi vădeşte inapetenţă pentru ocupaţiile profesionale constrângătoare, incapacitate sau lipsă de interes pentru o carieră ordonată, preferând expedientele, provizoratul.</p>
			<p class="Heuristica-BASE"><span class="CharOverride-1">Geode</span> se situează în descendenţa unui anumit simbolism elegiac, nu lipsit de muzicalitate, dar văduvit de vigoare, vădind un lirism reticent faţă de evoluţiile moderniste şi desuet faţă de tonul poetic al momentului. Sunt sesizabile la <span class="CharOverride-5">C. </span>răzleţe accente argheziene, ecouri ale sonorităţilor din poemele „parnasiene” ale lui Ion Barbu. Preponderentă e peisagistica menită să preia discret rezonanţele emoţiei. Recuzita urban-modernă se iveşte aici, dar va fi masiv manipulată în următorul volum (ziare, fum, furnale, sirene, blocuri). <span class="CharOverride-1">Pâinea pădurii</span> pare rezultatul unui efort mimetic – izbutit – de raliere la viziunea dinamitardă şi la maniera generaţiei de poeţi pe cale de afirmare la mijlocul deceniului al cincilea al secolului trecut (C. Tonegaru, Geo Dumitrescu, Ion Caraion ş.a.). În unele poeme e prezent tonul baladesc, declamator (<span class="CharOverride-1">Balada minerilor</span>), aiurea – peisagistica rural-autumnal-vesperală, de sugestie intimistă, cvasibacoviană (<span class="CharOverride-1">Cuvinte simple</span>). După mai bine de două decenii în care a publicat numai traduceri din limba rusă, îndeosebi din I.S. Turgheniev (<span class="CharOverride-1">Prima iubire, Apele primăverii, Fum</span>, transpuse în colaborare), <span class="CharOverride-5">C.</span> revine ca poet cu mai multe plachete de interes estetic minor, conforme temperamentului său liric autentic, agreabile pe alocuri, dar comune, vădind meşteşugul, nu însă şi inspiraţia. Întrucâtva remarcabile sunt <span class="CharOverride-1">Baladele vânătorului de balene</span> (1972), poeme cu referire burlescă la <span class="CharOverride-1">Moby Dick </span>de Herman Melville şi la alte naraţiuni marinăreşti sau de aventuri în spaţiu exotic, maritim ori circumpolar, care se articulează într-un scenariu alegoric, cu „înţelesuri” moral-existenţiale. Se percep rezonanţe şi o imagistică amintind de Leonid Dimov, dar fără coerenţa de ansamblu şi fără geniul poetic al acestuia; e invocată „lapona Enigel” a lui Ion Barbu, însă tonul şi maniera poemelor amintesc mai degrabă de Al. A. Philippide, uneori de verva ludică a lui Gellu Naum din <span class="CharOverride-1">Cartea cu Apolodor</span> (volumul cuprinde de altfel şi o <span class="CharOverride-1">Odă pinguinilor papuani</span>). O voie bună irepresibilă perturbă tratarea adecvată a subiectelor voit grave. Cartea este în mare parte un „conglomerat livresc” (Leon Baconsky), nu lipsit de o anumită savoare. <span class="CharOverride-1">Joc de fluturi</span> (1969), <span class="CharOverride-1">Circul feeric</span> (1973) şi <span class="CharOverride-1">Panerul cu licurici</span> (1976) se alcătuiesc din versuri pentru cei mici, iar <span class="CharOverride-1">Cantonierul galactic </span>(1971) e o carte de proză ştiinţifico-fantastică.</p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Geode</span>, Bucureşti, 1944; <span class="CharOverride-1">Pâinea pădurii</span>, Bucureşti, 1945; <span class="CharOverride-1">Inefabila Arcadie</span>, Bucureşti, 1969; <span class="CharOverride-1">Joc de fluturi</span>, Bucureşti, 1969; <span class="CharOverride-1">Cantonierul galactic</span>, Bucureşti, 1971; <span class="CharOverride-1">Baladele vânătorului de balene</span>, Bucureşti, 1972; <span class="CharOverride-1">Circul feeric</span>, Bucureşti, 1973; <span class="CharOverride-1">Iubire perenă</span>, Bucureşti, 1974; <span class="CharOverride-1">Panerul cu licurici</span>, Bucureşti, 1976; <span class="CharOverride-1">Trandafirul şi infinitul</span>, Bucureşti, 1976. </p>
			<p class="Heuristica___m_RPR"><span class="CharOverride-5">Repere bibliografice:</span> Mihail Chirnoagă, <span class="CharOverride-1">„Geode”</span>, UVR, 1944, 20 iulie; Constantinescu, <span class="CharOverride-1">Scrieri</span>, V, <span class="CharOverride-1">134–135</span>; Dan Petraşincu,<span class="CharOverride-1"> Volumul de poezie „Pâinea pădurii” de Mihail Cosma</span>,<span class="CharOverride-1"> </span>„Dreptatea nouă”, 1946, 233; Piru, <span class="CharOverride-1">Panorama</span>,<span class="CharOverride-1"> 154–157</span>; Nicolae Ţirioi, <span class="CharOverride-1">„Inefabila Arcadie”</span>, O, 1969, 5; Dumitru Micu, <span class="CharOverride-1">„Inefabila Arcadie”</span>, RL, 1969, 32; Al. Piru, <span class="CharOverride-1">Evoluţia poeziei</span>, R, 1969, 9; Florin Manolescu, <span class="CharOverride-1">„Inefabila Arcadie”</span>, RL, 1970, 8; Saşa Pană, <span class="CharOverride-1">Să facem distincţie</span>, LCF, 1971, 18; Mircea Iorgulescu, <span class="CharOverride-1">„Baladele vânătorului de balene”</span>, LCF, 1972, 48; Nicolae Ţirioi, <span class="CharOverride-1">„Trandafirul şi infinitul”</span>, O, 1977, 8; Leon Baconsky, <span class="CharOverride-1">Mihail Cosma</span>, ST, 1980, 1; <span class="CharOverride-1">Dicţ. scriit. rom.</span>, I, <span class="CharOverride-1">671–672. </span>&#9;<span class="Semnatura">N.Br.</span></p>
			<p class="Heuristica-PRIMUL"><span class="titlu-12">COSMIN, Radu</span> (pseudonim al lui Nicolae Tănăsescu; 6.XII.1879, Craiova – 26.II.1959, Pucioasa), autor de versuri, prozator, publicist. Este fiul Elizei (n. Boboiceanu) şi al lui Ion Tănăsescu, avocat. A urmat liceul la Craiova, apoi a absolvit Facultatea de Litere din Bucureşti (1904). A fost profesor în mai multe oraşe, în anii de dinaintea pensionării aflându-se la Ploieşti. Temporar, a avut şi funcţia de inspector general al învăţământului secundar. După câteva încercări neînsemnate, <span class="CharOverride-5">C.</span> publică, din 1912, versuri în „Viitorul” şi „Flacăra”, iar în „Adevărul” dă mai multe stanţe satirice şi politice care i-au adus notorietatea. Între 1918 şi 1922 a colaborat cu proză la „Universul”, „Dimineaţa” şi „Rampa”, în perioada 1932–1943 susţine o intensă activitate publicistică în „Cele trei Crişuri”, „Pământul” şi în numeroase reviste ploieştene, cele mai multe articole apărând sub genericul <span class="CharOverride-1">Figuri culturale din Bucureştii de ieri şi de azi</span>. S-a bucurat de preţuirea şi prietenia mai multor personalităţi – Mihail Sadoveanu, Cincinat Pavelescu, Emanoil Bucuţa, Ion Petrovici ş.a. –, cu care a purtat o bogată corespondenţă.</p>
			<p class="Heuristica-BASE">Primul volum al lui <span class="CharOverride-5">C.</span>, <span class="CharOverride-1">Satire</span> (1916), conţine versificări după modelul <span class="CharOverride-1">Scrisorilor</span> eminesciene, în care sunt denunţate moravurile „înaltei societăţi” bucureştene. Cu o viziune comună asupra vieţii, <span class="CharOverride-5">C.</span> nu reuşeşte decât o înşirare ternă de păcate omeneşti, de banalităţi. Altă secţiune cuprinde versuri patriotice, de răsunet în 1915–1916, prin caracterul lor direct mobilizator fiind folosite ca material de propagandă şi între tinerii ardeleni. <span class="CharOverride-1">Aşa e viaţa </span>şi<span class="CharOverride-1"> Trei femei</span>, ambele din 1921, sunt culegeri de mici istorisiri ale unor întâmplări disparate, oarecare, lipsite, în general, de finalitate, dar justificate de autor prin dorinţa de a povesti lucruri adevărate. Romanul <span class="CharOverride-1">Babylon</span> (I–II, 1921) este în bună măsură o continuare a intenţiilor demascatoare din <span class="CharOverride-1">Satire</span>, cu deosebirea că aici principalii vizaţi sunt ariviştii şi îmbogăţiţii de război. Gustul excesiv pentru relatarea unor scene cotidiene, petrecute în jurul mesei sau în alcov, estompează mult intenţiile moralizatoare. Transcrierea, inabil literaturizată, a unei experienţe presărate cu picanterii i-a adus lui <span class="CharOverride-5">C.</span>, dimpotrivă, susţinute acuzaţii de imoralitate. Consemnarea zi cu zi a celor văzute şi trăite de autor în timpul refugiului în Moldova (<span class="CharOverride-1">Pagini de pribegie</span>, 1919) sau ca însoţitor al unei trupe a Teatrului Naţional din Bucureşti în primul turneu în oraşele eliberate (<span class="CharOverride-1">Prin Ardeal</span>, 1919), se constituie într-o memorialistică originală, nu lipsită de interes documentar. Un colaj de relatări ale ofiţerilor care au luptat în Transilvania şi Ungaria şi de reportaje formează substanţa altor două volume, intitulate <span class="CharOverride-1">Românii la Budapesta</span> (1920). Notele de călătorie din <span class="CharOverride-1">Drumuri de lumină</span> (1943) sunt scrise cu aceeaşi emfază literaturizantă, exprimând încântarea în faţa frumuseţilor urbanistice, artistice sau naturale din câteva ţări vizitate. Grefier neobosit al propriei existenţe şi al experienţei directe, <span class="CharOverride-5">C.</span> a produs o proză în care numai stilul, ornat şi retoric, indică o intenţie literară.</p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Satire</span>, Bucureşti, 1916; <span class="CharOverride-1">Pagini de pribegie</span>, Bucureşti, 1919; <span class="CharOverride-1">Prin Ardeal</span>, Bucureşti, 1919; <span class="CharOverride-1">Românii la Budapesta</span>, I–II, Bucureşti, 1920; <span class="CharOverride-1">Aşa e viaţa</span>, Bucureşti, 1921; <span class="CharOverride-1">Babylon</span>, I–II, Bucureşti, 1921; <span class="CharOverride-1">Trei femei</span>, Bucureşti, 1921; <span class="CharOverride-1">Drumuri de lumină</span>, Bucureşti, 1943.</p>
			<p class="Heuristica___m_RPR"><span class="CharOverride-5">Repere bibliografice:</span> C.G. Costaforu, <span class="CharOverride-1">Satirele lui Radu Cosmin</span>, DMN, 1916, 4232; B. [Constantin C. Bacalbaşa],<span class="CharOverride-1"> „Prin Ardeal”</span>, ADV, 1919, 10 933; Ramirez, <span class="CharOverride-1">Din culise</span>, „Epoca”, 1921, 133; E. Lovinescu, <span class="CharOverride-1">Radu Cosmin</span>, SBR, 1921, 4; Lovinescu, <span class="CharOverride-1">Scrieri</span>, IV, <span class="CharOverride-1">519–520</span>; Călinescu, <span class="CharOverride-1">Ist.lit. </span>(1941), <span class="CharOverride-1">645</span>, <span class="CharOverride-1">Ist.lit. </span>(1982), <span class="CharOverride-1">727</span>; Traian Chelariu, <span class="CharOverride-1">„Drumuri de lumină”</span>, UVR, 1943, 21; Ion Jercan, <span class="CharOverride-1">Radu Cosmin</span>, Ploieşti, 1971; Mihail Stănescu, <span class="CharOverride-1">Cartea cu oglinzi</span>, Bucureşti, 1984, <span class="CharOverride-1">39–45</span>; Scurtu, <span class="CharOverride-1">Cercetări</span>, II, <span class="CharOverride-1">50–150</span>, III, <span class="CharOverride-1">54–64. &#9;</span><span class="Semnatura">C.T.</span></p>
			<p class="Heuristica-PRIMUL"><span class="titlu-12">COSTA, Ioana</span> (17.X.1959, București), clasicistă, traducătoare. Este fiica Emiliei (n. Dobrea) și a lui Traian Costa, filolog clasic. După absolvirea Liceului „Ion Creangă”, secția de filologie clasică (1978), continuă studiul limbilor clasice la Universitatea din București (licența în 1982), susținându-și doctoratul la aceeași instituție, în 1996, în lingvistică comparată indo-europeană. Va fi profesoară la Liceul nr. 1 din Giurgiu (1982–1987), apoi va lucra la Serviciul bibliografic al Bibliotecii Centrale Universitare din Capitală. Din 1990 intră în învățământul universitar, la Catedra de filologie clasică, Facultatea de Limbi și Literaturi Străine a Universității din București, parcurgând toate treptele didactice, până la cea de profesor (2009). Paralel, este cercetător principal (din 2008) la Institutul de Istorie și Teorie Literară „G. Călinescu”. Ține cursuri, ca profesor invitat, în perioada 1996–2002, la Facultatea de Teologie Ortodoxă a Universității din București și la Institutul Romano–Catolic. Beneficiază de stagii de studiu și cercetare la Trieste, Berlin, Copenhaga, Paris, Hamburg, participă la numeroase congrese și colocvii internaționale, organizează manifestări științifice de specialitate. Este membră a Comisiei de patristică, aflată în subordinea Patriarhiei Române, unde coordonează seria „Părinți și scriitori bisericești”, membră a mai multor asociații științifice – Societatea Română de Studii Clasice (din 2009 e vicepreședinte), International Society for Eighteenth-Century Studies, Societatea de Lingvistică Romanică, Institutul de Studii Clasice de pe lângă Universitatea din București (este secretar științific) – și membră fondatoare a Societății Române de Studii Indo-Europene (2002, unde este și vicepreședinte), la Société Internationale pour Latin Vulgaire et Tardif, a Asociației de Filologie și Hermeneutică Biblică din România. Debutează în „Buletinul cercurilor științifice studențești” în 1981, iar editorial cu <span class="CharOverride-1">Neflexibile indo-europene</span> în 1999. Colaborează la proiectul <span class="CharOverride-1">Monumenta Linguae Dacoromanorum</span>, reeditare a <span class="CharOverride-1">Bibliei</span> de la 1688,<span class="CharOverride-1"> </span>și la publicații din țară și din străinătate: „Studii clasice” (este membră în colegiul de redacție), „Analele Universității București”, „Analele Universității din Craiova”, „International Journal of Cross-Cultural Studies and Environmental Communication”, „Classica et Christiana” (e membră în colegiul de redacție), „Studia Indo-Europaea”, „Studii și cercetări lingvistice”, „Revue roumaine de linguistique”, „Synthesis”, „Convorbiri literare” ș.a. Ediţia <span class="CharOverride-1">Septuaginta</span>, la a cărei traducere a colaborat,<span class="CharOverride-1"> </span>a fost încununată, în 2004, cu Premiul Asociației Editorilor Români și desemnată Cartea Anului de către revista „România literară”.</p>
			<p class="Heuristica-BASE">Filolog specializat în fonetică istorică și sintaxă latină, precum și în lingvistică comparată indo-europeană, <span class="CharOverride-5">C.</span> și-a anexat și alte domenii științifice, precum epistolografia antică, studiile biblice și critica de text. <span class="CharOverride-1">Papirus, pergament, hârtie. Începuturile</span> <span class="CharOverride-1">cărții </span>(2011), parțial reluare a lucrării <span class="CharOverride-1">Textele antice și transmiterea lor</span> (2008), este o introducere succintă, dar foarte lămuritoare, de bibliologie clasică. Autoarea inițiază în istoria cărții și, implicit, a constituirii filologiei ca știință. Dacă la Platon <span class="CharOverride-1">filologos</span> însemna „iubitor de logos, de discuție, de vorbire”, termenul a evoluat, la învățații alexandrini, către accepția de cercetător, critic de text și literar, savant în general. Odată cu apariția filologiei, se stabilește și sensul său precis de critică de text, clar delimitată în trei momente distincte, în terminologia de specialitate: <span class="CharOverride-1">recensio</span> (luarea în considerare a tuturor mărturiilor ce conduc la reconstituirea unui text), <span class="CharOverride-1">examinatio</span> (verificarea tradiției în vederea descoperirii originalului), <span class="CharOverride-1">emendatio</span> (corectarea erorilor). Operație extrem de necesară, dată fiind situația cu totul particulară a literaturilor Antichității, ajunse la noi într-o formă mediată de copii și palimpseste din diverse perioade și din diferite arii geografice, și, probabil, doar în a zecea parte. <span class="CharOverride-5">C.</span> nu eludează nici aspectul așa-zis tehnic al actului scrierii, expunând istoricul materialelor și al instrumentelor de scris, după cum se preocupă și de personajul implicat în procesul transcrierii (scribul, copistul), precum și de conservarea textelor în biblioteci și universități. Foarte accesibilă cititorului de orice condiție, redactată cu sobrietate și rigoare, dar uzând de o agreabilă erudiție, cartea cuprinde și momente de umor, prilejuite de reflecția asupra destinului operelor: tragedia <span class="CharOverride-1">Medeea</span> de Ovidiu, se pare una dintre cele mai valoroase ale Antichității, n-a ajuns până la noi, în schimb cartea de bucate a lui Apicius a fost sortită nemuririi, păstrându-se pentru posteritate. În <span class="CharOverride-1">Nec merguntur</span> (2012) clasicista și-a inseriat publicistica apărută de-a lungul mai multor ani în revista „Convorbiri literare”, efemeride caleidoscopice pe cele mai diferite subiecte, prilejuite de meditația asupra lumii antice, „o sută de povești filologice”, tot atâtea „Antichități actuale” (cum și-a intitulat rubrica), în intenția de a oferi un punct de sprijin solid omului de azi, rătăcit în zbuciumul lumii. Sunt relatări fascinante ale unor fapte de cultură, istorie și viață referitoare la cei vechi, pescuite de un cărturar din apele învolburate ale timpului. Însă principala acțiune pe care şi-o asumă <span class="CharOverride-5">C.</span>, în afara celei didactice, în care implicarea merge în direcția formării viitorilor specialiști, se concretizează în transpunerea în româneşte, cu migală și talent, a unor texte fundamentale, în ediții de referință, precum opera filosofică a lui Seneca (2004–2008, în colaborare) și enciclopedia lui Plinius, <span class="CharOverride-1">Naturalis historia</span> (I–VI, 2001–2004, în colaborare cu Tudor Dinu) sau tratatul lui Cato cel Bătrân, <span class="CharOverride-1">De agri cultura</span> (2010), însoțite de aparate critice și studii edificatoare. Traducerile din Seneca au „acuratețea unei limbi vii, actuale și proaspete, privirea cititorului străbătând cu plăcere curgerea lină a unei limbi frumoase” (Sorin Lavric). De asemenea, se cuvine a fi menționată participarea la tălmăcirea <span class="CharOverride-1">Septuagintei </span>(cărțile <span class="CharOverride-1">Deuteronomul,</span> <span class="CharOverride-1">Judecătorii, 4. Regi, Ecleziastul, Iezechiel</span>, 2004–2008), un important act de cultură.</p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Textele antice și transmiterea lor</span>, București, 2008; <span class="CharOverride-1">Papirus, pergament, hârtie. Începuturile cărții</span>, București, 2011; <span class="CharOverride-1">Nec merguntur. O sută de</span> <span class="CharOverride-1">povești filologice</span>, București, 2012. <span class="CharOverride-5">Ediții:</span> Seneca, [<span class="CharOverride-1">Integrala filosofică</span>], I–VI, introd. Anne Bănățeanu, introd. şi postfaţa edit., Iași, 1999–2008. <span class="CharOverride-5">Traduceri:</span> M.I. Finley, <span class="CharOverride-1">Uz și abuz de istorie</span>, București, 1999; Plinius, <span class="CharOverride-1">Naturalis historia. Enciclopedia cunoștințelor din Antichitate</span>, I–VI, îngr. și postfaţa. trad., Iași, 2001–2004 (în colaborare cu Tudor Dinu); Seneca, <span class="CharOverride-1">Consolatio ad Marciam, Consolatio ad Polybium, Consolatio ad</span> <span class="CharOverride-1">Heluiam</span>, în Seneca, <span class="CharOverride-1">Dialoguri</span>,<span class="CharOverride-1"> </span>II, îngr. trad., introd. Anne Bănățeanu, Iași, 2004, <span class="CharOverride-1">Despre binefacere</span>, în Seneca, <span class="CharOverride-1">Despre binefacere. Despre îngăduință</span>, îngr. trad., introd. Anne Bănățeanu, Iași, 2005, <span class="CharOverride-1">Epistole către</span> <span class="CharOverride-1">Lucilius</span>, I–II, îngr. și introd. trad., Iași, 2007–2008; Augustin, <span class="CharOverride-1">Despre viața fericită</span>, în Seneca, Augustin, <span class="CharOverride-1">Despre fericire</span>, îngr. trad., București, 2004; <span class="CharOverride-1">Septuaginta</span>, I, II, IV/1, VI/2, coordonatori Cristian Bădiliță, Francisca Băltăceanu, Monica Broșteanu şi Ioan-Florin Florescu, pref. Andrei Pleşu, Bucureşti–Iaşi, 2004–2008 (în colaborare); Cato, <span class="CharOverride-1">De agri</span> <span class="CharOverride-1">cultura – Cartea despre cultivarea pământului</span>, ed. bilingvă, îngr. şi introd. trad., București, 2010; Ieronim, <span class="CharOverride-1">Trei vieți de monahi</span>, introd. trad., București, 2011.</p>
			<p class="Heuristica___m_RPR"><span class="CharOverride-5">Repere bibliografice: </span>Alina Marc, <span class="CharOverride-1">Plinius despre medicină și farmacologie</span>, OC, 2004, 231; Ștefan Colceriu, <span class="CharOverride-1">Dialoguri cu Seneca</span>, RL, 2004, 34;<span class="CharOverride-5"> </span>Grete Tartler, <span class="CharOverride-1">Mereu tânărul Seneca</span>, RL, 2007, 23; Sorin Lavric, <span class="CharOverride-1">Un chietist destoinic</span>, RL, 2007, 43; Liviu Franga, <span class="CharOverride-1">Clasic printre moderni</span>, Iași, 2008, <span class="CharOverride-1">199–209</span>; Florica Bechet, <span class="CharOverride-1">„Textele antice și</span> <span class="CharOverride-1">transmiterea lor”</span>, SC, 2009; Iulia Iarca, <span class="CharOverride-1">Curs de filologie clasică</span>, RL, 2011, 35; Marius Chivu, <span class="CharOverride-1">Cum a fost inventată cartea</span>, DM, 2011, 404; Alexander Baumgarten, <span class="CharOverride-1">„Căderea” unei cărți</span>, DMT, 2011, 67; Liviu Franga, <span class="CharOverride-1">O lume în caleidoscop, cu melos de basm,</span> <span class="CharOverride-1">I–II</span>, VR, 2012, 7–10. &#9;<span class="Semnatura">G.Dn.</span></p>
			<p class="Heuristica-PRIMUL"><span class="titlu-12">COSTACHE, Veniamin</span> (20.XII.1768, Roşieşti, j. Vaslui – 18.XII.1846, mănăstirea Slatina, j. Suceava), cărturar, traducător. Fiu al Mariei (n. Cantacuzino) şi al marelui boier Grigore Costache, <span class="CharOverride-5">C.</span> îşi începe învăţătura acasă, cu un dascăl grec, o continuă la Academia Domnească din Iaşi, dar atracţia pentru viaţa monahală îl determină să se călugărească într-o mănăstire din Huşi, devenind discipolul episcopului Iacov Stamati. Urcă repede treptele ierarhiei clericale: în 1789 este egumen al mănăstirii „Sf. Spiridon” din Iaşi, între 1792 şi 1803 episcop de Huşi, apoi de Roman, iar în martie 1803 este uns mitropolit al Moldovei, păstorind aproape patru decenii, cu două întreruperi (1808–1812, 1821–1823). Ca mitropolit, începe imediat o acţiune intensă de reorganizare a învăţământului, restructurând şi întărind şcolile existente, înfiinţând altele, printre care, chiar în primul an al înscăunării sale, şi Seminarul de la Socola, cu un program didactic destul de cuprinzător, limba română fiind unul dintre obiectele de studiu. Este, permanent, alături de Gh. Asachi în acţiunile acestuia de ctitor cultural. Se află în fruntea celor care pun temelia catedralei mitropolitane ieşene, reface tipografia Mitropoliei şi începe o susţinută activitate de tipărire a cărţilor necesare bisericilor şi şcolilor, el însuşi traducând neobosit. În 1828 participă la redactarea Regulamentului Organic. Retras la mănăstirea Slatina în 1842, îşi continuă aici şi activitatea culturală.</p>
			<p class="Heuristica-BASE">Singurele texte proprii ale lui <span class="CharOverride-5">C.</span> sunt deosebit de amplele şi numeroasele prefeţe – peste treizeci – la cărţile traduse ori tipărite prin grija sau la îndemnul său, adesea chiar cu cheltuiala sa. Pot fi urmărite aici generoase idei iluministe, între care perseverenta preocupare pentru răspândirea culturii. Importantă pentru dezvoltarea limbii literare este îndeosebi prefaţa-pastorală la cartea <span class="CharOverride-1">Dumnezeieştile liturghii</span> (1834), unde, după un scurt istoric al limbii române, ce pleacă de la axioma „limba noastră românească este fiica limbii latineşti”, mitropolitul deplânge abuzul de cuvinte străine din vechile traduceri, care ameninţă însăşi existenţa limbii noastre. Văzând „asaltul” „cuvintelor străine neromane” ca pe o împresurare, cu un efect mult mai mare decât faptul că „au stricat foarte mult curăţenia graiului românesc”, ierarhul face o trimitere la felul în care s-au preocupat de limba lor „toate naţiile ce au voit a se cultiva”. De aceea pledează pentru înlocuirea străinismelor cu echivalente existente în cronici sau în limba vorbită, apoi îşi pune în practică ideile dând o listă de cuvinte pe care le-a înlocuit în tălmăcirile sale. De asemenea, are grijă să elimine arhaismele şi regionalismele, tinzând spre un stil literar, cu fraze curate şi armonioase.</p>
			<p class="Heuristica___mici"><span class="CharOverride-5">Traduceri:</span> <span class="CharOverride-1">Tâlcuirea celor şapte sfinţite taine ale bisearicii</span>, pref. trad., Iaşi, 1807; <span class="CharOverride-1">Chiriacodromion</span>, pref. trad., Mănăstirea Neamţ, 1811; <span class="CharOverride-1">Adoleshia Filoteos, adecă Îndeletnicire iubitoare de Dumnezeu</span>, I–IV, pref. trad., Iaşi, 1815–1819; <span class="CharOverride-1">Tipicon</span>, pref. trad., Iaşi, 1816; <span class="CharOverride-1">Ceasoslov</span>, Iaşi, 1817; <span class="CharOverride-1">Liturghiile a sfinţilor ierarhi Ioan Hrisostomul, Vasilie cel Mare şi Grigorie Dialog</span>, Iaşi, 1818; <span class="CharOverride-1">Istoria scripturii Vechiului Testament spre întrebuinţarea româneştii tinerimi</span>, pref. trad., Iaşi, 1824; <span class="CharOverride-1">Istoria scripturii Noului Testament spre întrebuinţarea româneştii tinerimi</span>, Iaşi, 1824; <span class="CharOverride-1">Funie sau frânghie întreită</span>, Iaşi, 1831; Sergie Macreul, <span class="CharOverride-1">Iubitorul de înţelepciune</span>, Iaşi, 1831; <span class="CharOverride-1">Dumnezeieştile liturghii</span>, pref. trad., Iaşi, 1834; <span class="CharOverride-1">Drept slăvitoare învăţătură sau Cuprindere a de D-zeu cuvântării hristianeşti a lui Platon, mitropolitul Moscovei</span>, Iaşi, 1839; <span class="CharOverride-1">Besericeasca istorie a lui Meletie</span>, I–IV, Iaşi, 1841–1843; Ilie Miniat, <span class="CharOverride-1">Piatra scandelei</span>, Iaşi, 1844; <span class="CharOverride-1">Pidalion sau Cârma corabiei</span>, Mănăstirea Neamţ, 1844; Evghenie Vulgaris, <span class="CharOverride-1">Îndeletnicire despre buna murire</span>, Iaşi, 1845; Euthymius Zigabenus, <span class="CharOverride-1">Tâlcuirea Psaltirei… împăratului David</span>, I–II, Iaşi, 1850–1862; <span class="CharOverride-1">Cele patrusprăzece trimiteri ale sfântului slăvitului şi întru tot lăudatul apostol Pavel</span>, I–III, Bucureşti, 1904–1906.</p>
			<p class="Heuristica___m_RPR"><span class="CharOverride-5">Repere bibliografice:</span> Andrei Vizanti, <span class="CharOverride-1">Veniamin Costaki</span>, Iaşi, 1881; N. Tănăsescu, <span class="CharOverride-1">Viaţa şi activitatea lui Veniamin Costache</span>, Bucureşti, 1896; Gheorghe Adamescu, <span class="CharOverride-1">Istoria Seminarului Veniamin din Iaşi</span>, Bucureşti, 1904, <span class="CharOverride-1">3–40</span>; N. Iorga, <span class="CharOverride-1">Viaţa şi faptele mitropolitului Moldovei, Veniamin Costache</span>, Bucureşti, 1907; Vasile Vasilache, <span class="CharOverride-1">Mitropolitul Veniamin Costache</span>, Mănăstirea Neamţ, 1941; G.T. Kirileanu, Gh. Ungureanu, Constantin Turcu, <span class="CharOverride-1">Contribuţii documentare cu privire la mitropolitul Veniamin Costache</span>, Iaşi, 1946; Antonie Plămădeală, <span class="CharOverride-1">Clerici ortodocşi ctitori de limbă şi cultură moldovenească</span>, Bucureşti, 1977, <span class="CharOverride-1">30–33</span>,<span class="CharOverride-1"> 54–55</span>; <span class="CharOverride-1">Dicţ. lit. 1900</span>,<span class="CharOverride-1"> 221–222</span>; Păcurariu,<span class="CharOverride-1"> Ist. Bis.</span>, III, <span class="CharOverride-1">8–24</span>, <span class="CharOverride-1">passim</span>; <span class="CharOverride-1">Dicţ. scriit. rom.</span>,<span class="CharOverride-1"> </span>I, <span class="CharOverride-1">672–673</span>; Sorin Guia, <span class="CharOverride-1">Arta dialogului în prefeţele mitropolitului Veniamin Costache</span>, „Text şi discurs religios”, 2009, 1; Eugen Pavel, <span class="CharOverride-1">Liturghierul în limba română</span>, LR, 2011, 1; Elena Spiridon, <span class="CharOverride-1">Veniamin Costachi, editor şi traducător</span>, Iaşi, 2012. &#9;<span class="Semnatura">C.T.</span></p>
			<p class="Heuristica-PRIMUL"><span class="titlu-12">COSTEA, Dimitrie</span> (24.X.1919, Bogaţi, j. Argeş – 21.X.2013, Iași), critic și istoric literar, poet. Este fiul Sultanei (n. Tomescu) şi al lui Constantin Costea, agricultori. Urmează clasele primare în comuna natală, apoi Liceul Militar la Mănăstirea Dealu (1931–1936) şi la Iaşi (1936–1939), apoi intră la Şcoala de Ofiţeri Activi de Administraţie din Bucureşti, pe care o părăseşte în 1941, prin demisie, cu gradul de locotenent. În acelaşi an se înscrie la Facultatea de Filosofie a Universităţii din Iaşi, absolvită în 1948 cu teza <span class="CharOverride-1">Devenirea şi rolul ei în filosofia greacă</span>. Funcţionează ca asistent universitar (1949–1952) la Catedra de literatură română a Universităţii ieşene, ulterior ca profesor de istorie în învăţământul mediu. Aproape două decenii (1955–1972) conduce secţiunea de critică şi istorie literară a revistei ,,Iaşul literar”, redactând numeroase articole, studii şi cronici literare, texte polemice. Din 1972 până la pensionare (1979) funcţionează tot la Iași, în calitate de cercetător principal la departamentul de istorie literară al Centrului de Lingvistică, Istorie Literară și Folclor al Academiei RSR. Debutează încă din liceu, publicând versuri în ,,Revista tinerimii române” şi în ,,Flamuri”. Aflat la senectute, criticul se întoarce la poezie, dând la tipar un prim volum de versuri, <span class="CharOverride-1">Visând de-a lungul anilor</span><span class="CharOverride-7"> </span>(2005), urmat de al doilea, intitulat chiar <span class="CharOverride-1">Întoarcerea la poezie </span>(2008). </p>
			<p class="Heuristica-BASE">Articolele criticului şi istoricului literar <span class="CharOverride-5">C.</span>, prezente încă din anul 1951 în ,,Iaşul nou” şi, începând cu anul 1954, în ,,Iaşul literar” (devenit ,,Convorbiri literare”), rămân, parţial, în umbra nefastă a „obsedantului deceniu”, alterate de obligatoriile pasaje ideologizante. Făcând abstracție de aceste pasaje, se conturează imaginea unui atent şi onest observator al fenomenului literar. Apariţia celor două volume de versuri, târziu şi neaşteptat, relevă o personalitate poetică. <span class="CharOverride-1">Visând de-a lungul anilor</span> are o alcătuire simplă, savantă deopotrivă, secţiunile corespunzând celor patru elemente fundamentale, ca în Fragmentele presocraticilor: „minunile pământului”, „murmur şi unduire”, „extatic foc”, „nostalgia cerului”. Autorul este un constructor cultivat şi dezinvolt, scrie poeme de structură clasică, al căror melos şi cursi&#173;vitate sunt adesea tulburate prin ruperi de ritm, prin schimbarea valorii unui contrapunct, prin dislocări neaşteptate în sintaxă, care nu lasă muzica să acopere, să lustruiască sensul. Poetul posedă simţul naturii, fiind un senzual delicat, discret; lumea este densă de culori, de miresme, de melodii subtile şi, caracteristic, de continue iviri şi dispariţii, înfloriri şi scuturări. Multe poezii sunt pasteluri, tablouri vii văzute prin ochii unui pictor sensibil. Sentimental lipsit de iluzii, <span class="CharOverride-5">C. </span>este ferit de sentimentalisme, iar sensibilitatea mobilă, intelectualizată, e impregnată de umor. Lirismul mereu echilibrat, în care senzaţia şi ideea pulsează egal face din acest autor o prezenţă discretă şi tonică.</p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Visând de-a lungul anilor</span>, Iaşi, 2005; <span class="CharOverride-1">Întoarcerea la poezie</span>, Iaşi, 2008.</p>
			<p class="Heuristica___m_RPR"><span class="CharOverride-5">Repere bibliografice:</span> Al. Andriescu, <span class="CharOverride-1">Tentația poeziei</span>, TP, 2006, 1; George Popa, <span class="CharOverride-1">Poezia ca pasiune intelectuală</span>,<span class="CharOverride-1"> </span>CL, 2006, 8; &#9;<span class="Semnatura">S.D.</span></p>
			<div class="_idGenObjectLayout-1">
				<div id="_idContainer012">
					<div id="_idContainer010" class="Basic-Text-Frame">
						<p class="Titlu-Nume-H"><span class="titlu-12">COSTENCO, Nicolai</span> </p>
						<p class="Titlu-mic-DATE">(21.XII.1913, Chişinău – 29.VII.1993, Chişinău), poet, prozator, dramaturg, eseist, traducător. </p>
					</div>
					<div id="_idContainer011" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="07_DGLR_C_610-733-web-resources/image/Costencso.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Mariei (n. Leahu) și al lui Fiodor Costenco-Radzeiovschi, funcționar la Cancelaria gubernială a Basarabiei. Rămas orfan de tată la vârsta de șase ani, își va petrece cea mai mare parte a copilăriei la țară, la bunicii dinspre mamă, răzeși din satul Cehoreni din preajma Orheiului. Primele clase le face la Chișinău. În 1928–1932 învaţă la Liceul „Bogdan Petriceicu Hasdeu” din același oraș. Având rezultate bune la învăţătură, <span class="CharOverride-5">C.</span> își depune dosarul la liceul militar din Chișinău și trăiește deziluzia de a nu fi acceptat. Va urma cursurile Facultății de Drept a Universității din Iași (1932–1936), concomitent fiind înscris la Facultatea de Litere (limbi străine). Primele versuri îi apar în anii studenţiei, în 1932 fiindu-i publicate în „Cuvântul liber” de la București, însoțite de o scurtă introducere semnată de Demostene Botez. Din 1934, ca redactor-prim (director fiind Pantelimon Halippa), se va afla în echipa care conduce „Viaţa Basarabiei”.<span class="CharOverride-5"> </span>Acum semnează poezii, eseuri, articole, fragmente din cărțile în curs de apariție, traduceri, practică și critica de întâmpinare, scrie despre cărțile colegilor săi de breaslă. Debutul editorial este marcat de placheta <span class="CharOverride-1">Poezii</span>, apărută în 1937. În 1940 devine secretar general al Societăţii Scriitorilor din Basarabia, înființată la Chișinău, al cărei președinte e ales Pantelimon Halippa. La revista „Viața Basarabiei”<span class="CharOverride-5"> </span>va activa până în 1940, când publicația îşi încetează apariţia. Refuzând să se refugieze în România, unde se aflau ceilalți membri ai familiei, <span class="CharOverride-5">C.</span>,<span class="CharOverride-5"> </span>ispitit „de felul nou de viață preconizat de știința lui Lenin”, rămâne la Chișinău. În martie 1941 este primit în Uniunea Scriitorilor Sovietici din Moldova. Este angajat șef al secției literare la Teatrul Moldovenesc de Stat, transferat din Tiraspol la Chișinău. Nu peste mult timp, înțelegând politica oficială, va lua atitudine, ceea ce îl va costa libertatea: la 23 iunie 1941, învinuit de antisovietism, este arestat și deportat în Siberia, dincolo de Cercul Polar (la Dudinka şi Norilsk, în peninsula Taimîr). În 1953, după moartea lui Stalin, i se va permite să plece din Siberia, dar nu va avea dreptul de a locui în orașul natal, în care revine definitiv abia după cincisprezece ani de la arestare, în 1956. E angajat consultant la Uniunea Scriitorilor, unde va rămâne până în 1964. Își reia activitatea, publicând numeroase cărţi de poezie, romanul <span class="CharOverride-1">Severograd</span> (I–II, 1963–1970), culegerea de nuvele <span class="CharOverride-1">Norocul omului </span>(1966), piesa <span class="CharOverride-1">Serghei Lazo</span> (1967), o versiune scenică a nuvelei<span class="CharOverride-1"> Bătrâna Izerghil</span> după Maxim Gorki, câteva traduceri: din F.M. Dostoievski (<span class="CharOverride-1">Crimă şi pedeapsă</span>), din Homer (<span class="CharOverride-1">Iliada</span>), din Dante<span class="CharOverride-1"> </span>(<span class="CharOverride-1">Vita Nuova</span>), din Charles Baudelaire, Ivo Andrić, François Villon, Alexandr Puşkin, Mihail Lermontov, Alexandr Blok, Aleksei Tolstoi, Serghei Esenin, Evgheni Evtuşenko ş.a. De menţionat că în 1975 transpune din latină <span class="CharOverride-1">Descriptio Moldaviae </span>de Dimitrie Cantemir. În perioada interbelică <span class="CharOverride-5">C. </span>scrie la „Cuvântul liber”, „Pagini basarabene”, „Moldavia”, „Cuvânt moldovenesc”, „Itinerar”, „Gazeta Basarabiei”, iar după 1956 publică în „Nistru”, „Cultura”, „Literatura și arta”, „Codrî”, „Literaturnaia gazeta”. A mai semnat Rafail Radiana şi N.F.C. I s-au acordat mai multe distincţii, între care Premiul Uniunii Scriitorilor din URSS (1976), Premiul de Stat pentru volumul <span class="CharOverride-1">Poezii şi poeme </span>(1983), titlul Scriitor al Poporului (1990), iar în 1992 a fost ales membru de onoare al Academiei de Ştiinţe a Republicii Moldova.</p>
			<p class="Heuristica-BASE">La <span class="CharOverride-5">C. </span>traseul vieţii este sinuos, peste destinul dramatic al omului suprapunându-se drama românilor de la est de Prut. Dar el pare că ilustrează poate cel mai complicat destin al scriitorului basarabean din secolul al XX-lea. Autocaracterizându-se, <span class="CharOverride-5">C.</span> afirmă, în memoriile intitulate <span class="CharOverride-1">Povestea vulturului </span>(1998),<span class="CharOverride-5"> </span>că în perioada activității la „Viața Basarabiei” era un continuator al „vechiului curent ţărănesc, promovat de revista «Sămănătorul» şi colaboratorii ei, «sămănătoriştii Vlahuţă, Coşbuc»”. Își va exprima permanent simpatia față de răzeși, față de firea lor independentă, din această pătură făcând parte și bunicii săi dinspre mamă. În volumele publicate în perioada interbelică – <span class="CharOverride-1">Poezii</span>, <span class="CharOverride-1">Cleopatra </span>(1939), <span class="CharOverride-1">Ore </span>(1939), <span class="CharOverride-1">Elegii păgâne </span>(1940) – scrisul său, pe care și-l caracterizează drept „ermetic, simbolist”, se înscrie în ceea ce domina în acel moment literatura, dar păstrând încă memoria câştigurilor anterioare. În <span class="CharOverride-1">Elegii păgâne</span>, oscilând încă între simbolism și parnasianism, <span class="CharOverride-5">C</span>. se fixează asupra unor motive de largă circulație, pe care le apropie de motive familiare lui, legate de satul basarabean. Parcul, grădina, peisajul, venind pe filieră verlainiană, spleenul, nevroza se împletesc cu imaginea unui spaţiu rural tradiţional. Dubla natură a imaginarului se desfășoară între spiritul local și jocul cu iluziile și mistuitoarea chemare a altor lumi, poetul autodefinindu-se ca „o oază de mister într-un spațiu de lumină”. Adept al așa-numitului „regionalism fără sorți de izbândă”, deschis în acelaşi timp spre mişcările literare europene, <span class="CharOverride-5">C. </span>va promova în articolele publicate în „Viaţa Basarabiei” un program privind menirea scriitorului basarabean pus în faţa necesităţii arderii etapelor: „Noi trebuie dintr-odată să creăm şi pentru clasici, şi pentru romantici, şi pentru parnasieni, sămănătorişti, poporanişti, modernişti, şi pentru cei cu tendinţe sociale”. La înfiinţarea Societăţii Scriitorilor din Basarabia va menţiona că specificul trebuie promovat „fără a-l rupe din sânul familiei latine româneşti”. Nu peste mult timp va fi judecat pentru agitaţie antisovietică, propagarea alfabetului latin, înlocuirea limbii moldoveneşti cu limba română şi nerecunoaşterea realismului socialist. Spirit cultivat, va continua, și în Gulag, după restabilirea relaţiilor cu ai săi, să solicite cărţi, discuri cu muzică populară românească. Inspirată de crezul „Sunt cetățean al Țării Poeziei”, lirica postbelică a lui <span class="CharOverride-5">C.</span> păstrează legătura cu universul rustic, versurile lui viforoase şi deopotrivă strunite remarcându-se printr-o virtuozitate tehnică inconfundabilă. <span class="CharOverride-5">C.</span> își dezvăluie adevărata fire în paginile incluse, postum, în <span class="CharOverride-1">Povestea vulturului</span> și în cartea intitulată <span class="CharOverride-1">Din bezna temniţei (Scrisori din gulag) </span>(2004). Prima, alcătuită din amintiri, o începe în octombrie 1955, iar a doua cuprinde corespondența cu familia sa aflată la București (mama, tatăl vitreg și fratele dinspre mamă) și cu Dominte Timonu. <span class="CharOverride-1">Povestea vulturului</span>, axată pe calvarul deportării, denunţă pas cu pas mecanismul totalitarismului, atacul necruţător împotriva integrității individului. Episoadele derulează arestarea, drumul cu trenul groazei spre Siberia, traseul sinistru traversând gări bombardate, filmul dramatic al unor tabere de femei, copii şi bătrâni porniţi pe drumul bejeniei. Pe de altă parte, se află în carte şi o istorisire detaliată a copilăriei, presărată cu întâmplări legate de viaţa la ţară, la bunicii materni, şi de cea de la oraş. Relaţiile cu cei apropiaţi, cu mama în primul rând, amintirile despre tatăl său, sumare şi marcate de trauma despărțirii, plecarea de acasă şi aventurile ce urmează sunt povestite cu lux de amănunte și detalii semnificative despre lumea acelui timp. După revenirea din Siberia, atât poezia, cât și proza lui <span class="CharOverride-5">C</span>. poartă un timp semnele reconvertirii la un alt fel de scriere. Astfel, romanul <span class="CharOverride-1">Severograd</span> se conturează ca o scriitură distantă și voit obiectivă, orientată să „corijeze” istoria pentru a justifica prezentul, autorul recurgând la deghizarea autobiografiei. La prima vedere, protagonistul, Costea Moldovanu, nu pare apăsat de singurătate, se luptă cu el însuşi şi nu acceptă condiția de învins, stihiile naturii, viscolul fiind o metaforă obsedantă a Gulagului. În corespondență <span class="CharOverride-5">C.</span> afirmă că există o similitudine psihologică între sine și Martin Eden din romanul lui Jack London, deși în <span class="CharOverride-1">Severograd </span>își construieşte identitatea într-o naraţiune organizată în aşa fel încât imaginea protagonistului să corespundă realităţii din anii în care e scris romanul. De altfel, echivalenţa între autor şi om poate fi pusă la îndoială, elementele biografiei proprii fiind prezentate diferit în lirică, în roman, în memorii și în corespondență.  </p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Poezii</span>, Chișinău, 1937;<span class="CharOverride-1"> Cleopatra</span>, Chișinău, 1939;<span class="CharOverride-1"> Ore,</span> Chișinău, 1939;<span class="CharOverride-1"> Elegii păgâne</span>,<span class="CharOverride-1"> </span>Chișinău, 1940;<span class="CharOverride-1"> Poezii alese</span>, Chișinău, 1957;<span class="CharOverride-1"> Poezii noi</span>, Chișinău, 1960;<span class="CharOverride-1"> Poezii</span>, Chișinău, 1961; <span class="CharOverride-1">Luci, soare, luci!</span>, Chişinău, 1963; <span class="CharOverride-1">Versuri</span>, Chișinău, 1963; <span class="CharOverride-1">Severograd</span>, I–II, Chișinău, 1963–1970;<span class="CharOverride-1"> Norocul omului</span>, Chișinău, 1966; <span class="CharOverride-1">Prometeu</span>, Chişinău, 1966;<span class="CharOverride-1"> Versuri</span>, Chișinău, 1966;<span class="CharOverride-1"> Mugur mugurel</span>, Chișinău, 1967; <span class="CharOverride-1">Poezii şi poeme</span>, Chişinău, 1969; <span class="CharOverride-1">Tărie</span>, Chișinău, 1972;<span class="CharOverride-1"> Neamul</span>, Chișinău, 1973;<span class="CharOverride-1"> Poeme</span>, Chișinău, 1973;<span class="CharOverride-1"> Scrieri</span>, I–II, pref. Vasile Badiu şi Anatol Gavrilov, Chișinău, 1979; <span class="CharOverride-1">Euritmii</span>, Chișinău, 1980;<span class="CharOverride-1"> Poezii și poeme</span>,<span class="CharOverride-1"> </span>Chișinău, 1983;<span class="CharOverride-1"> Euritmii</span>, pref. Ion Ciocanu, Chișinău, 1990; <span class="CharOverride-1">Coroana cu aripi de erete</span>, Chișinău, 1995;<span class="CharOverride-1"> Versuri</span>, Chișinău, 1995;<span class="CharOverride-1"> Povestea vulturului</span>, Chișinău, 1998;<span class="CharOverride-1"> Elegii păgâne</span>, îngr. Costache Costenco și Vasile Malanețchi, Chișinău, 1998; ed. 2, București–Chișinău, 2003;<span class="CharOverride-1"> Libertăţi (versuri inedite)</span>,<span class="CharOverride-1"> </span>Chișinău, 2003;<span class="CharOverride-1"> Din bezna temniţei (scrisori din gulag)</span>, Chișinău, 2004;<span class="CharOverride-1"> Urmaşilor</span>, Chișinău, 2007; <span class="CharOverride-1">Epigrame și alte versuri umoristico-satirice</span>, pref. Vasile Malanețchi, Chișinău, 2011. <span class="CharOverride-5">Traduceri: </span>M.I. Lermontov,<span class="CharOverride-1"> Demonul</span>, în <span class="CharOverride-1">Poezii</span>, Chişinău, 1961; Aleksei Tolstoi, <span class="CharOverride-1">Pagini alese</span>, Chişinău, 1961; F.M. Dostoievski, <span class="CharOverride-1">Crimă şi pedeapsă</span>, Chişinău, 1971; Dante Alighieri, <span class="CharOverride-1">Viaţa nouă</span>, Chişinău, 1971 (în colaborare cu Nicanor Rusu); Ivo Andrić, <span class="CharOverride-1">Podul de peste Drina</span>, Chişinău, 1972; Dimitrie Cantemir, <span class="CharOverride-1">Descrierea Moldovei</span>, pref. Vasile Coroban, Chişinău, 1975; Evgheni Evtuşenko, <span class="CharOverride-1">Versuri</span>, Chişinău, 1975; Homer, <span class="CharOverride-1">Iliada</span>, Chişinău, 1978.</p>
			<p class="Heuristica___m_RPR"><span class="CharOverride-5">Repere bibliografice:</span> Sergiu Matei Nica, <span class="CharOverride-1">„Dumnezeu” în lirica basarabeană</span>, VBA, 1939, 11–12; George Meniuc,<span class="CharOverride-1"> „Ore”</span>, „Bugeacul”, 1939, 8–10; Gheorghe Chira,<span class="CharOverride-1"> Nicolai Costenco</span>, în<span class="CharOverride-1"> Profiluri</span>, <span class="CharOverride-1">298–308</span>; George Meniuc, <span class="CharOverride-1">Oglinzi fermecate</span>, „Nistru”, 1975, 2; Anatol Gavrilov,<span class="CharOverride-1"> Conştiinţa epicului</span>, LA, 1979, 12 aprilie; Vasile Coroban,<span class="CharOverride-1"> Trăire în poezie</span>,<span class="CharOverride-1"> </span>LA, 1984, 6 septembrie; Victor Teleucă,<span class="CharOverride-1"> Tragismul unei demnităţi sau Demnitatea singurătăţii</span>, „Basarabia”, 1991, 4; Eliza Botezatu, <span class="CharOverride-1">Sunt crainic la răspântii</span>, „Basarabia”, 1992, 12; Cimpoi, <span class="CharOverride-1">Ist. lit. Basarabia</span>, <span class="CharOverride-1">172–173</span>; Ciocanu, <span class="CharOverride-1">Lit. rom.</span>, <span class="CharOverride-1">47–56</span>; Eleonora Hotineanu,<span class="CharOverride-1"> Lirica interbelică din Basarabia şi poezia franceză modernă</span>, București, 2001, <span class="CharOverride-1">134–136</span>, <span class="CharOverride-1">139–141</span>; Burlacu,<span class="CharOverride-1"> Lit. rom. Basarabia</span>, <span class="CharOverride-1">95–97</span>; Eugen Lungu,<span class="CharOverride-1"> Raftul cu himere</span>, Chișinău, 2004, <span class="CharOverride-1">140–147</span>; <span class="CharOverride-1">Mică encicl.</span>, <span class="CharOverride-1">201–218</span>; Nicolae Bileţchi,<span class="CharOverride-1"> Analize și sinteze</span>, Chișinău, 2007, <span class="CharOverride-1">179–211</span>;<span class="CharOverride-1"> </span>Ion Ciocanu,<span class="CharOverride-1"> Nicolai Costenco epistolier</span>,<span class="CharOverride-1"> </span>RLSL, 2007, 1–2; Dumitru Crudu,<span class="CharOverride-1"> Două cărţi, două perspective diametral opuse</span>, CF, 2007, 8; Dolgan, <span class="CharOverride-1">Poezia</span>, <span class="CharOverride-1">302–319</span>; <span class="CharOverride-1">Dicţ. Chişinău</span>, <span class="CharOverride-1">171–174</span>;<span class="CharOverride-1"> </span>Rachieru, <span class="CharOverride-1">Poeți Basarabia</span>, <span class="CharOverride-1">56–65</span>; Iurie Colesnic, <span class="CharOverride-1">Timp și istorie. Autori de la „Viața Basarabiei”</span>, Chișinău, 2011, <span class="CharOverride-1">89–97</span>. &#9;<span class="Semnatura">A.Bn.</span></p>
			<p class="Heuristica-PRIMUL"><span class="titlu-12">COSTIN, Calistrat</span> (30.I.1942, Bacău), poet, prozator. Este fiul Emiliei (n. Bălăiţă) şi al lui Alexandru Costin, subofiţer. A studiat filologia la Universitatea „Al. I. Cuza” din Iaşi între 1960 şi 1965. A fost asistent universitar la Institutul Pedagogic din Târgu Mureş şi la cel din Bacău, redactor la cotidianul „Informaţia Harghitei” şi la revista „Ateneu”, director al Teatrului „G. Bacovia” şi al Teatrului de Animaţie „V. Alecsandri” din Bacău. A debutat în presă în 1966 cu articole de critică literară, şi editorial în 1974 cu volumul de poezie <span class="CharOverride-1">Planete</span>. A mai colaborat la „Tribuna”, „Convorbiri literare”, „Orizont”, „Cronica”, „Luceafărul”, „Steaua”, „Vatra”, ş.a. În 1988 i se acordă Premiul „G. Bacovia” pentru poezie.</p>
			<p class="Heuristica-BASE">Volumul de debut al lui <span class="CharOverride-5">C.</span>, <span class="CharOverride-1">Planete</span>, şi următorul, <span class="CharOverride-1">Augusta lumină</span> (1976), sunt marcate de ideologia epocii: cultul ţării, o imemorială Dacia Felix, cultul pământului-mumă, al strămoşilor, al „rădăcinilor” tracice. Se disting câteva dominante tematice şi stilistice: prelucrarea filonului popular (motive, tipar prozodic, limbaj arhaizant), înclinaţia spre jocul verbal, senin ori grav, lirismul suav al poemelor de dragoste, tendinţa spre simplificare şi abstractizare a limbajului în poemele reflexive. Reuşită este <span class="CharOverride-1">Cavalcada gerului (După un motiv folcloric</span>), ce dezvoltă motivul şarpelui într-o construcţie de o muzicalitate incantatorie. Timpul şi moartea, „taina” trecerii, iluzia, dualitatea omului, a poetului şi a poeziei sunt temele din <span class="CharOverride-1">Elementul „lume” </span>(1978)<span class="CharOverride-1">. </span>Versurile din<span class="CharOverride-1"> Satiră duhurilor mele… (Parodii şi nu prea)</span> (1980) constituie o răspântie în scrisul lui <span class="CharOverride-5">C.</span>, în sensul apropierii de lirica optzecistă, prin adoptarea unui limbaj prozaic, anecdotic, colocvial, ironic şi autoironic. Timpul, moartea, dualitatea lumii rămân teme predilecte, dar percepute din perspectiva unui spectacol factice, tragicomic. În <span class="CharOverride-1">Declinul elegiei</span> (1983) ochiul-spectator surprinde iluzia, „farsa”, pretutindeni în „teatrul lumii”. <span class="CharOverride-1">Scrisori</span> (1988) şi <span class="CharOverride-1">Uite viaţa</span>, <span class="CharOverride-1">nu e viaţa! Poezii de lume </span>(1992) se concentrează în jurul încercării de definire a cuvântului, în arte poetice de inspiraţie folclorică (<span class="CharOverride-1">Elegia şarpelui</span>) sau optzecistă (<span class="CharOverride-1">Problema poeziei</span>). Trebuie remarcat eclectismul cărţilor publicate în anii ’90: elemente livreşti, ludice, intertextualism, o sintaxă elaborată (paranteze, explicaţii retorice etc.) apar alături de versuri de dragoste simple, melodioase, unele de inspiraţie folclorică, altele în gen arghezian. Volumele publicate după 2000 ezită între cinismul parodic sau dezabuzat al reflecţiei socio-morale ori existenţiale şi facilitatea „poemelor de pahar”, de o amară sau jucăuşă veselie. Romanele <span class="CharOverride-1">La Răspântii</span> (1979), <span class="CharOverride-1">Arşiţa</span> (1981), <span class="CharOverride-1">O anume fericire</span> (1989) abordează teme precum necredinţa (personajul principal se numeşte Toma Toma), ratarea, boala, nebunia, înglobând şi tema socială. <span class="CharOverride-1">La Răspântii</span> şi <span class="CharOverride-1">Arşiţa</span> (continuarea celui dintâi) sunt romane eteroclite, simbolice şi poetice, dar şi cu elemente realiste şi de observaţie socială, cu ample dialoguri pe teme filosofice, ultimul cu o tramă poliţistă. <span class="CharOverride-1">O anume fericire</span> insistă asupra problemei cuplului şi a libertăţii umane. Naraţiunea, în genere fluentă, preia reţeta de succes a romanului anilor ’80, în speţă pe cea a lui Marin Preda din <span class="CharOverride-1">Cel mai iubit dintre pământeni</span>.</p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Planete</span>, Iaşi, 1974; <span class="CharOverride-1">Augusta lumină</span>, Bucureşti, 1976; <span class="CharOverride-1">Despre voinţă</span>, Bucureşti, 1977; <span class="CharOverride-1">Elementul „lume”</span>,<span class="CharOverride-1"> </span>Bucureşti, 1978; <span class="CharOverride-1">La Răspântii</span>, Iaşi, 1979; <span class="CharOverride-1">Satiră duhurilor mele… (Parodii şi nu prea)</span>, Bucureşti, 1980; <span class="CharOverride-1">Arşiţa</span>, Iaşi, 1981; <span class="CharOverride-1">Declinul elegiei</span>, Bucureşti, 1983; <span class="CharOverride-1">Scrisori</span>, Bucureşti, 1988; <span class="CharOverride-1">O anume fericire</span>, Iaşi, 1989; <span class="CharOverride-1">Uite viaţa, nu e viaţa! Poezii de lume</span>, Iaşi, 1992; <span class="CharOverride-1">Zodiacul în doi peri...</span>,<span class="CharOverride-1"> </span>Iaşi, 1995; <span class="CharOverride-1">Legământ de eternă neuitare!</span> (în colaborare cu Alex. L. Iosif), Bacău, 1996; <span class="CharOverride-1">Lume, lume şi iar lume!</span>, Bucureşti, 1997; <span class="CharOverride-1">Închis... pentru inventar</span>, Bacău, 1998; <span class="CharOverride-1">Şi totuşi... nu se mişcă</span>, Bacău, 2002; <span class="CharOverride-1">Soare cu dinţi. Miniaturi (în haiku şi tanka)</span>, Bacău, 2002; <span class="CharOverride-1">Restu-i otravă!: Umor(uri) poeticeşti</span>, Bacău, 2004; <span class="CharOverride-1">Bârfitor la colţ de univers...</span>, Bacău, 2006; <span class="CharOverride-1">Distracţie de fiare</span>, Iaşi, 2007; <span class="CharOverride-1">Om fi greşit galaxia!</span>, Bacău, 2010. <span class="CharOverride-5">Traduceri:</span> Tristan Tzara, <span class="CharOverride-1">Fuga</span>, Bacău, 1996; Pierre Morency, <span class="CharOverride-1">Cuvinte hoinare în noapte</span>, Bacău, 2000.</p>
			<p class="Heuristica___m_RPR"><span class="CharOverride-5">Repere bibliografice: </span>Ulici, <span class="CharOverride-1">Prima verba</span>, I, <span class="CharOverride-1">74–76</span>; Mihai Coman, <span class="CharOverride-1">Orizontul esenţelor</span>, LCF, 1978, 37; Adrian Popescu, <span class="CharOverride-1">Volume de poezie la Editura Eminescu</span>, ST, 1979, 4; Constantin Hârlav,<span class="CharOverride-1"> „Elementul «lume»”</span>, ST, 1979, 6; Ion Bogdan Lefter, <span class="CharOverride-1">„Satiră duhurilor mele…”</span>, LCF, 1980, 27; Sorin Pârvu, <span class="CharOverride-1">„Arşiţa”</span>, CL, 1982, 2; Emil Nicolae, <span class="CharOverride-1">Poetul şi măştile sale</span>, CNT, 1989, 22; Alex. Ştefănescu, <span class="CharOverride-1">Versuri din perioada de tranziţie</span>, RL, 1992, 25; Vasile Spiridon, <span class="CharOverride-1">„Uite viaţa, nu e viaţa!”</span>, ATN, 1992, 7; Vlad Sorianu, <span class="CharOverride-1">Un Petronius salvat</span>, ATN, 1999, 4; Ion Arieşanu, <span class="CharOverride-1">Privind prin cărţi în nopţi tăcute</span>, O, 2001, 10; Cristian Livescu, <span class="CharOverride-1">Calistrat Costin, de la satiră la alegoria jovială</span>, CL, 2009,1. &#9;<span class="Semnatura">R.D.</span></p>
			<p class="Heuristica-PRIMUL"><span class="titlu-12">COSTIN, Jacques G</span><span class="CharOverride-5">.</span> (13. IV. 1895, Bucureşti – 22. XII.1971, Paris), prozator, publicist, traducător. Este fiul Rebecăi şi al lui David Goldschlager; sora sa, Clara, a fost a doua soţie a artistului plastic Marcel Iancu. Urmează la București Liceul „Mihai Viteazul” și face studii de drept, fără a practica avocatura. Apropiat de gruparea predadaistă Marcel Iancu–Ion Vinea–Tristan Tzara, debutează în ziarul „Seara” (august 1914) cu schiţa satirică <span class="CharOverride-1">Nocturnă</span>. În anii următori colaborează cu articole politice şi de opinie la reviste apropiate lui N.D. Cocea („Facla”, „Chemarea”, „Depeşa”, „Arena”, „Rampa”). În timpul refugiului la Iaşi semnează cu pseudonimele Costin Kurt şi G. În 1922 devine unul dintre membrii grupării constructiviste  de la „Contimporanul”, unde publică, timp de un deceniu, articole, cronici muzicale şi proze ludice. Cele din urmă vor alcătui, în 1931, alături de două texte apărute în „Tiparnița literară” și de altele inedite, sumarul singurului său volum antum, <span class="CharOverride-1">Exerciţii pentru mâna dreaptă şi Don Quichotte</span>. Spre sfârşitul anilor ’30 <span class="CharOverride-5">C.</span> organizează la Budeni, lângă Comana, în județul Giurgiu, împreună cu Marcel Iancu, o fermă destinată tinerilor sionişti evrei pregătiţi să înveţe agricultura în vederea plecării în Palestina. Potrivit mărturisirilor lui Mihail Sebastian şi ale lui F. Brunea-Fox, în timpul rebeliunii legionare din Bucureşti un grup de „cămăşi verzi” pătrund în casa părinţilor lui <span class="CharOverride-5">C.</span> şi, negăsindu-l pe el, îl ucid pe fratele său Mişu. Refugiat din calea persecuţiilor rasiale, trăieşte o vreme la Paris. După încheierea războiului, în 1946 se întoarce în România. În acest an și în următorul publică în „Revista Fundaţiilor Regale” o suită de secvenţe din ciclul <span class="CharOverride-1">Plăcerile câmpului</span>. Compoziţiile, fals bucolice, justifică pe deplin eticheta atribuită de G. Călinescu în <span class="CharOverride-1">Istoria literaturii române de la origini până în prezent:</span> „Jules Renard tratat în maniera Urmuz”. După instaurarea comunismului, <span class="CharOverride-5">C.</span> lucrează ca traducător la Cooperativa Dactilografia din Bucureşti și, ca mulții alții în anii ’50, face traduceri, singur sau în colaborare, din literatura de limbă rusă (I.S. Turgheniev), franceză (Victor Hugo, Paul Eluard, Anatole France ș.a.). În 1959 e anchetat în procesul Miliţa Petraşcu–Mihai Andricu pentru discuţiile săptămânale purtate într-un grup de artişti din care mai făceau parte Dora Massini (solistă a Operei Române) şi pictorul Alexandru Mazilescu. Va fi eliberat după două săptămâni de detenţie şi după ce redactează o declaraţie de autoincriminare. Un volum de fabule intitulat <span class="CharOverride-1">Fluturele vrăjitor</span>, predat în 1958 Editurii Tineretului, nu mai apare. În 1960 <span class="CharOverride-5">C.</span> pleacă definitiv din ţară cu destinaţia Franţa. Stabilit la Paris, colaborează la radiodifuziunea franceză cu scenarii dramatice şi compune scurte piese de teatru, cum ar fi <span class="CharOverride-1">Pile et face ou La Poutre et la paille</span> (1970). În numărul din ianuarie–februarie 1965 al revistei „Les Lettres nouvelles” semnează o prezentare a „precursorilor români ai suprarealismului”, ilustrată cu două texte ale lui Urmuz traduse de Eugen Ionescu. Împreună cu Claude Sernet s-a îngrijit de prelucrarea unor traduceri primite din Bucureşti pentru <span class="CharOverride-1">Anthologie de la poésie roumaine</span>, realizată de Alain Bosquet şi apărută în 1968, cu o prefață de Şerban Cioculescu. Potrivit lui Al. Mirodan, au rămas de la <span class="CharOverride-5">C.</span> mai multe manuscrise, între care <span class="CharOverride-1">Le Congrès des balles</span> (piesă-film), <span class="CharOverride-1">Le Magnifique illusionné ou Les idées d‘un héros</span> (scenariu de film) şi <span class="CharOverride-1">Paradisul copiilor</span> (scenariu de film în limba română). </p>
			<p class="Heuristica-BASE">Compuse „en marge des vieux livres” ca adaptări avangardiste ale unor scrieri clasice, prozele lui <span class="CharOverride-5">C.</span> din <span class="CharOverride-1">Exerciții pentru mâna dreaptă și Don Quichotte</span>, debitoare lui Urmuz, fumiştilor francezi sau clovneriilor lui Jules Laforgue, sunt grupate în patru secţiuni. Prima ipostaziază comic, pe filiera caracterelor labruyeriene, categorii umane, animale sau vegetale, animate sau inanimate (<span class="CharOverride-1">Cismarul</span>, <span class="CharOverride-1">Câinele</span>, <span class="CharOverride-1">Pisica</span>, <span class="CharOverride-1">Porcul</span>, <span class="CharOverride-1">Trenul</span>, <span class="CharOverride-1">Plopul</span>, <span class="CharOverride-1">Stelele</span> ş.a.) sub forma unor prozopoeme funambuleşti şi aforistice (de pildă,  <span class="CharOverride-1">Câinele</span>: „Capitalist înnăscut prin limbă şi coadă; exploatează vanitatea şi mila; aţâţă literatura domestică”). În secţiunea <span class="CharOverride-1">Încercări pentru reabilitarea moralităţei în fabulele regretatului La Fontaine</span> fabulele în speţă sunt „corectate”, cu umor fin, ca „deziluzii optice”. <span class="CharOverride-1">Diez şi becar</span> adună texte radical-experimentale, puneri în pagină lettriste, şarje mitologice (<span class="CharOverride-1">Dărâmarea Cartaginei</span>), jocuri cu convenţiile de gen (<span class="CharOverride-1">Jurnal de baltă. Memoriul unei fete din We-Hai-Wei</span>, <span class="CharOverride-1">Bârna şi paiul. Proiect de roman pentru sfârşitul săptâmânii engleze</span>), iar <span class="CharOverride-1">De viris illustribus</span> aplică acelaşi tratament pseudomoralist unor figuri ale Antichităţii eline (Mithridate, Arhimede, Jupiter). În finalul volumului e adaptat spiritual, în treizeci de pagini, dar pe o formulă mai închegat narativă, romanul lui Cervantes. Livrescul rafinat al acestor scrieri pseudodidactice şi „absurdiste” prefigurează metaliteratura parodică a Şcolii de la Târgovişte; ele constituie, în fond, nişte paradoxale omagii iconoclaste aduse tradiţiei canonice. O <span class="CharOverride-1">Addenda</span> a unei ediţii îngrijite de Geo Șerban (2002) recuperează pagini din „Contimporanul”, „Facla” şi „Reporter”: cronici muzicale, prezentări de carte şi expoziţii, profiluri „costiniene” în formă şi admirative în fond lui F. T. Marinetti şi lui Virgil Madgearu, o farsă dedicată viorii (<span class="CharOverride-1">Criza sacâzului</span>) şi un profil retrospectiv al „Contimporanului”, prezentat sub semnul „nobilei fronde” şi al moderaţiei ecumenice, dar și mai multe fragmente de proză din seria intitulată <span class="CharOverride-1">Plăcerile câmpului</span>.</p>
			<p class="Heuristica___mici"><span class="CharOverride-5">SCRIERI</span>: <span class="CharOverride-1">Exerciţii pentru mâna dreaptă şi Don Quichotte</span>, cu un portret şi cinci desene de Marcel Iancu și un desen de Miliţa Petraşcu, Bucureşti, [1931]; ed. îngr. și postfaţă Geo Şerban, introd. Ov. S. Crohmălniceanu, Piteşti, 2002. <span class="CharOverride-5">Traduceri: </span>I.S. Turgheniev, <span class="CharOverride-1">În ajun</span>, Bucureşti, 1951 (în colaborare cu Suzi Mundreanu); Victor Hugo, <span class="CharOverride-1">Mizerabilii</span>, I–V, Bucureşti, 1954–1955 (în colaborare cu Lucia Demetrius și Tudor Măinescu); Teru Takakura, <span class="CharOverride-1">Cântecul porcului</span>; Joko Ota, <span class="CharOverride-1">Până când?</span>, Bucureşti, 1956 (în colaborare cu Gheorghe Voropanov); Jacques Rémy, <span class="CharOverride-1">Dacă toţi oamenii din lume…</span>, Bucureşti, 1957; Paul Eluard, <span class="CharOverride-1">Fraţii care văd. Scrieri despre artă</span>, I, Bucureşti, 1957 (în colaborare cu Seli Braunstein); Anatole France, <span class="CharOverride-1">Balul costumat</span>, 1958.</p>
			<p class="Heuristica___m_RPR"><span class="CharOverride-5">Repere bibliografice</span>: Aderca, <span class="CharOverride-1">Contribuţii</span>,<span class="CharOverride-1"> </span>II,<span class="CharOverride-1"> 261–264</span>; Perpessicius, <span class="CharOverride-1">Menţiuni</span>, IV,<span class="CharOverride-1"> 62–65</span>; Lovinescu, <span class="CharOverride-1">Ist. lit. rom. cont.</span>, <span class="CharOverride-1">266</span>; Călinescu, <span class="CharOverride-1">Ist. lit. </span>(1941), <span class="CharOverride-1">822</span>,<span class="CharOverride-1"> Ist. lit.</span> (1982), <span class="CharOverride-1">906</span>; <span class="CharOverride-1">Jacques G. Costin</span>, ALR, <span class="CharOverride-1">188–192</span>;  Mirodan, <span class="CharOverride-1">Dicţionar</span>, I, <span class="CharOverride-1">409–414</span>; Zamfir, <span class="CharOverride-1">Poemul</span>, <span class="CharOverride-1">376–382</span>; Crohmălniceanu, <span class="CharOverride-1">Evreii</span>, <span class="CharOverride-1">88–95</span>, <span class="CharOverride-1">186–187</span>; Geo Şerban, <span class="CharOverride-1">Un profil: Jacques frondistul</span>, OC, 2002, 144; Dan Gulea, <span class="CharOverride-1">Jacques G. Costin, avangardistul</span>, OC, 2002, 181; Constandina Brezu, <span class="CharOverride-1">Traseul avangardistului Jacques G. Costin</span>, JL, 2003, 1–20; Cernat, <span class="CharOverride-1">Avangarda</span>, <span class="CharOverride-1">186–194</span>;<span class="CharOverride-1"> </span>Manolescu, <span class="CharOverride-1">Enciclopedia</span>, <span class="CharOverride-1">201–202</span>; Ion Pop, <span class="CharOverride-1">Din avangardă spre ariergardă</span>, Bucureşti, 2010, <span class="CharOverride-1">140–148</span>. &#9;<span class="Semnatura">P.C.</span></p>
			<p class="Heuristica-PRIMUL"><span class="titlu-12">COSTIN, Lucian</span> (pseudonim al lui Ion Gh. Costiniuc; 11.IX.1887, Lisaura, j. Suceava – 10.IX.1951, Ca&#173;ransebeş), poet, folclorist, publicist. Este fiul Marandei şi al lui Gheorghe Costiniuc. Frecventează clasele primare la şcolile din Tişăuţi şi Lisaura, după care urmează liceul la Suceava. Se înscrie la Facultatea de Geografie a Universităţii din Cernăuţi, audiind, între 1910 şi 1914, pe lângă cursurile acestei facultăţi, şi prelegeri de istorie, filosofie şi limba română; între profesorii preferaţi se numără Sextil Puşcariu. După o specializare de doi ani la Viena (1914–1916), funcţionează ca profesor de geografie la liceul pe care îl absolvise (1916–1918), unde intră în conflict cu unioniştii bucovineni, fiind acuzat de sentimente filoaustriece. <span class="CharOverride-5">C.</span> pleacă din Suceava şi, după scurte treceri ca profesor prin Oraviţa şi Timişoara, se stabileşte la Caransebeş, ca profesor titular definitiv al Liceului „Traian Doda”. A fost membru al Societăţii Scriitorilor Români, al Societăţii Regale de Geografie şi, în urma publicării unor studii de geografie şi de geologie, membru al Academiei Germane din München. A întemeiat şi a condus revista „Banatul literar” (1934–1938).</p>
			<p class="Heuristica-BASE"><span class="CharOverride-5">C. </span>debutează cu poezii mărunte şi articole despre folclor în 1906, continuând să colaboreze susţinut la un număr relativ mare de periodice, între care „Drapelul” (Lugoj), „Izvoraşul”, „Şezătoarea”, „Foaia diecezană” (Caransebeş), „Tudor Pamfile”, „Neamul românesc”, „Conştiinţa naţională” (Craiova). Publică, între 1925 şi 1933, numeroase broşuri cuprinzând culegeri de folclor bănăţean, majoritatea în colecţia „Biblioteca folcloristică a Banatului”, al cărei director era. În zona aceloraşi preocupări se situează şi două lucrări de dimensiuni mai mari, <span class="CharOverride-1">Graiul bănăţean</span> (I–II, 1926–1934) şi <span class="CharOverride-1">Studii asupra folclorului bănăţean</span> (I, 1930). Prima se ocupă de „dialectul bănăţean” şi conţine şi un glosar ce explică un mare număr de termeni regionali. Cea de-a doua intenţionează o abordare a morfologiei şi esteticii folclorului din zona de vest a ţării, cu referiri la principalele direcţii tematice şi cu prezentarea aplicată a două specii, balada şi ghicitorile. Rezultatul acestor constante preocupări pentru folclorul din Banat este de redusă valoare ştiinţifică, <span class="CharOverride-5">C.</span> dovedindu-se mai degrabă un entuziast şi mai puţin un cercetător informat şi dotat cu spirit de discernământ. Alt excurs, declarat de estetică literară, <span class="CharOverride-1">Câteva note despre inducţia poetică</span> (1930), avansează, într-o argumentare naivă, puncte de vedere personale asupra „stării de poezie”. <span class="CharOverride-5">C.</span> este şi autorul unor volume de beletristică, dintre care două cuprind amintiri şi foiletoane sub titlul <span class="CharOverride-1">Din viaţa scriitorilor </span>(1937), iar celelalte adună aproape toate versurile publicate în periodice: <span class="CharOverride-1">Cântecele mele</span> (I–II, 1922–1924), <span class="CharOverride-1">Privelişti şi reverii</span> (1929), <span class="CharOverride-1">Astrale</span> (1931), <span class="CharOverride-1">Muguri</span> (1935), <span class="CharOverride-1">Peisagii şi simfonii</span> (1936), <span class="CharOverride-1">De prin secoli…</span> (1936). Convingerea lui <span class="CharOverride-5">C.</span>, mărturisită în paginile intitulate <span class="CharOverride-1">Din viaţa scriitorilor</span>, este că el oferă literaturii române replica lirică a prozei sadoveniene, ceea ce îl face să se considere „unic” în ceea ce priveşte „savoarea graiului vechi” folosit în poeme. Sunt însă exerciţii modeste, elanului cu care se apropie de tematica istorică, religioasă, filosofică sau socială corespunzându-i doar în neînsemnată măsură performanţa artistică. <span class="CharOverride-5">C.</span> cultivă o poezie închinată pământului şi permanenţelor istoriei (<span class="CharOverride-1">Privelişti şi reverii</span>), abordează meditaţia religioasă, pastelul şi lirica de dragoste (<span class="CharOverride-1">Peisagii şi simfonii</span>), discursul cu pretenții filosofice, alimentat de reflecţia referitoare la infinitul timpului şi spaţiului (<span class="CharOverride-1">Astrale</span>). Mânuieşte un vers fără calităţi poetice notabile, în care apar tendinţe de adoptare a unor forme prozodice îndrăzneţe, anulate însă de platitudinea imaginilor şi a simbolurilor sau de rigiditatea declarativă a sentenţelor. <span class="CharOverride-5">C. </span>a semnat şi două traduceri: comedia într-un act <span class="CharOverride-1">Trei pălării de damă</span> de Paul Siraudin şi A. Brentano (1926) şi <span class="CharOverride-1">Tălmăciri din liricii germani contimporani</span> (1926), o antologie cu versiuni mediocre din versurile a peste șaizeci de poeţi. </p>
			<p class="Heuristica___mici"><span class="CharOverride-5">SCRIERI:</span> <span class="CharOverride-1">Cântecele mele</span>, I–II, Bucureşti, 1922–1924; <span class="CharOverride-1">Graiul bănăţean</span>, I–II, Timişoara, 1926–1934; <span class="CharOverride-1">Privelişti şi reverii</span>, Timişoara, 1929; <span class="CharOverride-1">Studii asupra folclorului bănăţean</span>, I, Timişoara, 1930; <span class="CharOverride-1">Câteva note despre inducţia poetică</span>, Timişoara, 1930; <span class="CharOverride-1">Scriitorul bănăţean Mihail Gașpar</span>, Craiova, 1930; <span class="CharOverride-1">Astrale</span>, Craiova, 1931; <span class="CharOverride-1">Muguri</span>, Craiova, 1935; <span class="CharOverride-1">De prin secoli…</span>, Craiova, 1936; <span class="CharOverride-1">Peisagii şi simfonii</span>, Craiova, 1936; <span class="CharOverride-1">Din viaţa scriitorilor</span>, I–II, Bucureşti, [1937]; <span class="CharOverride-1">Monografia satului Lisaura</span> (în colaborare cu Gh. Mihuţă), Suceava, 1939; <span class="CharOverride-1">Activitatea poetică a scriitorului Ioan Alex. Bran-Lemeny</span>, Craiova, 1944. <span class="CharOverride-5">Culegeri:</span> <span class="CharOverride-1">Mărgăritarele Banatului Mare</span>, Timişoara, 1925; <span class="CharOverride-1">Basme, istorioare, legende şi anecdote</span>, Bucureşti, 1926; <span class="CharOverride-1">Balade</span>, Timişoara, 1927; <span class="CharOverride-1">Basme şi istorioare</span>, Timişoara, 1927; <span class="CharOverride-1">Doine şi romanţe, balade, legende, strigături la joc</span>, Timişoara, 1927; <span class="CharOverride-1">Legende</span>, Timişoara, 1927; <span class="CharOverride-1">Snoave</span>, Timişoara, 1927; <span class="CharOverride-1">Anecdote din popor pentru popor</span>, Timişoara, 1928; <span class="CharOverride-1">Balade bănăţene</span>, Craiova, 1938; <span class="CharOverride-1">Ghicitorile bănăţene</span>, Craiova, 1941; <span class="CharOverride-1">Anecdote, snoave, legende</span>, Craiova, f.a. <span class="CharOverride-5">Traduceri:</span> Paul Siraudin şi A. Brentano, <span class="CharOverride-1">Trei pălării de damă</span>, Bucureşti, 1926; <span class="CharOverride-1">Tălmăciri din liricii germani contimporani</span>, Timişoara, 1926.</p>
			<p class="Heuristica___m_RPR"><span class="CharOverride-5">Repere bibliografice:</span> Călinescu, <span class="CharOverride-1">Opere</span>, I, <span class="CharOverride-1">494–495</span>;<span class="CharOverride-1"> </span>Perpessicius, <span class="CharOverride-1">Opere</span>, XII, <span class="CharOverride-1">518</span>; Al. Bran-Lemeny, <span class="CharOverride-1">„Astrale”</span>, „Năzuinţa” (Braşov), 1931, 3–6; Traian Mateescu, <span class="CharOverride-1">„Astrale”</span>, „Provincia literară”, 1932, 2; Stelian Segarcea, <span class="CharOverride-1">„Peisagii şi simfonii”</span>, „Progresul”, 1939, 70; Gh. Lică-Olt, <span class="CharOverride-1">Scriitorul Lucian Costin</span>,<span class="CharOverride-1"> </span>Caransebeş, 1945; Ciopraga, <span class="CharOverride-1">Lit. rom.</span>, <span class="CharOverride-1">200</span>; Bârlea, <span class="CharOverride-1">Ist. folc.</span>, <span class="CharOverride-1">433–434</span>; Rachieru, <span class="CharOverride-1">Poeţi Bucovina</span>, <span class="CharOverride-1">119–120</span>; Satco, <span class="CharOverride-1">Encicl. Bucovinei</span>,<span class="CharOverride-1"> 275–276</span>;<span class="CharOverride-1"> </span>Datcu, <span class="CharOverride-1">Dicț. etnolog.</span>, <span class="CharOverride-1">275–276</span>; Maria Gherghuță, <span class="CharOverride-1">Lucian Costin publicist</span>, Lugoj, 2010. &#9;<span class="Semnatura">C.P.</span></p>
			<div class="_idGenObjectLayout-1">
				<div id="_idContainer015">
					<div id="_idContainer013" class="Basic-Text-Frame">
						<p class="Titlu-Nume-H"><span class="titlu-12">COSTIN, Miron</span></p>
						<p class="Titlu-mic-DATE"><span class="titlu-12"> </span>(1633, Iaşi – 1691, Roman), cronicar, poet, traducător.</p>
					</div>
					<div id="_idContainer014" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="07_DGLR_C_610-733-web-resources/image/01_Miron_Costin.jpg" alt="" />
					</div>
				</div>
			</div>
			<p class="Heuristica-PRIMUL">S-a născut în familia unui boier foarte bogat, Ion (Iancu) Costin, fost conducător de armată (hatman). Mama, Safta Scoarţeş, era nepoata domnitorului Miron Barnovschi. Angajat politic faţă de dinastia Movilă, Iancu s-a refugiat în Polonia la urcarea pe tron a lui Vasile Lupu, adversar al Movileştilor. În 1636 el şi primii trei fii ai săi, între care şi Miron, au primit titlul de nobil polon cu blazon. <span class="CharOverride-5">C.</span> îşi face studiile la Colegiul iezuit din Bar, un orăşel situat în sudul regatului polon. Programul de studii umaniste, în limba latină (istorie, geografie, logică, retorică, literatură antică, cunoştinţe de teologie etc.) a fost finalizat în 1652, cum era obiceiul, cu participarea la o campanie militară. Din această perioadă datează apropierea de viitorul rege Jan Sobieski. În 1653, în ultimul an al domniei lui Vasile Lupu, <span class="CharOverride-5">C.</span> se întoarce în Moldova însoţit de fraţii săi. Sunt atestate documentar demersurile lui diplomatice, moldo–polone, în slujba acestui domnitor. Prin căsătoria (1668) cu Ileana Movilă îşi întăreşte privilegiile feudale rămase de la tatăl său. Ca dregător în Divanul Domnesc, după 1660 urcă treptat în rang, de la pârcălab de Hotin la mare comis (1664), mare vornic al Ţării de Sus (1667) şi mare vornic al Ţării de Jos (1669) până la mare logofăt (1675). Paralel, a susţinut diplomatic cauza Moldovei în solii dificile cu turcii, ungurii, polonezii şi italienii. Era considerat cel mai bun vorbitor de limbă latină din Moldova timpului, de aceea a intermediat legăturile cu iezuiţii italieni veniţi aici să constate starea comunităţilor catolice. Copiii lui au învăţat latina cu iezuitul Renzi, aşa încât al doilea fiu, Nicolae Costin, cronicar şi el, va traduce după versiunea latină cartea de morală princiară a lui Antonio de Guevara, <span class="CharOverride-1">Ceasornicul domnilor</span>. În 1683, după asediul Vienei, <span class="CharOverride-5">C.</span> pleacă de teama turcilor în Polonia. Rămâne acolo până în 1686, interval în care îşi va scrie ultimele lucrări. În repetate rânduri el şi-a „pus capul pentru ţară” (Ion Neculce) contra abuzurilor financiare ale lui Constantin Cantemir şi a rău-sfătuitorilor acestuia, ceea ce l-a aruncat într-un grav conflict cu domnia. Convingerile lui politice filopolone, rectitudinea, replicile memorabile în apărarea libertăţii ţării îi provoacă suspiciuni domnitorului. Considerat un cărturar incomod pentru puterea filoturcă, „prea bun la voroave”, Constantin Cantemir, la sfatul vistiernicului grec Iordache Ruset, porunceşte, în decembrie 1691, decapitarea cronicarului şi a fratelui său, Velicico.</p>
			<p class="Heuristica-BASE">Împreună cu scrierile stolnicului Constantin Cantacuzino, ale lui Nicolae Milescu şi ale lui Dimitrie Cantemir, opera lui <span class="CharOverride-5">C.</span> certifică existenţa umanismului românesc, în linia întârziată a latinismului european propagat spre estul continentului. Este primul nostru cărturar care scrie două cărţi despre români şi originea lor, într-o limbă străină (polona). Cu excepţia acestor două lucrări, partea majoră a operei lui <span class="CharOverride-5">C.</span> e scrisă în limba română. Modelul uman şi cultural-politic al Antichităţii romane e adesea invocat, iar latinitatea e trăită ca stare de spirit. În cronologia scrierilor sale, cea dintâi e <span class="CharOverride-1">Viiaţa lumii</span> (1673), o poemă meditativă, rămasă în manuscris până în 1866, când a fost publicată de B.P. Hasdeu în revista „Satyrul”. Poema a circulat însă în copii manu&#173;scrise. Conştiinţa finitudinii fiinţei reapare obsesiv la <span class="CharOverride-5">C.</span>, în versuri şi în nararea istoriei umanităţii moldave de la începutul secolului în care a trăit. Având „simţul sublim al destinului” (G. Călinescu), el a fixat această idee, la nivelul culturii scrise, în varii forme. Semnificaţia umană universală conţinută în titlul <span class="CharOverride-1">Viiaţa lumii</span> se întregeşte prin alte două elemente paratextuale: prefeţele de iniţiere a cititorului asupra a ceea ce este, în concepția lui <span class="CharOverride-5">C.</span>, poezia (cu exemple de epopei şi imnuri sacre), ce sunt regulile prozodice (rima, măsura), tema (soarta şi primejdiile care pândesc existenţa), arta lecturii etc. În text se recunosc deopotrivă urmele lecturilor din clasicii Antichităţii (Horaţiu, Ovidiu), din <span class="CharOverride-1">Biblie</span> (<span class="CharOverride-1">Ecleziastul</span>,<span class="CharOverride-1"> Apocalipsa</span>) şi din folclorul autohton. De la motto („Deşertarea deşertărilor şi toate sânt deşarte”) până la ultimul vers („Ceriul de gândurile noastre bate jocurie”), compunerea în versuri, menită să demonstreze valenţele poetice ale limbii române, e atinsă de aripa reflecţiei sceptice, recuperată în morala faptei bune, mântuitoare. Sunt dezvoltate motive poetice circulate în literatura antică şi medievală, ca fragilitatea vieţii, lumea înşelătoare, <span class="CharOverride-1">fugit irreparabile tempus</span>, extincţia universală de aspect apocaliptic, timpul şi divinitatea, norocul, <span class="CharOverride-1">ubi sunt…</span>, egalitatea în faţa morţii ş.a., toate modulând tema <span class="CharOverride-1">fortuna labilis</span>. Termenii de comparaţie care sugerează trecerea sunt spuma mării, floarea, fumul, umbra, visul, părerea, apa, reîntâlniţi mai târziu în poezia romantică, la Eminescu inclusiv, în prelucrări de nivel poetic superior. Sintetizarea atâtor motive dezvoltate independent în poezia antică şi medievală e motivată de conştiinţa întârzierii literaturii române, astfel răscumpărată. Versuri stângace alternează cu altele armonioase, compuse în măsura de 12–13 silabe. Cezura cade elaborat, aşa încât a doua jumătate a versului să nuanţeze, întărind, ideea („Trec zilele ca umbra, ca umbra de vară”). Rima împerecheată e adesea studiată semantic („floare”, „trecătoare”; „lume”, „spume” etc.). Din retorica poemei, vag patetică, se degajă un discurs bine articulat pe ideea trecerii, necesare, a fiinţei şi a extincţiei universale, asistată de puterea absolută a lui Dumnezeu. <span class="CharOverride-1">Letopiseţul Ţării Moldovei de la Aaron Vodă încoace, de unde este părăsit de Urechi vornicul de Ţeara de Gios, scos de Miron Costin </span>[<span class="CharOverride-1">…</span>]<span class="CharOverride-1"> în oraş în Iaşi, în anul </span>[<span class="CharOverride-1">…</span>]<span class="CharOverride-1"> 1675</span> este o naraţiune istorică, gândită ca o carte de învăţătură morală. <span class="CharOverride-1">Predoslovia</span> indică starea de spirit a autorului marcat de „cumplitele vremi”, stare ce va imprima întregului text o tonalitate melancolică, accentuat reflexivă. Faptul obligă la o lectură mai curând literară, decât literală a textului. În prima parte – evocare (Mihai Viteazul, Movileştii ş.a.), în partea a doua – memorial (Vasile Lupu, Gheorghe Ştefan ş.a.), lucrarea e scrisă sub presiunea conştiinţei că „ceea ce povesteşti repede nu se întâmplă tot aşa de repede”, deci naraţiunea scrisă comprimă istoria reală. <span class="CharOverride-5">C.</span> complică perspectiva povestirii, inserează dictoane-idei, încât evenimentele istorisite par exemple ce verifică şi întăresc adevărurile universale. Aforismele extrase din gândirea antică, din folclor sau din sursă biblică, dimpreună cu numeroasele cugetări proprii constituie una dintre motivaţiile clasicizării lui <span class="CharOverride-5">C.</span> Meditaţia gravă şi sancţiunea morală îl situează în linia, pornind de la Tacit, a povestitorilor istoriei. Structural un meditativ, cronicarul mută accentul de la evenimentul exterior la structura mental-psihologică a persoanei care îl făptuieşte. Portretele realizează exclusiv imaginea interioară a personajelor, fără nici un indiciu despre aspectul fizic. După cum personajele-domnitori sunt înţelepţi sau nu, credincioşi sau nu, învăţaţi sau nu, aşa sunt şi acţiunile lor. Uneori istoria îl contrazice. Gheorghe Ştefan e caracterizat drept „cap întreg, hire adâncă, cât poţi spune că nasc şi în Moldova oameni”, fără ca evenimentele provocate de el să fie pe măsura aprecierii cronicarului. De aici, concluzia: <span class="CharOverride-5">C.</span> a inventat, în <span class="CharOverride-1">Letopiseţ…</span>, modelul uman ideal al înţeleptului (Radu cel Mare), sperând ca acest construct să provoace emulaţie. Înţelept sau nu, domnitorul e om, şi prin ceea ce face merge în întâmpinarea destinului implacabil. În varii formulări, meditaţiile melancolice pe tema sorţii lunecoase revin ca un laitmotiv în povestire. Cronicarul are un acut simţ al dramatismului în istorie. Povesteşte conflicte grave, trădări secrete, comploturi, otrăviri şi alte stări de primejdie a vieţii (boierii „umblau cu dzilele a mână”), virtuale scheme de drame istorice, numite de G. Călinescu „drame în miniatură”. Ca personaj dramatic ce evoluează spectaculos de la prosperitate şi orgolioasă siguranţă de sine la eşec umilitor, Vasile Lupu domină umanitatea istorisită în <span class="CharOverride-1">Letopiseţ</span>… Înclinaţia pentru descrieri de natură apare și ea în această scriere (invazia lăcustelor, comparaţia între fenomene naturale şi istorice). <span class="CharOverride-1">De neamul moldovenilor, din ce ţară au ieşit strămoşii lor</span>, datat 1686 (P.P. Panaitescu), este o istorie polemică a originilor poporului şi limbii române, provocată de interpolările lui Simion Dascălul în cronica lui Grigore Ureche, ca şi de unii istorici străini. Argumentarea în manieră umanistă, cu <span class="CharOverride-1">nervus probandi</span>, se bizuie pe cunoaşterea limbii latine şi a istoriei romane. Prefaţa, un text memorabil, comunică în stil patetic, bine temperat, îndoielile cărturarului asupra reuşitei acestei ample reconstituiri. „Biruit-au gândul” pune capăt îndoielii, iar „Eu voi da sama de ale mele, câte scriu” este formula responsabilităţii. Şi tot aici se află antologica frază de elogiu al „cetitului cărţilor”. Descrierea spaţiului italic („raiul pământului”) e nostalgică şi poetică, scrisă în stil afectiv (Ramiro Ortiz a tradus-o în italiană). E amintit fenomenul <span class="CharOverride-1">translatio studii</span>, numind mutarea centrului vieţii culturale, în perioada umanismului renascentist, din Grecia în Italia. Plecând logic de la prezentarea paralelă a împărăţiei romane şi a Daciei, continuând cu războaiele daco–romane şi cucerirea Daciei, cele şapte capitole ale cărţii reconstituie procesul formării poporului nostru, până la organizarea statelor feudale româneşti. Pentru credibilitate sunt amintiţi istoricii „Dion, Evtropii, Carion, Cavaţii, Bonfin-ungur” ş.a., precum şi mărturii ale contemporanilor italieni, uimiţi de asemănarea limbii şi moravurilor la italieni şi la români. Argumentele istorice şi lingvistice sunt dublate de probele etnografice, toate înmulţite de Dimitrie Cantemir în monografia <span class="CharOverride-1">Descriptio Moldaviae</span>.</p>
			<p class="Heuristica-BASE">Pentru forma lucrărilor în limba polonă (în proză şi în versuri), <span class="CharOverride-5">C.</span> e revendicat de istoriile literare şi de enciclopedia polonă, iar pentru conţinutul lor aceste scrieri aparţin culturii române. <span class="CharOverride-1">Chronika ziem mo</span><span class="CharOverride-1">ł</span><span class="CharOverride-1">dawskich y multanskich</span>,<span class="CharOverride-1"> </span>numită prescurtat <span class="CharOverride-1">Cronica polonă</span>, a fost dăruită în 1677 unui nobil polon (Marc Matczynski), interesat, cum se deduce din prefaţa închinătoare, de originea romană a poporului şi limbii române. Ascendenţa nobilă este, în concepţia lui <span class="CharOverride-5">C.</span>, un scut salvator al personalităţii poporului nostru, încercat necontenit de vremuri „cumplite”. Dacia şi cucerirea ei, descălecatul al doilea şi denumirea „poporului moldovean şi muntean” (îi adaugă pe macedoneni), limba, geografia şi organizarea administrativă sunt problemele de fond. Se remarcă primul „dicţionar etimologic” latin–român (aproape o sută de cuvinte din vocabularul de bază), secţionat în substantive şi verbe. <span class="CharOverride-1">Historya polskimi rytmami o Wo</span><span class="CharOverride-1">ł</span><span class="CharOverride-1">oskiey Ziemi i Mo</span><span class="CharOverride-1">ltan</span><span class="CharOverride-1">skiey</span>, sub titlul prescurtat <span class="CharOverride-1">Poema polonă</span>, închinată regelui Jan Sobieski, a fost scrisă în 1684, în timpul exilului în Polonia. Poate fi citită astăzi în traducerea liberă, integrală, a lui P.P. Panaitescu. „Muza sarmată” e invocată retoric, spre a scuza imperfecţiunea formei în tratarea unui subiect înalt. Intenţia era de a-l convinge pe regele polon asupra nobleţii de origine a românilor. Sub influenţă clasică, poema începe astfel: „Cânt ţara-mi înlăcrămată şi pe bieţii locuitori” care au îndurat „scene de tiranie neroniană, prădăciuni, cruzimi de nepovestit”. Pe aceeaşi idee a antinomiei între bogăţia de rai şi nefericirea ţării va fi construită la mijlocul secolului al XIX-lea poema <span class="CharOverride-1">Cântarea României</span>. Elemente de mitologie clasică sunt intercalate printre informaţii istorice din sursele enumerate de autor. Conţinutul nu e decât o variantă la <span class="CharOverride-1">Cronica polonă</span>. Partea cea mai poetică e descrierea edenului moldav, văzut de Dragoş şi suita lui cinegetică la trecerea Carpaţilor spre văile mănoase ale Siretului, Prutului şi Nistrului. Opera de traducător a lui <span class="CharOverride-5">C.</span> conţine două titluri. <span class="CharOverride-1">Istorie de Crăiia Ungurească</span> e prelucrată după <span class="CharOverride-1">Origines et occasus Transsylvanorum</span> a lui Laurentiu Toppeltin de Mediaş, apărută la Lyon, în 1667. Voia să facă astfel cunoscută istoria căderii sub turci a acestei regiuni locuite prioritar de români. Prefaţa este interesantă pentru ideea umanistă a necesităţii cunoaşterii istoriei. <span class="CharOverride-1">Graiul solului tătărăsc cătră Alexandru Machidon</span> este transpunerea unui fragment din cartea lui Quintus Curtius Rufus, <span class="CharOverride-1">Historia</span> <span class="CharOverride-1">Alexandri Magni regis Macedonum</span>. Noima fragmentului, care motivează traducerea, e confruntarea între cucerit (un înţelept) şi cuceritor (forţa). Îi mai sunt atribuite lui <span class="CharOverride-5">C.</span> trei discursuri scrise în limba latină. Apelul la mitologie, la sensurile ei alegorice utile retoricii confirmă orientarea umanistă a cărturarului. Opera lui prefigurează direcţii durabile ale culturii române, impune un stil narativ reflexiv, continuat de Mihail Sadoveanu – evocatorul istoriei–, iar în poezie afirmă o specifică acceptare melancolică a destinului uman. <span class="CharOverride-5">C. </span>şi-a dominat vremea, drept care N. Iorga a numit cea de-a doua jumătate a secolului al XVII-lea „epoca lui Miron Costin”. Este un cărturar care a contribuit la diversificarea fondului culturii româneşti, orientând-o spre direcţii care vor defini personalitatea ei viitoare.</p>
			<p class="Heuristica_CITAT">Darul de scriitor al lui Miron Costin nu se mai nutreşte din concreteţea individuală a cuvintelor. Aceleaşi vechimi în lexic, puse acum în slujba unei mari stilistici, se sting. Miron observă sistematic, compune, şi ceea ce iese de sub pana lui, mult mai puţin spontan, este rodul unei arte. El are lunga respiraţie epică, simţul sublim al destinului uman, meşteşugul patetic de a se opri din când în când să răsufle de greutatea faptelor şi să le contemple de sus. <span class="CharOverride-6">[...] </span>Deşi abstractă, materia e împărţită în acte, cu tăieturi savante pe gestul cel mai dramatic. Nu mai avem de-a face cu o cronică, ci cu desfăşurarea organică a unei epoci, în valuri mari <span class="CharOverride-6">[...]</span>. De la sfârşitul domniei Lupului încolo, când Costin participă la evenimente, cronica e un adevărat roman plin de acele amănunte familiare care dau viaţă lucrurilor moarte.</p>
			<p class="Heuristica_CITAT_semnat">G. Călinescu </p>
			<p class="Heuristica_CITAT">De la clasici Miron Costin a învăţat scrutarea morală a fiinţei umane, meditaţia gravă asupra naturii şi a destinului său, tendinţa de a scoate din faptul de viaţă observaţia generală, el fiind în cultura română cel mai eficient semănător de maxime, La Rochefoucauld al nostru. Istoricul este un moralist, care priveşte devenirea ca o revelaţie în timp a condiţiei umane, şi un observator de caractere. <span class="CharOverride-6">[...] </span>În comparaţie cu toţi ceilalţi cronicari români, Miron Costin impresionează imediat prin factura cultă, intelectualizată a exprimării şi prin linia cu totul modernă a spiritului.</p>
			<p class="Heuristica_CITAT_semnat">GEORGE IVAŞCU</p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">De neamul moldovenilor, din ce ţară au ieşit strămoşii lor</span>, publ. M. Kogălniceanu (<span class="CharOverride-1">Cartea pentru descălecatul dintâi a Ţării Moldovii şi neamului moldovinesc</span>), în <span class="CharOverride-1">Letopisiţile Ţării Moldovii</span>, I, Iaşi, 1852, <span class="CharOverride-1">1–32</span>, în <span class="CharOverride-1">Cronicele României sau Letopiseţele Moldovei şi Valahiei, </span>I, Bucureşti, 1872, <span class="CharOverride-1">1–30</span>; ed. îngr. Constantin Giurescu, Bucureşti, 1914; ed. îngr. şi pref. P.V. Haneş, Bucureşti, 1936; <span class="CharOverride-1">Letopiseţul Ţării Moldovii de la Aaron Vodă, de unde este părăsit de Urechi vornicul de Ţeara de Gios</span>, în <span class="CharOverride-1">Letopisiţile Ţării Moldovii</span>, I, Iaşi, 1852, <span class="CharOverride-1">211–235</span>, în <span class="CharOverride-1">Cronicele României sau Letopiseţele Moldovei şi Valahiei</span>, I, Bucureşti, 1872, <span class="CharOverride-1">243–373</span>; ed. îngr. şi pref. Ioan Şt. Petre, Bucureşti, 1943; ed. (<span class="CharOverride-1">Letopiseţul Ţării Moldovei de la Aaron Vodă încoace</span>), îngr. şi pref. P.P. Panaitescu, Bucureşti, 1944; <span class="CharOverride-1">Descrierea Moldovei şi a Ţărei Româneşti în trei cânturi, în versuri polone</span>, tr. şi publ. B.P. Hasdeu, „Arhiva istorică a României”, 1865, partea I; <span class="CharOverride-1">Viaţa lumii şi Stihuri împotriva zavistiei</span>,<span class="CharOverride-1"> </span>publ. B.P. Hasdeu, „Satyrul”, 1866, 10; <span class="CharOverride-1">Despre poporul Moldovei şi al Ţerei Româneşti</span>, tr. B.P. Hasdeu, publ. M. Kogălniceanu, în <span class="CharOverride-1">Cronicile României sau Letopiseţele Moldovei şi Valahiei</span>, III, Bucureşti, 1874, <span class="CharOverride-1">487–524</span>; <span class="CharOverride-1">Opere complete</span>, I–II, îngr. V.A. Urechia, glosar Lazăr Şăineanu, Bucureşti, 1886–1888; <span class="CharOverride-1">Cronica Ţării Moldovei şi a Munteniei. Cronica polonă</span>, tr. şi îngr. Ioan Bogdan, în <span class="CharOverride-1">Cronice inedite atingătoare de istoria românilor</span>, Bucureşti, 1895; <span class="CharOverride-1">Chronicon Terrae Moldavicae ab Arone principe</span>, îngr. E. Barwinski, Bucureşti, 1912; <span class="CharOverride-1">Istorie în versuri polone despre Moldova şi Ţara Românească</span>, tr. şi îngr. P.P. Panaitescu, Bucureşti, 1929; <span class="CharOverride-1">Cartea despre descălecatul dintâi – Letopiseţul Ţării Moldovei</span>, îngr. Ion Pillat, Bucureşti, 1933; <span class="CharOverride-1">Cartea despre descălecatul dentâiu a Ţărei Moldovei şi neamului moldovenesc</span>. <span class="CharOverride-1">Letopiseţul Ţărei Moldovei de la Aron Vodă, de unde este părăsit de Urechie, vornicul de Ţara de Jos</span>, Bucureşti, 1943; <span class="CharOverride-1">Opere</span>, îngr. şi pref. P.P. Panaitescu, Bucureşti, 1958;<span class="CharOverride-1"> </span>ed. 2, I–II, Bucureşti, 1965; <span class="CharOverride-1">Opere alese</span>, îngr. şi pref. Liviu Onu, Bucureşti, 1967; <span class="CharOverride-1">Letopiseţul Ţării Moldovei</span>,<span class="CharOverride-1"> </span>în<span class="CharOverride-1"> Marii cronicari ai Moldovei</span>,<span class="CharOverride-1"> </span>îngr. şi introd. Gabriel Ştrempel, Bucureşti, 2003.</p>
			<p class="Heuristica___m_RPR"><span class="CharOverride-5">Repere bibliografice:</span> Iorga, <span class="CharOverride-1">Ist. lit. XVIII</span>, II, <span class="CharOverride-1">460–481</span>; Iorga, <span class="CharOverride-1">Ist. lit.</span>, I, <span class="CharOverride-1">315–341</span>; Puşcariu, <span class="CharOverride-1">Ist. lit.</span>,<span class="CharOverride-1"> 132–138</span>;<span class="CharOverride-1"> </span>Giorge Pascu,<span class="CharOverride-1"> Cronicarii moldoveni Gligorie Ureache şi</span> <span class="CharOverride-1">Miron Costin</span>, Iaşi, 1936, <span class="CharOverride-1">30–119</span>; Călinescu, <span class="CharOverride-1">Opere</span>, III, <span class="CharOverride-1">888–897</span>;<span class="CharOverride-1"> </span>Călinescu, <span class="CharOverride-1">Ist. lit.</span> (1941), <span class="CharOverride-1">22–26</span>, <span class="CharOverride-1">Ist. lit. </span>(1982), <span class="CharOverride-1">17–21</span>; Ion I. Nistor, <span class="CharOverride-1">Miron Costin.</span> <span class="CharOverride-1">Viaţa şi opera</span>, Bucureşti, 1942; Cartojan, <span class="CharOverride-1">Ist. lit.</span>, II (1942), <span class="CharOverride-1">153–173</span>; Leca Morariu, <span class="CharOverride-1">Miron Costin</span>, Cernăuţi, 1942; Ivaşcu, <span class="CharOverride-1">Ist. lit</span>., I, <span class="CharOverride-1">179–197</span>; <span class="CharOverride-1">Ist. lit</span>., I, <span class="CharOverride-1">364–384</span>; Piru, <span class="CharOverride-1">Ist. lit</span>., I, <span class="CharOverride-1">130–162</span>; Panaitescu, <span class="CharOverride-1">Contribuţii</span>, <span class="CharOverride-1">532–572</span>; Eugen Negrici, <span class="CharOverride-1">Naraţiunea în cronicile lui Grigore Ureche şi Miron</span> <span class="CharOverride-1">Costin</span>, Bucureşti, 1972, <span class="CharOverride-1">151–32</span>7; Ursu, <span class="CharOverride-1">Memorialistica</span>, <span class="CharOverride-1">passim</span>; Onu, <span class="CharOverride-1">Critica</span>,<span class="CharOverride-1"> 30−42</span>,<span class="CharOverride-1"> passim</span>; Dumitru Velciu, <span class="CharOverride-1">Miron Costin</span>, Bucureşti, 1973; Curticăpeanu, <span class="CharOverride-1">Orizonturile</span>,<span class="CharOverride-1"> 42–53</span>,<span class="CharOverride-1"> passim</span>; Enache Puiu, <span class="CharOverride-1">Viaţa şi opera lui Miron Costin</span>, Bucureşti, 1975; Rotaru, <span class="CharOverride-1">Valori</span>,<span class="CharOverride-1"> 22–33</span>,<span class="CharOverride-1"> 147–192</span>; Mazilu, <span class="CharOverride-1">Barocul</span>,<span class="CharOverride-1"> 190–282</span>; Mircea Scarlat, <span class="CharOverride-1">Introducere în opera lui Miron Costin</span>, Bucureşti, 1976; Petrescu, <span class="CharOverride-1">Configuraţii</span>,<span class="CharOverride-1"> 55–73</span>; Scarlat, <span class="CharOverride-1">Ist. poeziei</span>, I, <span class="CharOverride-1">93–95</span>,<span class="CharOverride-1"> 127–132</span>,<span class="CharOverride-1"> 137–139</span>; Manolescu, <span class="CharOverride-1">Istoria</span>, I, <span class="CharOverride-1">50–58</span>; Mazilu, <span class="CharOverride-1">Recitind</span>, I, <span class="CharOverride-1">passim</span>, II, <span class="CharOverride-1">95–105</span>, <span class="CharOverride-1">152–166</span>; Elvira Sorohan, <span class="CharOverride-1">Miron Costin. Permanenţe ale mentalităţii</span><span class="CharOverride-7"> </span><span class="CharOverride-1">româneşti</span>, Iaşi, 1995; Dumitru Velciu, <span class="CharOverride-1">Miron Costin. Raporturile literare cu contemporanii şi posteritatea sa</span><span class="CharOverride-7"> </span><span class="CharOverride-1">istoriografică</span>, postfaţă Dan Horia Mazilu, Bucureşti, 1995; Mazilu, <span class="CharOverride-1">Lit. rom. barocă</span>, <span class="CharOverride-1">229–252</span>; Sorohan, <span class="CharOverride-1">Introducere</span>,<span class="CharOverride-1"> 181–214</span>,<span class="CharOverride-1"> 333–351</span>; <span class="CharOverride-1">Dicţ. analitic</span>, II, <span class="CharOverride-1">365–368</span>, IV, <span class="CharOverride-1">395–397</span>; <span class="CharOverride-1">Dicţ. esenţial</span>,<span class="CharOverride-1"> 204–208</span>. &#9;<span class="Semnatura">El.Sr.</span></p>
			<p class="Heuristica-PRIMUL"><span class="titlu-12">COSTIN, Nicolae </span>(1660 – 1712), cronicar, traducător. Al doilea dintre copiii Ilenei (n. Movilă) şi ai cronicarului Miron Costin, a învăţat la şcoala iezuită şi, probabil, la Şcoala Domnească din Iaşi, apoi la Lemberg. Cunoştea perfect limbile latină, slavonă şi polonă, mai puţin greaca, şi, poate, franceza şi italiana. Implicat, ca şi Velicico Costin, unchiul său, în complotul din 1691 împotriva domnitorului Constantin Cantemir, este închis împreună cu fraţii săi, Ioniţă şi Pătraşcu. Eliberat pe chezăşia unor boieri de frunte, cărturarul moldovean se refugiază în Ţara Românească, la Curtea lui Constantin Brâncoveanu. Întors în Moldova, din treti-logofăt ajunge cu timpul hatman, vornic al Ţării de Sus, apoi al Ţării de Jos, vel logofăt şi caimacam, îndeplinind şi unele misiuni diplomatice dificile. Opera lui <span class="CharOverride-5">C.</span> este alcătuită din <span class="CharOverride-1">Letopiseţul Ţării Moldovei de la zidirea lumii până la 1601</span>,<span class="CharOverride-1"> </span>urmat de <span class="CharOverride-1">Letopiseţul Ţării Moldovei. 1709–1711</span>, precum şi din <span class="CharOverride-1">Ceasornicul domnilor</span>, traducere parţială (trei cincimi) şi prelucrare după scrierea lui Antonio de Guevara, <span class="CharOverride-1">Libro áureo del gran emperador Marco Aurelio o Relox de pr</span><span class="CharOverride-1">í</span><span class="CharOverride-1">ncipes</span> (1529).</p>
			<p class="Heuristica-BASE"><span class="CharOverride-1">Letopiseţul Ţării Moldovei de la zidirea lumii până la 1601</span> este o vastă lucrare de compilaţie pentru o perioadă veche, în care <span class="CharOverride-5">C.</span> discută cu toată atenţia izvoarele în legătură cu războaiele dacice, cucerirea Daciei, organizarea şi colonizarea ei de către romani. Se ocupă, de asemenea, de originea numelui comun al românilor dat de alte popoare, acela de „valah”, care, după Enea Silvio Piccolomini, ar fi venit de la numele Flac (generalul roman Flaccus), „hatmanul râmlienesc”.<span class="CharOverride-5"> C. </span>arată că această derivare este inexactă, deoarece originea românilor se leagă de cucerirea Daciei de către Traian. Caracterul erudit al cronicii se vădeşte şi în mulţimea şi varietatea surselor utilizate, autorul citând numeroase izvoare antice, medievale şi moderne, latine (pasaje din <span class="CharOverride-1">Metamorfozele</span> lui Ovidiu), ungare şi polone. Prea lungi, incursiunile în istoria universală deviază subiectul, vădind erudiţia scriitorului, dar nu şi talentul lui literar. Ceea ce scade cu mult originalitatea letopiseţului este procedeul, curent în epocă şi străin de conceptul modern de plagiat, de a încorpora în propriul text capitole întregi din cronica lui Grigore Ureche – în compilaţia lui Simion Dascălul – şi din cea a lui Miron Costin. De la domnia lui Despot înainte, adaosurile lui <span class="CharOverride-5">C.</span> sporesc în mod considerabil şi îmbogăţesc cu elemente de informaţie nouă şi interesantă istoria Moldovei. Pentru acestea, cronicarul s-a folosit de izvoare poloneze, neutilizate de predecesorii săi, în primul rând de Maciej Miechowski pentru secolul al XV-lea şi de doi compilatori unguri, care acum erau utilizaţi întâia dată pentru istoria Moldovei – W. Bethlen şi N. Istvánffy. Cealaltă scriere, <span class="CharOverride-1">Letopiseţul Ţării Moldovei. 1709–1711,</span> cuprinde cronica domniei lui Nicolae Mavrocordat şi a lui Dimitrie Cantemir, perioadă contemporană autorului. Se povestesc fapte şi întâmplări şi se caracterizează oameni şi situaţii din care rezultă sentimentele şi resentimentele lui <span class="CharOverride-5">C. </span>faţă de contemporani, domni sau boieri, cu care familia sa şi el însuşi avuseseră legături de prietenie sau duseseră lupte politice. Tonul povestirii nu este unul familiar, iar cronicarul nu are, aşa cum s-a susţinut, o atitudine excesiv laudativă faţă de Mavrocordat. Din ţesătura nesfârşitelor intrigi se vede totuşi grija de a scoate în evidenţă, nealterată, figura domnitorului, tactul său. Nu o dată se observă poziţia faţă de evenimentele povestite. Autorul nu ştie să-şi ascundă antipatiile; în această privinţă este semnificativă nararea isprăvilor şi a păţaniilor vornicului Iordache Ruset, vrăjmaşul lui <span class="CharOverride-5">C.</span> şi al familiei sale. În partea a doua a cronicii, cea închinată lui Dimitrie Cantemir, tonul devine mai binevoitor, deşi în Divan <span class="CharOverride-5">C.</span> nu îl simpatizează pe noul domn şi nu este de acord cu politica de apropiere de ruşi promovată de acesta. În naraţiune cronicarul are viziunea unui nuvelist care ştie să surprindă comportarea specifică a personajelor sale, reacţia lor caracteristică. <span class="CharOverride-1">Ceasornicul domnilor</span>, după versiunea latină a cărţii lui Antonio de Guevara (<span class="CharOverride-1">Horologii Principum sive de vita M. Aurelii imperatoris</span>, datorată lui J. Wanckelius, în 1606), cuprinde viaţa împăratului roman Marc Aureliu, scrisorile lui către regele Siciliei, precum şi sfaturi privitoare la educaţie şi cârmuire. Tălmăcirea mai conţine aforisme, pasaje scoase din autori antici şi moderni şi din <span class="CharOverride-1">Biblie</span>. Dintre numeroasele povestiri întreţesute în cuprinsul romanului celebră a devenit <span class="CharOverride-1">El villano del Danubio</span>, în care un ţăran dârz, de pe ţărmurile sălbatice ale Dunării, îi acuză pe senatorii romani de oprimarea neamului său. Ample dezbateri a stârnit paternitatea <span class="CharOverride-1">Cronicii anonime a Moldovei 1661–1709</span>,<span class="CharOverride-1"> </span>pe care specialişti ca N. Iorga, Al. V. Diţă şi, mai recent, N.A. Ursu i-au atribuit-o, cu argumente istorice, filologice şi stilistice greu de combătut, lui <span class="CharOverride-5">C</span>. Alţi exegeţi, precum C. Giurescu, Dumitru Velciu, Dan Horia Mazilu au combătut această teorie, problema rămânând încă deschisă.</p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Cartea pentru descălecatul dentâi a Ţerei Moldovei şi neamului moldovenesc</span> şi [<span class="CharOverride-1">Apendice la „Letopiseţul Ţării Moldovei”</span>] de Miron Costin (publ. M. Kogălniceanu), în <span class="CharOverride-1">Cronicele României sau Letopiseţele Moldovei şi Valahiei</span>, I, Bucureşti, 1872, <span class="CharOverride-1">31–84</span>, <span class="CharOverride-1">380–403</span>,<span class="CharOverride-1"> 414–428</span>, <span class="CharOverride-1">432–496</span>; <span class="CharOverride-1">Letopiseţul Ţerei Moldovei. 1709–1711</span> (publ. M. Kogălniceanu), în <span class="CharOverride-1">Cronicele României sau Letopiseţele Moldovei şi Valahiei</span>, II, Bucureşti, 1872, <span class="CharOverride-1">70–117</span>;<span class="CharOverride-1"> Letopiseţul Ţării Moldovei de la zidirea lumii până la 1601</span>,<span class="CharOverride-1"> </span>îngr. şi pref. Ioan Şt. Petre, Bucureşti, 1942; <span class="CharOverride-1">Opere</span>, I, îngr. şi introd. Const. A. Stoide şi I. Lăzărescu, pref. G. Ivănescu, Iaşi, 1976; <span class="CharOverride-1">Scrieri</span>, I–II, îngr. Svetlana Corolevschi, Chişinău, 1990; <span class="CharOverride-1">Letopiseţul Ţării Moldovei de la zidirea lumii până la 1601</span>, în <span class="CharOverride-1">Marii cronicari ai Moldovei</span>, îngr. şi introd. Gabriel Ştrempel, Bucureşti, 2003, <span class="CharOverride-1">423–805</span>. <span class="CharOverride-5">Traduceri:</span> Antonio de Guevara, <span class="CharOverride-1">Ceasornicul domnilor</span>, publ. fragm. (<span class="CharOverride-1">Voroava a prea înţăleptului garamanţilor</span>), în Gaster, <span class="CharOverride-1">Lit. pop.</span>,<span class="CharOverride-1"> 559–570</span>; ed. îngr. şi introd. Gabriel Ştrempel, Bucureşti, 1976.</p>
			<p class="Heuristica___m_RPR"><span class="CharOverride-5">Repere bibliografice:</span> A. Philippide, <span class="CharOverride-1">Introducere în istoria limbei şi literaturei române</span>,<span class="CharOverride-1"> </span>Iaşi, 1888, <span class="CharOverride-1">125–126</span>; Iorga, <span class="CharOverride-1">Ist. lit. XVIII</span>,<span class="CharOverride-1"> </span>I,<span class="CharOverride-1"> 64–79</span>,<span class="CharOverride-1"> </span>II,<span class="CharOverride-1"> 486–490</span>; C. Giurescu, <span class="CharOverride-1">Contribuţiuni la studiul cronicelor moldovene (Nicolae Costin, Tudosie Dubău, Vasile Dămian</span>), Bucureşti, 1907; Pascu,<span class="CharOverride-1"> Ist. lit.</span>, I, <span class="CharOverride-1">42–62</span>;<span class="CharOverride-1"> </span>Puşcariu, <span class="CharOverride-1">Ist. lit.</span>,<span class="CharOverride-1"> 142–146</span>;<span class="CharOverride-1"> </span>Ioan Şt. Petre<span class="CharOverride-1">, Nicolae Costin. Viaţa şi opera</span>, Bucureşti, 1939; Călinescu, <span class="CharOverride-1">Ist. lit.</span> (1941),<span class="CharOverride-1"> 26–28</span>, <span class="CharOverride-1">Ist. lit.</span> (1982),<span class="CharOverride-1"> 21–23</span>; Cartojan, <span class="CharOverride-1">Ist. lit.</span>,<span class="CharOverride-1"> </span>III,<span class="CharOverride-1"> 179–188</span>;<span class="CharOverride-1"> </span>Ivaşcu,<span class="CharOverride-1"> Ist. lit.</span>,<span class="CharOverride-1"> </span>I, <span class="CharOverride-1">235–236</span>;<span class="CharOverride-1"> Ist. lit.</span>, I, <span class="CharOverride-1">548–552</span>; Piru, <span class="CharOverride-1">Ist. lit.</span>,<span class="CharOverride-1"> </span>I, <span class="CharOverride-1">313–321</span>;<span class="CharOverride-1"> </span>Onu, <span class="CharOverride-1">Critica</span>, <span class="CharOverride-1">80–83</span>,<span class="CharOverride-1"> 128–130</span>,<span class="CharOverride-1"> 144–146</span>,<span class="CharOverride-1"> 206–211</span>,<span class="CharOverride-1"> 237–243</span>,<span class="CharOverride-1"> 281–283</span>,<span class="CharOverride-1"> 342–344</span>,<span class="CharOverride-1"> 368–370</span>; Ursu, <span class="CharOverride-1">Memorialistica</span>,<span class="CharOverride-1"> 200–201</span>; Şerban Cioculescu, <span class="CharOverride-1">„Ceasornicul domnilor”</span>, RL, 1976, 10; <span class="CharOverride-1">Dicţ. lit. 1900</span>,<span class="CharOverride-1"> 226–227</span>; Al. V. Diţă, <span class="CharOverride-1">Reinterpretări şi adăugiri la studiul cronicilor moldovene</span>,<span class="CharOverride-1"> </span>STD, 1979, 5; Dumitru Velciu, <span class="CharOverride-1">Cronica anonimă a Moldovei. 1661–1709. Pseudo-Nicolae Costin</span>, Bucureşti, 1989; <span class="CharOverride-1">Dicţ. scriit. rom.</span>,<span class="CharOverride-1"> </span>I, <span class="CharOverride-1">679–680</span>; Mazilu, <span class="CharOverride-1">Recitind</span>, II, <span class="CharOverride-1">318–328</span>; Ursu, <span class="CharOverride-1">Contribuţii ist. lit.</span>, <span class="CharOverride-1">94–148</span>; Ursu, <span class="CharOverride-1">Contribuţii ist. culturii</span>,<span class="CharOverride-1"> 7–33. &#9;</span><span class="Semnatura">I.L.</span></p>
			<p class="Heuristica-PRIMUL"><span class="titlu-12">COSTIN, Sebastian</span> (11.IX.1939, Galaţi – 30.XI.1997, Tel Aviv, Israel), poet, prozator, traducător. După absolvirea liceului, la Galaţi, în 1955 intră la Şcoala de Literatură „M. Eminescu”, devenită Secţia de literatură şi critică a Universităţii din Bucureşti, luându-şi licenţa în 1960. Se întoarce la Galaţi, unde va fi bibliotecar, metodist la Casa Creaţiei Populare, secretar literar la teatrul local. În 1967 devine ziarist la „Scânteia tineretului” şi se afirmă în calitate de cronicar dramatic. Debutează cu versuri, dar scrie şi romane poliţiste în colaborare cu regizorul Ion Maximilian, semnate cu pseudonimul Ştefan Marian. Se transferă ca redactor la Studioul Cinematografic Bucureşti, dar demisionează în 1971, pentru ca în 1973 să se stabilească în Israel, unde se impune în presa de limbă română, lucrând ca redactor la „Viața noastră”, „Revista mea”, „Tribuna magazin”. Publică aici traduceri din lirica ebraică, întâi din cea clasică, apoi din cea modernă. În 1981 i se acordă Premiul Sion. Ales de două ori vicepreşedinte al Asociaţiei Scriitorilor de Limbă Română din Israel, între 1991 şi 1994 este preşedinte al acesteia. </p>
			<p class="Heuristica-BASE">Cu un debut poetic în presă la treisprezece ani, <span class="CharOverride-5">C.</span> şi-a scos primul volum, <span class="CharOverride-1">Femios</span>, abia în 1969, reluându-l şi în antologia de autor <span class="CharOverride-1">Pădurea de aer</span>, apărută în 1997, cu puţin înaintea sfârşitului său. Poetul surprinde prin pregnanţa temei morţii, cultivată ca axă lirică, însoţită de dezagregarea realului, care devine umbră sau transparenţă difuză. Baladele sale de succes din anii ’70 creşteau şi ele din parabola epică a morţii, în care Al. Mirodan vedea o formă de masochism iudaic. Cântăreţul din <span class="CharOverride-1">Femios</span> suferă, spre pildă, că a fost cruţat de Ulise, deşi el ar fi preferat o moarte de viteaz. Altă baladă, din Far West, reclamă aceeaşi moarte pentru cavalcadele prietenilor damnaţi, care nu ajung să-şi rostească testamentul. Ciclul israelian din antologia <span class="CharOverride-1">Pădurea de aer</span>, de formulă expresionistă, enunţă concis şi dur destrămarea universală. Poemul care dă titlul volumului neagă lumea materiei prin „non-arbori” (ecou din negările lui Nichita Stănescu), vânt necunoscut şi vid zgrunţuros. Acelaşi proces transformă apa în mâl, iar ploile sfărâmă casa fragilă a cuplului. Regnurile se metamorfozează, obiecte paşnice, precum foarfeca frizerului, pot deveni ghilotine agresive, iar bărbaţii se întâlnesc la chefuri spre a-şi pomeni prietenii morţi, închinând pahare de lut, umplute cu pământ funebru. Bun cunoscător al liricii ebraice, ca traducător de poezie el dă în <span class="CharOverride-1">Sunete ebraice </span>(1975) echivalenţe în româneşte din poezia lui Chaim Nachman Bialik, Nathan Alterman, Rahel şi Lea Goldverg. Antologia <span class="CharOverride-1">La marginea cerului</span> (1981) este o selecţie din lirica israeliană actuală – Haim Guri, Iehuda Amihai, Natan Zah, Dalia Ravicovici, alături de alte voci reprezentative ale monologului aspru şi dramatic al luptelor cu eul şi cu realiile.</p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Femios</span>, Bucureşti, 1969; <span class="CharOverride-1">Paşaport pentru moarte</span> (în colaborare cu Ion Maximilian), Bucureşti, 1970; <span class="CharOverride-1">Acuaforte </span>(în colaborare cu Ion Maximilian), Bucureşti, 1971; <span class="CharOverride-1">Detectivul duce tava </span>(în colaborare cu Ion Maximilian), Bucureşti, 1972;<span class="CharOverride-1"> Pădurea de aer</span>, Bucureşti, 1997; <span class="CharOverride-1">Poemele de-o zi</span>, pref. Dumitru Matală, Bucureşti, 2002. <span class="CharOverride-5">Traduceri:</span> <span class="CharOverride-1">Sunete ebraice</span>, pref. Maier Rudich, Tel Aviv, 1975; <span class="CharOverride-1">La marginea cerului</span>, Tel Aviv, 1981; Issar Harel, <span class="CharOverride-1">Casa din strada Garibaldi</span>, Bucureşti, 1999; Sandu David, <span class="CharOverride-1">Timp fără trup</span>, îngr. Elena-Esther Tacciu, Bucureşti, 2003 (în colaborare cu Elena-Esther Tacciu). </p>
			<p class="Heuristica___m_RPR"><span class="CharOverride-5">Repere bibliografice:</span> Mirodan, <span class="CharOverride-1">Dicţionar</span>, I, <span class="CharOverride-1">414–422</span>; Elena-Esther Tacciu, <span class="CharOverride-1">„Pădurea de aer”</span>, „Ultima oră” (Tel Aviv), 1997, noiembrie; Solo Har, <span class="CharOverride-1">Generaţia de sacrificiu</span>, Bucureşti, 1997, <span class="CharOverride-1">161–175</span>; Daniel Cristea-Enache, <span class="CharOverride-1">Poezia cu semn minus</span>, ALA, 1998, 405;<span class="CharOverride-1"> </span>Cristofor, <span class="CharOverride-1">Ţara Sfântă</span>,<span class="CharOverride-1"> </span>I, <span class="CharOverride-1">44–51</span>; Iosef Eugen Campus, <span class="CharOverride-1">Deschizând noi orizonturi</span>, Bucureşti, 2002, I, <span class="CharOverride-1">206–208</span>, II, <span class="CharOverride-1">197–199</span>;<span class="CharOverride-1"> </span>Aczél, <span class="CharOverride-1">Scriitori rom. Israel</span>,<span class="CharOverride-1"> 55–57</span>; Manolescu,<span class="CharOverride-1"> Enciclopedia</span>,<span class="CharOverride-1"> 202.</span> &#9;<span class="Semnatura">E.-E.T.</span></p>
			<p class="Heuristica-PRIMUL"><span class="titlu-12">COSTINESCU, Florin</span> (16.V.1938, Slobozia), poet. Este fiul Mariei Costinescu (n. Manolache) şi al lui Victor Costinescu, profesori. Urmează liceul la Turnu Măgurele (1952–1955), apoi Facultatea de Istorie a Universităţii din Bucureşti (1959–1964).  A lucrat ca redactor la cotidianele „Teleormanul”, „Steagul roşi”, „Munca” şi „Satul socialist”, din 1973 ca publicist-comentator la „Contemporanul”. După 1989 migrează la revistele „Eco” şi „Alternative”, „Cultura naţională”, iar din 1993 este şi redactor-şef adjunct la Agerpres, de unde se pensionează în 1999. Între timp a ocupat postul de consilier în Ministerul Culturii, în timpul ministeriatului lui Marin Sorescu. Debutează cu versuri în 1959 la revista „Luceafărul”, la rubrica lui Mihu Dragomir, „Steaua fără nume”, iar prima lui carte, <span class="CharOverride-1">Adierea tărâmului</span>, apare târziu, în 1972, la imboldul lui Demostene Botez, care îi aprecia poezia apărută în presă, afirmând că „e limpede, senină, fără excese de imagini, dar cu o rară atmosferă şi putere de sugestie”.</p>
			<p class="Heuristica-BASE">Lirica lui <span class="CharOverride-5">C.</span> este un amestec de spontan şi cerebral, de incantaţie şi reflexivitate. Fiu al Bărăganului, poetul se manifestă ca un vitalist. Volumul <span class="CharOverride-1">Adierea tărâmului</span> e alcătuit dintr-o suită de versuri fără virgulă, fără punct, uneori fără titlu, doar semnul de întrebare marcând grafic cenzurarea efluviilor lirice. Interogaţiile sunt de sorginte livrescă, poate reminiscenţă a lecturilor din Lucian Blaga. Firesc se trece la poezia anotimpurilor, a toamnei în special, precum şi la elogiul trăirii clipei („Clipa desprinderii apelor, murmurul netemător al secundelor,/ ce poate fi mai aproape de sufletul/ tânjind după nemărginire?”). Vâna lirică îl îndrumă şi spre tema eternă a iubirii. Un volum poartă chiar titlul <span class="CharOverride-1">Totdeauna, iubirea</span> (1979). Tehnica prozodică evoluează treptat spre forme fixe, atent elaborate, frecventate continuu, ceea ce îl face pe Eugen Negrici să-l definească în prefaţa la <span class="CharOverride-1">Secunda eternă </span>(2008) ca pe un închinător la „altarul rigorii şi al virtuţilor Formei”. Un ciclu, <span class="CharOverride-1">Finaluri de sonet</span>, prezent în cartea din 1979, ca şi în <span class="CharOverride-1">Marele semn al mirării</span> (1980), rămâne reprezentativ pentru poetul „menestrel” (Al. Piru). Cu grija permanentă de a nu cădea în sentimentalism, el apelează, incorigibil, la livresc, autoironizându-se: „Peceţi la pândă, ploaia lor măruntă,/ şi fluviul de-altădată doar strâmtori/ lumina însăşi este azi căruntă/ şi ziua a uitat că are zori…// Ne-o-ncape, nu ne-o-ncape arca/ noi vom citi, Maria, din Petrarca”. Un protest vizând macularea purităţii în agresiva lume postdecembristă se află în <span class="CharOverride-1">Nuferi blestemând </span>(2010). <span class="CharOverride-5">C.</span> este unul dintre poeţii de fundal ai generaţiei ’70, manifestat fără zgomot, cultivând eclectismul. A mai scris versuri pentru copii: <span class="CharOverride-1">Călătoriile lui Bogdan Năzdrăvan</span> (1978), <span class="CharOverride-1">Cine l-a văzut pe Zdreanţă?</span> (1991) ş.a.</p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Adierea tărâmului</span>, Bucureşti, 1972; <span class="CharOverride-1">Ramura de veşnicie</span>, Bucureşti, 1974; <span class="CharOverride-1">Numărătoare de aştri</span>, Bucureşti, 1977; <span class="CharOverride-1">Călătoriile lui Bogdan Năzdrăvan</span>, Bucureşti, 1978; <span class="CharOverride-1">Totdeauna, iubirea</span>, Bucureşti, 1979; <span class="CharOverride-1">Marele semn al mirării</span>, Bucureşti, 1980; <span class="CharOverride-1">Cum se dau nume copiilor</span>, Bucureşti, 1983; <span class="CharOverride-1">Ochii pământului</span>, București, 1984; <span class="CharOverride-1">Imperiul de corali</span>, Bucureşti, 1986; <span class="CharOverride-1">Cercul şi inocenţa</span>, Bucureşti, 1987; <span class="CharOverride-1">Concursul de șotron</span>, București, 1987; <span class="CharOverride-1">Naşterea zilei</span>, Bucureşti, 1989; <span class="CharOverride-1">Cele patru păsări ale zilei</span>, Bucureşti, 1991; <span class="CharOverride-1">Cine l-a văzut pe Zdreanţă?</span>, Bucureşti, 1991; <span class="CharOverride-1">La umbra Corintului</span>, Bucureşti, 1995; <span class="CharOverride-1">Ronţăilă e cu noi</span>, Galaţi, 1995;<span class="CharOverride-1"> 101 poezii</span>, București, 2002; <span class="CharOverride-1">Secunda eternă</span>, pref. Eugen Negrici, Bucureşti, 2008<span class="CharOverride-1">; Nuferi blestemând</span>, Bucureşti, 2010; <span class="CharOverride-1">Sisif, dezlegarea de vină</span>, Iaşi, 2011.</p>
			<p class="Heuristica___m_RPR"><span class="CharOverride-5">Repere bibliografice: </span>Doina Uricariu, <span class="CharOverride-1">„Numărătoare de aştri”</span>, RL, 1977, 46; Ioan Adam, <span class="CharOverride-1">Retorica melancoliei</span>, „Scânteia tineretului”, 1977, 8873; Iorgulescu, <span class="CharOverride-1">Scriitori</span>, <span class="CharOverride-1">47</span>; Valentin F. Mihăescu, <span class="CharOverride-1">Ipostazele iubirii</span>, CNT, 1979, 48; Alexandru Horia, <span class="CharOverride-1">„Imperiul de corali”</span>, LCF, 1987, 12; Al. Piru, <span class="CharOverride-1">Trei poeţi</span>, SLAST, 1988, 29; Ulici, <span class="CharOverride-1">Lit. rom.</span>,<span class="CharOverride-1"> </span>I, <span class="CharOverride-1">258–259</span>; Lucian Chişu, <span class="CharOverride-1">Nouăzeci şi nouă de cărţi</span>, Craiova, 2004, <span class="CharOverride-1">14–16</span>; Costin Tuchilă, <span class="CharOverride-1">Blestemul nuferilor</span>, LCF, 2011, 13.<span class="CharOverride-1"> &#9;</span><span class="Semnatura">S.I.</span></p>
			<div class="_idGenObjectLayout-1">
				<div id="_idContainer018">
					<div id="_idContainer016" class="Basic-Text-Frame">
						<p class="Titlu-Nume-H">COŞBUC, George</p>
						<p class="Titlu-mic-DATE"> (20.IX.1866, Hordou, azi George Coşbuc, j. Bistriţa-Năsăud – 9.V.1918, Bucureşti), poet, traducător, publicist. </p>
					</div>
					<div id="_idContainer017" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="07_DGLR_C_610-733-web-resources/image/01cosg.png" alt="" />
					</div>
				</div>
			</div>
			<p class="Heuristica-PRIMUL">Este al optulea din cei doisprezece copii ai Mariei (n. Avram) şi ai lui Sebastian Coşbuc, preot. Crescut într-un climat al culturii folclorice şi al respectului pentru tradiţie, propriu familiei (cu numeroşi ascendenţi preoţi, dar şi cu strămoşi iobagi, fugiţi pe vremea lui Mihai Viteazul de pe moşia unui grof din Ilişua pentru a se stabili în ţinutul liber al Năsăudului), dar şi satului, <span class="CharOverride-5">C.</span> vine în contact nu numai cu folclorul – prin mama sa, prin povestitorii Ion Goriţă ori Tănăsucă Mocodean, primul său învăţător, cântăreţ la biserica din Hordou, ci şi cu spiritul clasic. La liceul din Năsăud (şcoala elementară o urmase în Salva, Hordou şi Telciu), se punea un accent deosebit pe studiul limbilor şi al literaturilor vechi, încât <span class="CharOverride-5">C.</span> şi-a format aici o temeinică bază clasică pentru cultura sa. El publică poezii în „Muza someşană”, revista-manuscris a liceului (1882–1883), la şedinţele societăţii de lectură a elevilor Virtus Romana Rediviva, al cărei vicepreşedinte şi preşedinte este (1883–1884), citeşte traduceri din Friedrich Rückert, Joseph Christian von Zedlitz, Petőfi Sándor, G.L.T. Kossegarten, o povestire pe motive populare în şase sute de versuri, <span class="CharOverride-1">Pepelea din cenuşă</span>. Cu o bursă din fondul public năsăudean, se înscrie la Facultatea de Filosofie şi Litere a Universităţii maghiare din Cluj (ce avea şi o catedră de limba română), aprofundând cunoaşterea Antichităţii la cursurile de teoria şi istoria retoricii, de sintaxă greacă, de istoria literaturii latine şi de istorie elină, prin traduceri şi interpretări din Cicero. În decembrie 1884, semnând C. Boşcu o snoavă versificată pe un subiect auzit de la Ion Goriţă, <span class="CharOverride-1">Filosofii şi plugarii</span>, îşi începe colaborarea la „Tribuna” din Sibiu; dă în anul următor trei balade pe motive populare, <span class="CharOverride-1">Blăstem de mamă</span>,<span class="CharOverride-1"> Pe pământul turcului</span>,<span class="CharOverride-1"> Angelina</span>, în 1886 apar <span class="CharOverride-1">Atque nos!</span>,<span class="CharOverride-1"> Fata craiului din cetini</span>,<span class="CharOverride-1"> Draga mamei</span> (publicate şi în broşuri), iar în 1887 <span class="CharOverride-1">Brâul Cosânzenii</span>,<span class="CharOverride-1"> Fulger</span>. Ioan Slavici, directorul „Tribunei”, îl cheamă pe <span class="CharOverride-5">C.</span> – care, bolnav, îşi întrerupsese studiile în noiembrie 1886, întorcându-se acasă – în redacţia ziarului, la Sibiu. Începe astfel o etapă hotărâtoare în formarea poetului – „cei mai rodnici ani”. Mişcarea de la „Tribuna”, orientată de idealul restabilirii unităţii culturale a românilor, a dus, prin cultivarea „realismului poporal” şi a accesibilităţii limbii, la precizarea poziţiei lui <span class="CharOverride-5">C.</span> faţă de scris: folclorul va constitui, definitiv, temelia beletristicii sale. În „Tribuna” (1888–1889) i-au apărut unele dintre cele mai izbutite creaţii: <span class="CharOverride-1">Nunta Zamfirei</span>,<span class="CharOverride-1"> Rada</span>,<span class="CharOverride-1"> Numai una!</span>,<span class="CharOverride-1"> Mânioasă</span>,<span class="CharOverride-1"> Fata morarului</span>, însă în 1889 postul lui se desfiinţează. El intenţiona să treacă munţii în România, spre a scăpa de serviciul militar în armata austro-ungară, dar la recrutare fu socotit inapt din cauza unei boli de inimă. Era în aşteptarea unei burse de studii la Viena, când Titu Maiorescu (la insistenţele lui Ioan Slavici) îl invită la Bucureşti şi îi oferă un post de „desemnator ajutor” în Ministerul Cultelor şi Instrucţiunii Publice. <span class="CharOverride-5">C.</span> vine în Capitală în toamna lui 1889, trecând graniţa fără paşaport (declarat „fugar”, el nu se va mai putea întoarce în Transilvania). Citeşte la Junimea (1890), Maiorescu îi apreciază originalitatea şi talentul, totuşi relaţiile rămân reci. Rezervele veneau din considerente politice. Nici la „Convorbiri literare” nu a colaborat prea des (<span class="CharOverride-1">La oglindă</span> în 1890, câteva poezii, între care <span class="CharOverride-1">Rea de plată</span>, în 1892), el continuând să tipărească în „Tribuna” (<span class="CharOverride-1">Pe lângă boi</span>,<span class="CharOverride-1"> Trei, Doamne, şi toţi trei…</span>,<span class="CharOverride-1"> Cântec</span>, 1891). Renunţă în 1891 la postul de funcţionar în Ministerul Cultelor şi va trăi din scris, lucrând în redacţia unor publicaţii şi la manuale şcolare. În 1893 apare volumul <span class="CharOverride-1">Balade şi idile</span>, salutat cu entuziasm de I.L. Caragiale în „Moftul român”. O broşură scoasă la Iaşi de Grigore N. Lazu, <span class="CharOverride-1">Adevărul asupra poeziilor d-lui Gh. Coşbuc</span>, îi contestă originalitatea. Este începutul unui lung proces literar: Anton Bacalbaşa, Al. Macedonski îl vor acuza de plagiat, în timp ce D. Evolceanu (în numele „Convorbirilor literare”), Al. Vlahuţă, N. Iorga iau apărarea poetului. <span class="CharOverride-5">C.</span> va răspunde atacurilor târziu, în 1896, în prefaţa la <span class="CharOverride-1">Fire de tort</span>. Împreună cu Slavici şi Caragiale, editează în 1894 „Vatra”, revistă care susţine întoarcerea la tradiţie. <span class="CharOverride-1">Doina</span>,<span class="CharOverride-1"> Noi vrem pământ!</span>,<span class="CharOverride-1"> In opressores</span>,<span class="CharOverride-1"> Paşa Hassan</span>,<span class="CharOverride-1"> Dragoste învrăjbită</span>,<span class="CharOverride-1"> Scara</span>,<span class="CharOverride-1"> Iarna pe uliţă</span>,<span class="CharOverride-1"> Lupta vieţii</span> sunt tipărite aici, iar la rubrica „Vorba ăluia” <span class="CharOverride-5">C.</span> explică originea unor zicători şi expresii populare. În 1895 se căsătoreşte cu Elena Sfetea şi i se naşte unicul fiu, Alexandru. În 1896 publică, alături de al doilea volum de versuri, <span class="CharOverride-1">Fire de tort</span>, traducerea <span class="CharOverride-1">Eneidei</span> lui Vergiliu (pentru care va fi încununat cu Premiul „Năsturel-Herescu” al Academiei Române) şi transpunerea poemului byronian <span class="CharOverride-1">Mazepa</span>, iar în 1897 ies alte traduceri: <span class="CharOverride-1">Antologie sanscrită </span>şi, din Kalidasa, <span class="CharOverride-1">Sacontala</span>. Colaborează la „Vieaţa”, „Epoca literară”, „Povestea vorbei”, conduce „Foaia interesantă” (1897) şi „Albina”. Solicitat să scrie o istorie de popularizare a Războiului pentru Independenţă, va da paginile din <span class="CharOverride-1">Războiul nostru pentru neatârnare</span> şi <span class="CharOverride-1">Povestea unei coroane de oţel</span> (1899). Este ales membru corespondent al Academiei Române (1900; din 1916 va fi membru activ). La 2 decembrie 1901, împreună cu Al. Vlahuţă, scoate „Sămănătorul”. <span class="CharOverride-5">C.</span> formula (în articolul <span class="CharOverride-1">Uniţi</span>) programul revistei: cultivarea unei literaturi care să stea „în mijlocul istoriei şi tradiţiei”, combaterea ideilor străine de spiritul românesc, răspândirea în popor a culturii. Ca şi Vlahuţă, la sfârşitul anului 1902 s-a retras de la „Sămănătorul”. Îi apare <span class="CharOverride-1">Ziarul unui pierde-vară</span> (1902), dar publică din ce în ce mai rar. Ca şef al Biroului administrativ şi de corespondenţă al Casei Şcoalelor, este preocupat de ridicarea satului. Pentru îndrumarea învăţătorilor şi a cercurilor culturale, călătoreşte prin Neamţ, Buzău, Prahova, Gorj, Mehedinţi, Muscel. Dedică aceluiaşi scop o selecţie de obiceiuri,<span class="CharOverride-1"> Dintr-ale neamului nostru</span> (1903), şi poeziile patriotice din <span class="CharOverride-1">Cântece de vitejie</span> (1904). Este numit, în 1907, şef al Biroului de control al activităţii extraşcolare din Ministerul Cultelor şi Instrucţiunii Publice şi referendar. Ultima revistă pe care o conduce, cu Ion Gorun şi Ilarie Chendi, este antimodernista „Viaţa literară” (1906, ulterior „Viaţa literară şi artistică”). Lucrează intens la traduceri: <span class="CharOverride-1">Georgice</span> de Vergiliu (1906), <span class="CharOverride-1">Parmeno</span> de Terenţiu (1908), <span class="CharOverride-1">Don Carlos</span> de Schiller (1910), <span class="CharOverride-1">Odiseea</span> de Homer (tipărită postum, în 1966). Munca de tălmăcire a capodoperei lui Dante, <span class="CharOverride-1">Divina Comedie</span>, îl absoarbe, pentru o bună perioadă de timp, aproape în întregime. Dându-se în 1908 o amnistie pentru toţi cei care nu se prezentaseră la serviciul militar în armata austro-ungară, <span class="CharOverride-5">C.</span> vine la Hordou să-şi vadă rudele şi prietenii şi îl cunoaşte pe Liviu Rebreanu. În 1912 petrece şase săptămâni în Italia, studiind documente şi materiale privitoare la opera marelui florentin. Îl întâlneşte la Tismana pe romanistul Ramiro Ortiz (<span class="CharOverride-5">C.</span> pregătea un <span class="CharOverride-1">Comentariu la „Divina Comedie” – </span>în întregime făcut cunoscut publicului în 1963–1965), cu care are lungi discuţii asupra lui Dante. În august 1915 fiul său, Alexandru, îşi pierde viaţa într-un accident de automobil. <span class="CharOverride-5">C.</span> suportă greu lovitura, se izolează, încetează să mai publice. Rămâne în Bucureştiul ocupat de armata germană. Octavian Goga îl acuză de defetism. O ultimă poezie, <span class="CharOverride-1">Vulturul</span> (o mărturisire de credinţă), apare în februarie 1918 în „Scena”. La câteva luni <span class="CharOverride-5">C.</span> moare subit, în urma unei congestii cerebrale.</p>
			<p class="Heuristica-BASE"><span class="CharOverride-5">C.</span> era un poet deplin format la apariţia volumului <span class="CharOverride-1">Balade şi idile</span>. Poemele lui s-au impus prin prospeţime, siguranţa tonului, prin legătura nemijlocită cu mentalitatea ţărănească, ale cărei ipostaze fundamentale le stilizează. Totuşi nu autenticitatea ţărănească, ci un clasicism de nuanţă populară defineşte originalitatea profundă a poeziei sale. Proiectarea generalului în particular, lirismul discret, subtextual în viziunea obiectivată epic sau dramatic, caracterizează idilele. Poetul prinde în mici scene de un firesc graţios semnele tulburării erotice, jocurile şi capriciile iubirii, o vârstă incertă, între candoarea copilărească şi o instinctivă tactică erotică. Flăcăul şi fata care se iubesc sunt în poezia lui întruchipări ale masculinului şi femininului. Adevăratul principiu liric al idilelor stă în nostalgia, indirect exprimată, a unei vârste sufleteşti apuse. Idealizat este un timp al începuturilor senine, nu satul. Anecdota reprezintă doar pretextul unei „puneri în scenă” a reacţiilor, gesturilor şi replicilor care compun imaginea esenţializată a psihologiei şi comportamentului erotic. Alegerea întâmplării are însă un rol decisiv în crearea impresiei de autenticitate a întregului. Se remarcă simplitatea situaţiilor, extrase dintr-un cotidian ţărănesc stilizat cu graţie şi expresivitate. Un flăcău descoperă cu o hazlie indignare că a fost înşelat de fata care nu i-a dat, după înţelegere, atâtea sărutări câte „fuşteie” are scara, altă dată se încearcă ademenirea fetei de pe un mal pe altul, punându-i-se la încercare nerăbdarea şi curiozitatea (<span class="CharOverride-1">Scara, La pârâu)</span>. Vicleniile protagoniştilor, simularea inocenţei fac farmecul acestor idile cu surse mai adânci în ambiguitatea simbolisticii sexuale şi a cuvântului de spirit. Instinctul sănătos, nerepudiat cu ipocrizie, coexistă cu frăgezimea sentimentului. Mediul rustic i-a oferit lui <span class="CharOverride-5">C.</span> premisa pătrunderii în adevărul trăirilor. Impresia de autenticitate pe care o dă erotica se datorează cunoaşterii adânci cu care poetul prezintă gestica personajelor şi mai ales felul lor de a vorbi. Cu puţine excepţii, poezia de dragoste este ori dialogul protagoniştilor, ori monologul unuia dintre ei. Arta vine din implicarea în cuvinte a unei unde sufleteşti vii (<span class="CharOverride-1">La oglindă</span>,<span class="CharOverride-1"> Nu te-ai priceput!</span>), ca şi din realizarea, cu mare naturaleţe, a gesturilor, mimicii, mişcării (<span class="CharOverride-1">Subţirica din vecini</span>,<span class="CharOverride-1"> Rada</span>). Oamenii trăiesc, nu sunt doar siluete convenţionale. Înclinaţia lui <span class="CharOverride-5">C.</span> de a-şi obiectiva emoţia, formula, specifică lui, de lirică a rolurilor sunt slujite de un dialog (ori monolog) ce sintetizează sugestiile de ordin caracterologic şi poate transpune, cu pudoare, în nuanţele şi ritmul lor interior, stări sufleteşti şi inflexiuni subiective (<span class="CharOverride-1">Cântecul fusului</span>,<span class="CharOverride-1"> Fata morarului</span>). Pastelul este, la <span class="CharOverride-5">C.</span>, expresia directă a unei sensibilităţi echilibrate, solare, în care intră plenitudinea bucuriei de a fi şi acceptarea fără crispări a legii morţii (<span class="CharOverride-1">Vara</span>); este, totodată, şi expresia prezenţei omului în natură, cu care acesta comunică prin muncă, iubire, printr-o jovialitate robustă. Vocaţia poetului în descriere e desenul, nu culoarea, dovadă a aceleiaşi înzestrări clasice, înclinată spre realitatea obiectivă care se oferă observaţiei şi studiului, nu spre atmosfera lăuntrică, insinuată în dominanta cromatică (<span class="CharOverride-1">Faptul zilei</span>). O sensibilitate mai ales auditivă susţine semnele înserării, cu respiraţia şi liniştea nocturnă a satului, în <span class="CharOverride-1">Noapte de vară</span>. Iar zarva, veselia, joaca fără griji a copiilor compun în <span class="CharOverride-1">Iarna pe uliţă</span> un fundal sonor şi plin de verva mişcării, pentru a contura tabloul unei vitalităţi senine, în care se concentrează specificul anotimpului. Amplificate de versificaţia evocatoare, notaţiile senzoriale configurează climatul unui anotimp (<span class="CharOverride-1">În miezul verii</span>). Deseori pastelul trece, prin personificare şi alegorie, în fantezie (<span class="CharOverride-1">Ştrengarul văilor</span>,<span class="CharOverride-1"> Seara</span>). Dar cu toată concreteţea ei vie, lumea lui <span class="CharOverride-5">C.</span> nu e numai cea din afară. Pentru că, în priveliştea naturii şi în riturile ei, poetul ajunge să priceapă, „liber şi de-uimire plin”, misterul sacru al „supremei orânduiri” (Octavian Goga). Şi el i se impune, la modul orfic, ca ritm („Numai zumzetul de-albine […] Curge-ntruna, parcă vine/ Din adâncul firii pline/ De răpaos”), joc şi cânt neîntrerupt al materiei („E plin de mişcare pământul/ Şi cântă şi codrul şi vântul/ Şi-o mie de guri”) şi al luminii („E-n flacără bolta senină,/ Şi fără-ntrerupere-acum/ Se varsă tăcuta lumină,/ Se varsă grăbită, se-aprinde/ Pe dealuri, pe coaste, se-ntinde/ Pe şesuri, pe drum”) – forme ale trecerii şi veşniciei („O mare e, dar mare lină –/ Natură, în mormântul meu,/ E totul cald, că e lumină!”). Baladele sunt altă direcţie în care se exersează imaginaţia reconstructivă, cu dominantă dramatică, a poetului. Lipsindu-i însă înzestrarea romantică, puterea imaginaţiei, timbrul patetic şi încercând în cadru eroic sau legendar jocul rolurilor, el ajunge nu o dată la teatralism<span class="CharOverride-1"> (Regina ostrogoţilor</span>,<span class="CharOverride-1"> El Zorab)</span>. Structura clasicismului său popular se valorifică în baladele cu subiect autohton <span class="CharOverride-1">Crăiasa zânelor</span>,<span class="CharOverride-1"> Vântoasele</span>,<span class="CharOverride-1"> Pe plaiul muntelui</span> şi mai ales în <span class="CharOverride-1">Nunta Zamfirei</span> şi <span class="CharOverride-1">Moartea lui Fulger</span>,<span class="CharOverride-1"> </span>unde sărbătoarea nunţii şi necunoscutul de dincolo de moarte se proiectează în revărsarea exuberantă de viaţă a unei feerii idilice şi în reflecţia dramatizată asupra destinului, embleme, ambele, ale unei viziuni româneşti a existenţei. <span class="CharOverride-1">Nunta Zamfirei</span> e un tablou etnografic (nunta la români) transpus în figuraţie de basm. <span class="CharOverride-5">C.</span> păstrează spiritul autentic naţional nu numai în suita tradiţională a momentelor ceremonialului, ci mai cu seamă în sacralitatea de care se încarcă iubirea prin nuntă, unită cu preţuirea bucuriilor lumii (tradusă în vioiciunea armonioasă a dansului şi în umorul bonom), cu gustul frumosului şi legea omeniei. Sărbătorescul, dragostea de viaţă datorează mult din expresivitatea lor ritmului captat în versificaţia impetuoasă. <span class="CharOverride-1">Moartea lui Fulger </span>revelează, în dialogul exemplar a două „voci lirice” (suferinţei individuale din jalea şi revolta mamei împotriva absurdului morţii i se opune înţelepciunea populară, întemeiată pe credinţă, ce acceptă stingerea ca lege a tot ce există, formulată de bătrânul sfetnic: „El nu e mort! Trăieşte-n veci,/ E numai dus” […] „Zici fum? O, nu-i adevărat./ Război e, de viteji purtat!/ Viaţa-i datorie grea”), aliajul preţios, reprezentativ pentru psihologia noastră etnică, de poezie şi filosofie, implicat în atitudinea în faţa vieţii şi a morţii. Pretexte istorice servesc poeziei de revoltă socială şi naţională, încărcată de o mânie adâncă şi exprimând idealul jertfei pentru libertate, de preferat robiei (<span class="CharOverride-1">Decebal către popor</span>,<span class="CharOverride-1"> Un cântec barbar</span>). Personificări ale revoltei, accente de <span class="CharOverride-1">poeta vates</span> (<span class="CharOverride-1">Ex ossibus ultor!</span>,<span class="CharOverride-1"> Doina</span>,<span class="CharOverride-1"> Dunărea şi Oltul</span>)<span class="CharOverride-1"> </span>îl anunţă pe O. Goga. Maxima energie a tonului de rechizitoriu vehement este atinsă în <span class="CharOverride-1">Noi vrem pământ!</span>,<span class="CharOverride-1"> In opressores</span> şi <span class="CharOverride-1">Pentru libertate</span>, unde <span class="CharOverride-5">C.</span> dă glas direct sentimentelor justiţiare, setei de dreptate socială şi libertate naţională. Stilul aspru, încordat, mulat pe tiparul revărsării de obidă ţărănească, şi o sobrietate lineară (lipsesc complet tropii) fac din <span class="CharOverride-1">Noi vrem pământ!</span> o capodoperă a poeziei sociale şi politice. Idealul eroic, care este una din ipostazele energetismului coşbucian, explică aplecarea poetului asupra eposului naţional, ilustrat în maniera grandorii legendare (<span class="CharOverride-1">Paşa Hassan</span>) sau, neostentativ, prin surprinderea resorturilor direct omeneşti – speranţa, legătura cu pământul – ale eroismului (în „cronica” Războiului pentru Independenţă din <span class="CharOverride-1">Cântece de vitejie</span>). <span class="CharOverride-5">C.</span> a crezut într-o morală eroică a vieţii şi în rolul de exponent al durerilor şi bucuriilor poporului său („Sunt suflet din sufletul neamului meu/ Şi-i cânt bucuria şi-amarul” – <span class="CharOverride-1">Poetul</span>). El a creat o operă de orientare fundamental clasică şi de sensibilitate românească, sinteză de autentică substanţă poetică şi viguroasă expresie artistică, care îi conferă o incontestabilă originalitate.</p>
			<p class="Heuristica-BASE">Într-o mare parte a publicisticii sale <span class="CharOverride-5">C.</span> se ocupă de folclor – depozitul spiritualităţii poporului (prin popor înţelegând ţărănimea). Fără să ajungă la mitizarea viziunii, precum mai târziu alt ardelean, Lucian Blaga, a încercat să-i definească specificul pornind de la mit, cea mai veche şi cea mai înaltă formă a artei populare. Vizibilă este influenţa profesorului Grigore Silaşi şi a mitologiştilor germani (Jacob Grimm, W. Schwartz, Max Müller). Un studiu amplu, <span class="CharOverride-1">Elementele literaturii populare</span> (1900), expune explicaţia mitologică, cosmologică a folclorului. <span class="CharOverride-5">C.</span> a crezut – urmând teoriile lui Max Müller, traducătorul cărților sacre ale hindușilor – în existenţa unui fond mitic indoeuropean, comun familiei ariene şi nealterat de influenţe. Cum numai populaţiile primitive sunt creatoare de mituri, invenţia în folclor e foarte redusă: balada istorică ia naştere prin raportarea faptului istoric la mitul etern, universal, basmul este mit degradat prin acceptarea de elemente profane. Făt-Frumos e soarele în luptă cu întunericul, <span class="CharOverride-1">Mioriţa</span> este un „bocet solar”. <span class="CharOverride-5">C.</span> definea mitul prin caracterul său sacru (idee-pivot în cercetările de mai târziu ale lui Mircea Eliade asupra mitului), dar reducea o complexitate de factori la imuabila schemă mitologică. Adevărata sa contribuţie în domeniul folcloristicii apare când valorifică experienţa şi observaţia directă. El este autorul unor substanţiale analize asupra ghicitorii (<span class="CharOverride-1">Ghicitorile poporale</span>), a proverbului (<span class="CharOverride-1">Naşterea proverbilor</span>), al unui expozeu în care fixează liniile mari de evoluţie a baladei şi se numără printre cei care au subliniat însemnătatea valorii estetice a producţiilor populare (<span class="CharOverride-1">Bocetul</span>). A fost preocupat de receptarea şi circulaţia folclorului. De pe o poziţie raţionalistă şi iluministă ce venea de la Şcoala Ardeleană, a combătut superstiţiile, practicile medicale empirice şi primejdioase (<span class="CharOverride-1">Leacuri băbeşti</span>,<span class="CharOverride-1"> Legarea boalelor</span>,<span class="CharOverride-1"> Oase de balaur</span>,<span class="CharOverride-1"> Postul şi nutrirea neîndestulătoare</span>). Ca<span class="CharOverride-5"> </span>traducător, <span class="CharOverride-5">C. </span>s-a oprit la marile epopei ale popoarelor vechi – <span class="CharOverride-1">Odiseea</span> lui Homer, <span class="CharOverride-1">Eneida</span> lui Vergiliu, <span class="CharOverride-1">Sakuntala</span> lui Kalidasa, dar şi la <span class="CharOverride-1">Divina Comedie</span> a lui Dante, care îl interesau ca expresii ale eposului naţional, sau la scrierile clasice, care puteau oferi modele şi educau nemijlocit – <span class="CharOverride-1">Georgicele</span> lui Vergiliu, <span class="CharOverride-1">Antologie sanscrită</span>, culegere de înţelepciune indiană. El a consacrat tălmăcirilor ani întregi de muncă şi s-a impus drept cel mai bun traducător al epocii şi unul dintre cei mai talentaţi ai noştri dintotdeauna, probând calităţi de mare poet – intuiţie, inventivitate, forţă expresivă. A realizat o bună versiune a <span class="CharOverride-1">Georgicelor</span> şi a <span class="CharOverride-1">Eneidei</span> lui Vergiliu, reuşind captarea celor mai fine nuanţe, cu păstrarea hexametrului originar. Înaintea elenistului George Murnu, traducătorul cel mai autorizat al lui Homer, <span class="CharOverride-5">C.</span> a transpus (şi a publicat, în timpul vieţii, fragmente) <span class="CharOverride-1">Odiseea</span> după un intermediar german şi după tâlcuirea în proză a lui I.D. Caragiani. Tălmăcirile din literatura indiană, făcute tot prin intermediul limbii germane, demonstrează pătrunderea gândirii arhaice indiene şi transmiterea ei la nivelul unei înalte poezii. Principala contribuţie a traducătorului este însă transpunerea capodoperei lui Dante. <span class="CharOverride-5">C.</span> a reuşit să dea în româneşte una dintre cele mai bune versiuni existente în lume la <span class="CharOverride-1">Divina Comedie</span>. A lucrat la ea şi la redactarea comentariului care urma să o însoţească timp de douăzeci de ani. Ramiro Ortiz a editat, în 1924, 1927 şi 1932, textul acestei traduceri, lăsat de poet în manuscris (<span class="CharOverride-1">Infernul</span>,<span class="CharOverride-1"> Purgatoriul</span>,<span class="CharOverride-1"> Paradisul</span>). <span class="CharOverride-5">C.</span> şi-a început lucrul folosind ediţia germană a lui Karl Eitner, apoi a învăţat italiana şi a raportat totul la original, întreprinzând totodată studiul întregii opere a lui Dante şi al interpretărilor ei. Confruntând soluţiile alese de el cu sugestiile oferite de hermeneutica operei lui Dante, ajunge la o nouă exegeză (plănuită în şase volume), care se oprea asupra aspectelor ignorate sau deformate de „duşmanii” lui Dante, comentatorii. Dincolo de accentele polemice, <span class="CharOverride-5">C.</span> a abordat creaţia lui Dante în toată complexitatea ei, sesizând legăturile dintre părţi şi explicând – pe baza datelor furnizate de ştiinţele vremii, de astrologie, de istorie – obscurităţile ori aparentele ciudăţenii ale poemului. El a fixat ca an al viziunii danteşti anul 1289, a demonstrat rigoarea matematică după care se desfăşoară trecerea prin Purgatoriu şi Paradis, oferind, astfel, cheia unor alegorii. Comentariul, editat de asemenea postum, cuprinde intuiţii admirabile, iar traducerea impresionează, sub raport artistic, prin apropierea de înălţimea stilistică a originalului. Respectându-i vigoarea şi plasticitatea, păzindu-i înţelesurile, <span class="CharOverride-5">C.</span> reuşeşte să redea suflarea dantescă a <span class="CharOverride-1">Divinei Comedii</span>.</p>
			<p class="Heuristica_CITAT">În comparaţie cu numărul limitat de motive, faţă de cvasiabsenţa invenţiunii epice, tehnica versificaţiei este copleşitoare. Bogăţia ritmurilor, raritatea, felurimea şi perfecţiunea lor fac din Coşbuc un poet unic la noi <span class="CharOverride-6">[…]</span>. Cu George Coşbuc, din acest punct de vedere, ne aflăm în vremea prozodiilor glorioase după care un Horaţiu împerechea iambii cu dactilii, dactilii cu troheii şi combina coriambii.</p>
			<p class="Heuristica_CITAT_semnat">Vladimir Streinu</p>
			<p class="Heuristica_CITAT">Poet a cărui apariţie n–ar fi fost posibilă altundeva decât într-un tărâm arcadic, într-o ţară veche şi totuşi tânără, în stare a genera o „poezie naivă” în sens schillerian, George Coşbuc este un clasic în accepţia originară a termenului. El e, prin excelenţă, poetul analizabil în clasă. Opera sa va trezi permanent admiraţie prin strălucirea realizării formale. Pentru poeţi, versurile lui Coşbuc vor fi întotdeauna un prilej de meditaţie asupra meşteşugului lor, un exemplu venerabil de cinstire a acestui meşteşug.</p>
			<p class="Heuristica_CITAT_semnat">DUMITRU MICU</p>
			<p class="Heuristica_CITAT">Poetul descoperă realitatea printr-un filtru mitologic. De aceea ni se pare că, în esenţă, universul coşbucian are structura feericului, caracterizându-se prin fantezia graţioasă <span class="CharOverride-6">[…]</span>. Lumea lui Coşbuc ne apare ca un spectacol inventat, de la ceremonialul general-uman, nunta şi moartea, la feeria arhaic-infantilă, hibernală sau estivală <span class="CharOverride-6">[…]</span> până la feericul pur. </p>
			<p class="Heuristica_CITAT_semnat">Petru Poantă</p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Blăstem de mamă</span>, Sibiu, 1885;<span class="CharOverride-1"> Pe pământul turcului</span>, Sibiu, 1885; <span class="CharOverride-1">Draga mamei</span>, Sibiu, 1886; <span class="CharOverride-1">Fata craiului din cetini</span>, Sibiu, 1886; <span class="CharOverride-1">Fulger</span>, Sibiu, 1887; <span class="CharOverride-1">Balade şi idile</span>, Bucureşti, 1893; ed. 2, Bucureşti, 1897; <span class="CharOverride-1">Fire de tort</span>, Bucureşti, 1896; <span class="CharOverride-1">Povestea unei coroane de oţel</span>, Bucureşti, 1899; ed. îngr. şi pref. Teodor Vârgolici, Bucureşti, 1992; <span class="CharOverride-1">Războiul nostru pentru neatârnare</span>, Bucureşti, 1899; <span class="CharOverride-1">Din ţara Basarabilor</span>, Bucureşti, 1901; <span class="CharOverride-1">Ziarul unui pierde-vară</span>, Bucureşti, 1902; <span class="CharOverride-1">Dintr-ale neamului nostru</span>, Bucureşti, 1903; <span class="CharOverride-1">Cântece de vitejie</span>, Bucureşti, 1904; <span class="CharOverride-1">Superstiţiunile păgubitoare ale poporului nostru</span>, Bucureşti, 1909; <span class="CharOverride-1">Balade</span>, Bucureşti, 1913; <span class="CharOverride-1">Drumul iubirii, </span>Bucureşti, [1916]; <span class="CharOverride-1">Poveşti în versuri</span>, îngr. Nicolae Drăganu, Sibiu, 1921; <span class="CharOverride-1">Poezii alese</span>, pref. Mihai Beniuc, Bucureşti, 1952; <span class="CharOverride-1">Poezii</span>, I–II, pref. D. Micu, Bucureşti, 1953; <span class="CharOverride-1">Despre literatură şi limbă</span>, îngr. şi pref. Al. Duţu, Bucureşti, 1960; <span class="CharOverride-1">Comentariu la „Divina Comedie”</span>, I–II, îngr. şi introd. Al. Duţu şi Titus Pârvulescu, Bucureşti, 1963–1965; <span class="CharOverride-1">Fire de tort. Cântece de vitejie</span>, I–II, îngr. şi pref. Mircea Tomuş, Bucureşti, 1966; <span class="CharOverride-1">Opere alese,</span> vol. I–VI, îngr. şi pref. Gavril Scridon, Bucureşti, 1966–1982, vol. VII–IX, îngr. Gheorghe Chivu, pref. şi comentarii Al. Duţu, Bucureşti, 1985–1998; <span class="CharOverride-1">Ochiul lui Dumnezeu. Poezii inedite și regăsite</span>, îngr. și pref. Mircea Popa, Cluj-Napoca, 2004; <span class="CharOverride-1">Opere</span>,<span class="CharOverride-1"> </span>I–II, îngr. Gavril Scridon, ed. revăzută Gheorghe Chivu, introd. Dumitru Micu, București, 2006–2007. <span class="CharOverride-5">Traduceri:</span> Vergiliu, <span class="CharOverride-1">Aeneis</span>, Bucureşti, 1896; ed. (<span class="CharOverride-1">Eneida</span>), îngr. şi pref. Stella Petecel, Bucureşti, 1980; ed. îngr. și pref. Ion Acsan, Bucureşti, 2000, <span class="CharOverride-1">Georgice</span>, Bucureşti, 1906; ed. îngr. și pref. Ion Acsan, București, 2008; Byron, <span class="CharOverride-1">Mazepa</span>, Craiova, 1896; <span class="CharOverride-1">Antologie sanscrită</span>, Craiova, 1897; Kalidasa, <span class="CharOverride-1">Sacontala</span>, Bucureşti, 1897; ed. Bucureşti, 1959; ed. pref. Ion Acsan, Bucureşti, 1999; Carmen Sylva, <span class="CharOverride-1">Valuri alinate</span>, Bucureşti, 1906; ed. Bucureşti, 2003; Terenţiu, <span class="CharOverride-1">Parmeno</span>, Bucureşti, 1908; Schiller, <span class="CharOverride-1">Don Carlos</span>, Bucureşti, 1910; Dante, <span class="CharOverride-1">Divina Comedie</span>, I–III, îngr. Ramiro Ortiz, Bucureşti, 1924–1932; ed. I–III, îngr. şi pref. Al. Balaci, Bucureşti, 1954–1957; ed. 2, I–III, București, 2001–2003; Homer, <span class="CharOverride-1">Odiseea</span>,<span class="CharOverride-1"> </span>I–II, îngr. I. Sfetea şi Şt. Cazimir, pref. Şt. Cazimir, Bucureşti, 1966.</p>
			<p class="Heuristica___m_RPR"><span class="CharOverride-5">Repere bibliografice: </span>Iorga,<span class="CharOverride-5"> </span><span class="CharOverride-1">Pagini</span>, I, <span class="CharOverride-1">314–318</span>; Dobrogeanu-Gherea, <span class="CharOverride-1">Opere</span>,<span class="CharOverride-1"> </span>VII, <span class="CharOverride-1">169–264</span>; Chendi, <span class="CharOverride-1">Pagini</span>,<span class="CharOverride-1"> 109–111</span>,<span class="CharOverride-1"> 226–230</span>; Ibrăileanu, <span class="CharOverride-1">Scriitori</span>, <span class="CharOverride-1">348–357</span>; I.G. Dimitriu, <span class="CharOverride-1">Gheorghe Coşbuc. Viaţa şi opera</span>, Bucureşti, 1925; Goga, <span class="CharOverride-1">Precursori</span>,<span class="CharOverride-1"> 77–120</span>; Călinescu, <span class="CharOverride-1">Opere</span>, I, <span class="CharOverride-1">448– 449</span>,<span class="CharOverride-1"> </span>III, <span class="CharOverride-1">619–621</span>,<span class="CharOverride-1"> </span>IV, <span class="CharOverride-1">657–677</span>,<span class="CharOverride-1"> </span>VI, <span class="CharOverride-1">738–747</span>, VII, <span class="CharOverride-1">933–935</span>; Al Dima, <span class="CharOverride-1">„Cei mai rodnici ani ai vieţii” lui George Coşbuc. Poetul la Sibiu</span>, Sibiu, 1938; Munteano, <span class="CharOverride-1">Panorama</span>,<span class="CharOverride-1"> 126–130</span>; Călinescu, <span class="CharOverride-1">Ist. lit.</span> (1941), <span class="CharOverride-1">516–523</span>,<span class="CharOverride-1"> Ist. lit.</span> (1982), <span class="CharOverride-1">583–590</span>; Streinu, <span class="CharOverride-1">Clasicii</span>,<span class="CharOverride-1"> 245–266</span>; Pillat, <span class="CharOverride-1">Tradiţie</span>,<span class="CharOverride-1"> 202–213</span>; Gavril Scridon, <span class="CharOverride-1">George Coşbuc</span>, Bucureşti, 1965; Gavril Scridon, Ioan Domşa, <span class="CharOverride-1">George</span> <span class="CharOverride-1">Coşbuc. Bibliografie</span>, Bucureşti, 1965; <span class="CharOverride-1">Coşbuc văzut de</span> <span class="CharOverride-1">contemporani</span>, îngr. Al. Husar şi Georgeta Dulgheru, Bucureşti, 1966; ed. 2 (<span class="CharOverride-1">George Coșbuc în amintirea contemporanilor</span>), îngr. și pref. Al. Husar, Iași, 2006; Dumitru Micu<span class="CharOverride-1">, George Coşbuc</span>, Bucureşti, 1966; D. Vatamaniuc, <span class="CharOverride-1">G. Coşbuc. O privire asupra operei literare</span>, Bucureşti, 1967; Tomuş, <span class="CharOverride-1">15 poeţi</span>,<span class="CharOverride-1"> 62–89</span>; Duţu, <span class="CharOverride-1">Explorări</span>,<span class="CharOverride-1"> 180–244</span>; Gavril Scridon, <span class="CharOverride-1">Ecouri literare universale în poezia lui Coşbuc</span>, Bucureşti, 1969; Octav Şuluţiu, <span class="CharOverride-1">Introducere în poezia lui G. Coşbuc</span>, introd. Dumitru Micu, Bucureşti, 1970; Adrian Fochi, <span class="CharOverride-1">G. Coşbuc şi creaţia populară</span>, Bucureşti 1971; <span class="CharOverride-1">Ist. lit.</span>,<span class="CharOverride-1"> </span>III, <span class="CharOverride-1">759–813</span>;<span class="CharOverride-1"> </span>Todoran, <span class="CharOverride-1">Secţiuni</span>,<span class="CharOverride-1"> 162–188</span>; Petru Poantă, <span class="CharOverride-1">Poezia lui George</span> <span class="CharOverride-1">Coşbuc</span>, Cluj-Napoca, 1976; <span class="CharOverride-1">Dicţ. lit. 1900</span>,<span class="CharOverride-1"> 228–233</span>; Negoiţescu, <span class="CharOverride-1">Alte însemnări</span>,<span class="CharOverride-1"> 5–45</span>; Lucian Valea, <span class="CharOverride-1">Coşbuc în</span> <span class="CharOverride-1">căutarea universului liric</span>, Bucureşti, 1980; <span class="CharOverride-1">George Coşbuc interpretat de...</span>, îngr. şi pref. Maria Cordoneanu, Bucureşti, 1982; Scarlat, <span class="CharOverride-1">Ist.</span> <span class="CharOverride-1">poeziei</span>, II, <span class="CharOverride-1">161–170</span>; Lucian Valea, <span class="CharOverride-1">Pe urmele lui George</span> <span class="CharOverride-1">Coşbuc</span>, Bucureşti, 1986; Grigurcu, <span class="CharOverride-1">Eminescu–Labiş</span>,<span class="CharOverride-1"> 46–57</span>; Negoiţescu, <span class="CharOverride-1">Ist. lit.</span>, I, <span class="CharOverride-1">135–138</span>; Petru Poantă, <span class="CharOverride-1">George</span> <span class="CharOverride-1">Coşbuc, poetul</span>, Bucureşti, 1994; Jacob Popper, <span class="CharOverride-1">Celălalt Coșbuc</span>, postață Constantin Cubleșan, Sibiu, 1995; Andrei Moldovan, <span class="CharOverride-1">Coşbuc</span> <span class="CharOverride-1">sau Lirismul pragurilor</span>, Cluj-Napoca, 1997; <span class="CharOverride-1">Dicţ. analitic</span>, I, <span class="CharOverride-1">79–81</span>, II, <span class="CharOverride-1">340</span>, III, <span class="CharOverride-1">84–86</span>,<span class="CharOverride-1"> 163–165</span>; <span class="CharOverride-1">Dicţ. esenţial</span>,<span class="CharOverride-1"> 208–212</span>; Danţiş, <span class="CharOverride-1">Bucolica, 153–155</span>; Andrei Bodiu, <span class="CharOverride-1">George Coşbuc</span>, Braşov, 2002; Teodor Tanco, <span class="CharOverride-1">George Coşbuc în viaţă şi în documente</span>, Cluj-Napoca, 2003; Gavril Scridon, <span class="CharOverride-1">Viaţa lui George Coşbuc</span>, pref. Ion Vlad, Cluj-Napoca, 2003; Radu Drăgulescu, <span class="CharOverride-1">George Coșbuc: din paradis către infern</span>,<span class="CharOverride-1"> </span>Sibiu, 2004; Radu Drăgulescu, <span class="CharOverride-1">Limbaj și poezie în opera lui George Coșbuc</span>, Sibiu, 2004; Petru Poantă, <span class="CharOverride-1">Opera lui George Coșbuc</span>,<span class="CharOverride-1"> </span>I, Cluj-Napoca, 2004; Radu Drăgulescu, <span class="CharOverride-1">George Coșbuc: mitopoetica</span>, Cluj-Napoca, 2005; Manolescu, <span class="CharOverride-1">Istoria</span>, <span class="CharOverride-1">503–509</span>; Emil Sabo, <span class="CharOverride-1">George Coșbuc</span>,<span class="CharOverride-1"> </span>tr. Szabó Hajnal, îngr. și pref. Ion Buzași, Cluj-Napoca, 2012; Zamfir,<span class="CharOverride-1"> Panorama</span>,<span class="CharOverride-1"> I, 450–464</span>.<span class="CharOverride-1"> &#9;</span><span class="Semnatura">S.C.</span></p>
			<p class="Heuristica-PRIMUL"><span class="titlu-12">COŞERIU, Eugeniu</span><span class="CharOverride-5"> </span>(27.VII.1921, Mihăileni–Bălţi – 7.IX.2002, Tübingen, Germania), filolog, prozator, eseist, traducător. Este fiul Zinaidei şi al lui Ion Isaia Coşeriu, agent sanitar. A urmat Liceul „Ion Creangă” din Bălţi, luându-şi bacalaureatul la Soroca în 1939. În acelaşi an îşi începe studiile universitare la Iaşi, unde frecventează cursuri de filologie românească, slavistică, filosofie şi drept, având ca profesori, între alţii, pe Iorgu Iordan, Petru Caraman, G. Călinescu, Dumitru Găzdaru, G. Ivănescu, Octav Botez, I. M. Marinescu, Giorge Pascu, Gh. I. Brătianu. În iulie 1940, aflat în vacanţă la Mihăileni, trăieşte trauma ocupării Basarabiei de către sovietici. Reuşeşte in extremis, împreună cu tatăl său, să treacă Prutul şi să se refugieze la Iaşi. Prin intermediul Institutului Italian de Cultură din Bucureşti obţine o bursă, pe care o va fructifica timp de patru ani (1940–1944), studiind la Roma romanistică şi slavistică; va continua la Padova (1944–1945) şi la Milano (filosofie) până în 1949, luând licenţa în litere la Roma (1944) cu teza <span class="CharOverride-1">Su gli influssi della poesia epica francese medievale sulla poesia epica popolare degli Slavi meridionali</span>, coordonată de slavistul Giovanni Maver, şi în filosofie la Milano (1949) cu teza<span class="CharOverride-1"> L’evoluzione delle idee estetiche in Romania</span>, coordonată de Antonio Banfi. Asumându-şi condiţia de exilat, <span class="CharOverride-5">C.</span> traversează o lungă perioadă de privaţiuni, câştigându-şi pâinea ca redactor la ziarul „Corriere Lombardo” (1945–1949) şi ca lector de limba română la Universitatea din Milano (1947–1950), făcând traduceri, printre care <span class="CharOverride-1">Artă şi valoare </span>şi <span class="CharOverride-1">Orizont şi stil</span> de Lucian Blaga (1946, în colaborare cu Mircea Popescu), sau redactând articole pentru <span class="CharOverride-1">Enciclopedia Hoepli</span>. Statutul de apatrid încetează în 1951, când în Uruguay i se oferă posibilitatea de a funcţiona ca profesor de lingvistică generală şi indoeuropeană, ca director al Departamentului de lingvistică la Universitatea din Montevideo şi, deopotrivă, profesor de lingvistică generală, romanistică şi hispanistică la Instituto de Profesores Artigas; în 1958 primeşte şi cetăţenia uruguayană. Reuşeşte, în cei doisprezece ani ai sejurului latino-american, să îşi creeze o reputaţie internaţională solidă, de teoretician original şi de lingvist cu o vastă arie de preocupări, ceea ce a determinat chemarea lui ca profesor invitat la universităţile din Coimbra (decembrie 1960 – februarie 1961), Bonn (noiembrie 1961 – februarie 1963), Frankfurt am Main (mai 1962 – februarie 1963). În mai 1963 obţine un post definitiv de profesor de filologie romanică la Universitatea din Tübingen, pentru ca, începând cu 1966, să îşi asume şi Catedra de lingvistică generală la aceeaşi universitate. În anii 1972–1973, 1977–1978 a îndeplinit şi funcţia de profesor asociat la Universitatea din Strasbourg. <span class="CharOverride-5">C. </span>a creat o şcoală prestigioasă de lingvistică la Tübingen, cu reprezentanţi de marcă în câteva mari universităţi din lume, din Germania până în Japonia şi în cele două Americi. Principalele domenii în care aduce<span class="CharOverride-5"> </span>contribuţii majore sunt istoria filosofiei limbajului şi a lingvisticii, teoria limbii şi filosofia limbajului, semantică, gramatică, istoria şi arhitectura limbilor. După 1989 şi-a dedicat o bună parte din activitate diseminării ideilor sale în România şi s-a implicat deopotrivă şi în „lupta pentru limbă şi grafie” a compatrioţilor săi basarabeni. Meritele excepţionale i-au fost recunoscute printr-un număr de circa cincizeci de titluri <span class="CharOverride-1">doctor</span> <span class="CharOverride-1">honoris causa</span>, la care se adaugă alegerea ca membru de onoare al unor importante academii, precum Academia Română, Academia Republicii Moldova, Academia Norvegiei, Academia Finlandei, Academia Braziliană, Academia din Heidelberg ş.a. A fost preşedinte al Societăţii Internaţionale de Lingvistică Europeană (1969–1970) şi al Societăţii Internaţionale de Lingvistică Romanică (1980–1983), preşedinte al Asociaţiei Internaţionale de Studii Române (Amsterdam, din 1983) ş.a. Operele lui ştiinţifice au fost scrise în limbile spaniolă, germană, italiană şi traduse apoi în numeroase limbi, între care română, japoneză, rusă, portugheză, engleză, franceză, bulgară etc. I-au fost dedicate numeroase volume omagiale sau comemorative în Germania, Spania, România, Republica Moldova ş.a. Bucurându-se de o constituţie fizică solidă şi de o voinţă de fier, înzestrat cu o memorie fabuloasă şi cu o putere de muncă ieşită din comun, poliglot desăvârşit (avea o cunoaştere profundă a limbilor clasice, vorbea şi scria fluent şi nuanţat în limbile română, italiană, spaniolă, germană, franceză, cunoştea foarte bine şi cele mai importante limbi slave şi germanice), <span class="CharOverride-5">C.</span> a lăsat posterităţii imaginea unei personalităţi polimorfe, magistru autoritar, protector şi altruist, dar şi gânditor îndrăzneţ, cu vocaţia universalităţii, aspirând continuu spre marile construcţii intelectuale, spre explorarea necunoscutului şi spre lărgirea limitelor cunoaşterii umane. </p>
			<p class="Heuristica-BASE">Cu multe elemente de originalitate, calificată prin etichete precum „realism lingvistic”, „lingvistică funcţională” sau „lingvistică integrală”, doctrina lingvistică a lui <span class="CharOverride-5">C.</span> este socotită de mulţi specialişti drept sinteza supremă a lingvisticii post-saussuriene. Incluzând lingvistica între ştiinţele spiritului sau ale culturii, <span class="CharOverride-5">C.</span> o aşază pe fundamente filosofice solide, reperele sale principale fiind mari gânditori precum Platon, Aristotel, Sfântul Augustin, modiştii din scolastică, Leibniz, Giambattista Vico, Hegel, Kant şi mai ales Wilhelm von Humboldt. Una din „revoluţiile copernicane” operate de el constă în asumarea structuralismului ca rezervor de distincţii şi concepte, dar şi în depăşirea limitelor acestuia, prin întoarcerea la înţelegerea humboldtiană a limbajului ca <span class="CharOverride-1">energeia</span>, activitate creatoare continuă, definitorie pentru fiinţa umană; ceea ce există realmente nu sunt sistemele lingvistice, ci actele de vorbire, mai precis indivizii care vorbesc. Caracterul dialogal, intersubiectivitatea şi semanticitatea sunt caracteristicile esenţiale ale limbajului, alături de funcţiile sale instrumental-comunicativă şi cognitivă. O consecinţă a acestei poziţionări teoretice o constituie prioritatea acordată nivelului semantic al limbii în raport cu cel gramatical şi cu cel pragmatic. Aplicând vechea distincţie artistotelică, <span class="CharOverride-5">C. </span>afirmă că, asemenea a tot ce există, şi<span class="CharOverride-5"> </span>limbajul poate fi privit şi înţeles într-o triplă perspectivă – universală, istorică şi individuală. La nivelul universal se află limbajul ca atare, capacitatea omului de a emite semne inteligibile, pentru el şi pentru semeni, orice fiinţă umană deţinând o „competenţă elocuţională”. La al doilea nivel limbajul se particularizează în „limbi istorice”, definite ca „fiinţe istorice”, creaţii ale comunităţilor umane, prezentându-se ca „tehnici tradiţionale ale vorbirii”. În limbile istorice se manifestă actul de semnificare, semnificaţiile fiind proprii fiecărei limbi în parte. Capacitatea individului de a înţelege şi de a întrebuinţa în mod creator limba comunităţii sale reprezintă „competenţa idiomatică”. În fine, nivelul individual al înţelegerii limbajului se referă la actele de vorbire concrete, enunţurile şi textele, la faptul că individul vorbitor îşi verifică „competenţa expresivă” operând cu sensuri. Ingenioasă este şi soluţia oferită de <span class="CharOverride-5">C. </span>la vechea dispută privitoare la natura „logică” sau „non-logică” a enunţurilor verbale. Apelând iarăşi la concepte aristotelice, el<span class="CharOverride-5"> </span>afirmă că, departe de a fi central şi esenţial, enunţul logic („logos apophantikos”) este doar o subspecie a enunţului semantic („logos semantikos”), alături de enunţul practic („logos pragmatikos”) sau de enunţul poetic („logos poietikos”). Cu alte cuvinte, semanticitatea actelor verbale este anterioară oricărei alte determinări, inclusiv celei de natură logică. Cu o argumentare convingătoare, se resping în mod radical concepţiile structuraliste despre limbajul poetic înţeles ca „abatere” de la un nivel neutru al limbii („gradul zero al scriiturii”, după Roland Barthes) şi, implicit, despre „literaritate” înţeleasă ca acumulare de „figuri de stil” sau „ornamente”. Reluând, în cadrul unei construcţii argumentative impecabile, vechi intuiţii ale unor mari poeţi sau ale unor gânditori precum Giambattista Vico, Wilhelm von Humboldt, Karl Vossler sau Benedetto Croce, <span class="CharOverride-5">C.</span> arată că, de fapt, aşa-numitul limbaj poetic reprezintă limbajul însuşi, în toată plenitudinea lui, cu toate funcţiile sale active, înainte şi dincolo de orice restricţie sau delimitare ulterioară, cum ar fi standardizarea proprie limbilor literare sau specializarea proprie limbajelor tehnice sau ştiinţifice. O parte dintre consecinţele acestei idei fecunde au fost discutate într-o lucrare dedicată „lingvisticii textului” (<span class="CharOverride-1">Textlinguistik</span>, 1980), înţeleasă ca o „hermeneutică a sensului”. Importante sunt şi ideile privind teoria traducerii, domeniu în care se înscriu numeroase studii, întinse pe mai bine de trei decenii. <span class="CharOverride-5">C.</span> consideră că traducerea nu este decât o activitate particulară a vorbirii, făcându-se cu un conţinut deja dat. După opinia lui, transpunerea literală este mai degrabă nontraducere, întrucât nu limba se traduce, ea fiind doar un instrument, ci conţinutul unui text; traducătorul ar trebui să fie, de aceea, concomitent un foarte bun tehnician şi un artist autentic.</p>
			<p class="Heuristica-BASE">Debutul literar propriu-zis al lui <span class="CharOverride-5">C.</span>, după cel şcolar în 1937, cu versuri în revista „Crenguţa”, unde publică şi eseul <span class="CharOverride-1">Cronicarii</span>, îl constituie schiţa <span class="CharOverride-1">Mozaic arab</span>, apărută în numărul din mai–iunie 1939 al publicaţiei „Itinerar” din Chişinău. În scurta perioadă a studiilor ieşene colaborează în 1939 cu eseuri de critică literară, versuri (unele în latină) şi schiţe la „Jurnalul literar” al lui G. Călinescu, bucurându-se de atenţia şi încurajările criticului, care în <span class="CharOverride-1">Istoria literaturii române de la origini până în prezent </span>îi conturează un portret succint în care e intuit potenţialul viitorului savant: „preatânărul basarabean Eugen Coşeriu, turbulent, dar lesne orientabil în toate ramurile culturii”. <span class="CharOverride-5">C. </span>scrie şi la „Revista critică”, „Însemnări ieşene”, „Cuget moldovenesc”, „Moldova”, „Viaţa Basarabiei”, „Viaţa românească”, „Arhiva”. La poezie va reveni târziu, în anii ’90 ai secolului trecut, când reia un motiv frecventat şi anterior. Rememorând genocidul sovietic din stânga Prutului, semnează, în revista „Limba română” din Chişinău, versuri care pot fi definite întru totul ca „litanii moldave”. Mai semnificative sunt cele douăsprezece schiţe publicate iniţial în limba italiană între 1946 şi 1950 în „Corriere Lombardo” şi în „L’Europeo”, unele retipărite în versiune spaniolă în diferite ziare din Montevideo şi adunate târziu în volumul <span class="CharOverride-1">La stagione delle piogge </span>(1988), versiunea în limba română a acestor piese fiind editată la Cluj-Napoca în 1992. Tipul de proză scurtă practicat de <span class="CharOverride-5">C.</span> a fost pus în relaţie cu „literatura alegorică” (Dan Mănucă), s-a vorbit despre autor ca despre un „precursor al absurdului” (Mihai Cimpoi), care se situează prin formula lui „într-o stranie inactualitate” în raport cu poetica neorealismului italian, dominantă în epocă (Cornel Mihai Ionescu). Comentatorii au mai remarcat ecouri din scrierile lui Dino Buzzati, Eugen Ionescu sau Mircea Eliade. Totuşi, singurul reper şi model pe care şi l-a recunoscut autorul în mod explicit a fost Franz Kafka. Fapt este că „glumele” (<span class="CharOverride-1">scherzi</span>) lui reţin atenţia prin forţa sugestiei unor universuri paralele, prin descrierea minuţioasă şi precisă a unor stări şi întâmplări aparent banale, care conţin de cele mai multe ori o simbolistică neliniştitoare. Absurde sau fantastice nu sunt întâmplările povestite ca atare, ci sugestia unei metarealităţi pregnante şi atotprezente. În cea dintâi schiţă a volumului, <span class="CharOverride-1">Cai negri pe drumul spre Petersburg</span>, de exemplu, halucinaţiile din ultimele momente de viaţă ale unui bătrân revoluţionar bolşevic reprezintă fundalul unei simbolistici a morţii şi a destrămării, în care au fost descifrate trimiteri la simbolistica politeismului hindus. Într-o altă schiţă, <span class="CharOverride-1">Lupi în Calle Sucre</span>, misterul neliniştitor irumpe în existenţa paşnică a unei familii italiene burgheze din Montevideo sub forma unei invazii de lupi, eveniment meteoric, trăit şi interpretat diferit de membrii familiei. În <span class="CharOverride-1">Omul cu floarea în buzunar</span> paradoxul şi sugestia absurdului provin din confuzia sensurilor multiple şi contradictorii pe care le poate avea oferirea unei flori unui funcţionar public. Originalitatea viziunii artistice şi virtuozitatea stilistică din proza lui <span class="CharOverride-5">C.</span> sunt elemente care pot determina regretul că evoluţia către un destin de excepţie în spaţiul ştiinţei a fost posibilă şi prin sacrificarea unui talent literar autentic.</p>
			<p class="Heuristica___mici"><span class="CharOverride-8">SCRIERI:</span><span class="CharOverride-9"> </span><span class="CharOverride-1">Introducción a la lingüística</span>, Montevideo 1951; ed. (<span class="CharOverride-1">Introducere în lingvistică</span>), tr. Elena Ardeleanu şi Eugenia Bojoga, pref. Mircea Borcilă, Cluj-Napoca, 1995; <span class="CharOverride-1">Sistema, norma y habla</span>, Montevideo,1952; <span class="CharOverride-1">Sincronía, diacronía e historia</span>,<span class="CharOverride-1"> </span>Montevideo, 1958; ed. (<span class="CharOverride-1">Sincronie, diacronie şi istorie</span>), tr. Nicolae Saramandu, Bucureşti, 1997; <span class="CharOverride-1">Die Geschichte der Sprachphilosophie von der Antike bis zur Gegenwart. Eine Übersicht</span>,<span class="CharOverride-1"> </span>I–II, Tübingen, 1969–1972; ed. (<span class="CharOverride-1">Istoria filosofiei limbajului de la începuturi până la Rousseau</span>), augmentată Jörn Albrecht, pref. Jürgen Trabant, tr. şi îngr. Eugen Munteanu şi Mădălina Ungureanu, pref. Eugen Munteanu, Bucureşti, 2011; <span class="CharOverride-1">Estudios de lingüística romanica</span>, Madrid, 1977; <span class="CharOverride-1">Textlinguistik. Eine Einführung</span>, Tübingen, 1980; <span class="CharOverride-1">La stagione delle piogge</span>, Tübingen, 1988; ed. (<span class="CharOverride-1">Anotimpul ploilor</span>), tr. Adriana Gorăscu, postfaţă Cornel Mihai Ionescu, Cluj-Napoca, 1992; <span class="CharOverride-1">Prelegeri şi conferinţe (1992–1993)</span>, Iaşi, 1994; <span class="CharOverride-1">Lingvistica din perspectivă spaţială şi antropologică</span>, îngr. Stelian Dumistrăcel, pref. Silviu Berejan, Chişinău, 1994; <span class="CharOverride-1">Teoria limbajului şi lingvistica generală</span>, îngr. Nicolae Saramandu, Bucureşti, 2004; <span class="CharOverride-1">Universul din scoică</span>, Chişinău, 2004; <span class="CharOverride-1">Limba română – limbă romanică</span>, îngr. Nicolae Saramandu, Bucureşti, 2005; <span class="CharOverride-1">Omul şi limbajul său</span>, îngr. şi pref. Dorel Fânaru, Iaşi, 2009.<span class="CharOverride-8"> </span><span class="CharOverride-5">Traduceri:</span> Lucian Blaga, <span class="CharOverride-1">Arte e valore</span>, Milano, 1946 (în colaborare cu Mircea Popescu), <span class="CharOverride-1">Orizzonte e stile</span>, îngr. Antonio Banfi, Milano, 1946 (în colaborare cu Mircea Popescu). </p>
			<p class="Heuristica___m_RPR"><span class="CharOverride-5">Repere bibliografice: </span>Călinescu, <span class="CharOverride-1">Ist lit. </span>(1941), <span class="CharOverride-1">883</span>,<span class="CharOverride-1"> Ist. lit.</span> (1982),<span class="CharOverride-1"> 969</span>;<span class="CharOverride-1"> </span>N.C.W. Spencer, <span class="CharOverride-1">Towards a New Synthesis in Linguistics</span>, „Archivium Linguisticum”, 1960;<span class="CharOverride-1"> </span>I. Vintilă Rădulescu, <span class="CharOverride-1">Eugenio Coseriu et la théorie du langage</span>, „Revue roumaine de linguistique”, 1969; [<span class="CharOverride-1">Eugeniu Coşeriu</span>], DRO, 1979–1980, AUI, t. XXVII–XXVIII, 1991–1992, ECH, 1996, 10–12, „Fonetică şi dialectologie”, 2001–2002, CRC, 2002, 9, LRC, 2002, 10, CF, 2003, 10–11, ALIL, t. LI, 2011 (grupaje speciale); Iorgu Iordan, <span class="CharOverride-1">Eugenio Coseriu, théoricien du language et historien de la linguistique</span>, „Logos semantikos”, 1981, 1; Lauri Seppänen, <span class="CharOverride-1">Bedeutung, Bezeichnung, Sinn. Zur Sprachauffassung Eugenio Coserius</span>,<span class="CharOverride-1"> </span>„Neuphilologische Mitteilungen”, 1982, 3; Mircea Borcilă, <span class="CharOverride-1">Eugenio Coseriu şi orizonturile lingvisticii</span>, ECH, 1988, 5; Mircea Moga, <span class="CharOverride-1">„Anotimpul ploilor”</span>, LCF, 1992, 11; Dan Mănucă, <span class="CharOverride-1">Literatura alegorică</span>, LCF, 1992, 17; Emma Tămâianu-Morita, <span class="CharOverride-1">Fundamentele tipologiei textuale. O abordare în lumina lingvisticii integrale</span>, Cluj-Napoca, 2001; Stelian Dumistrăcel, <span class="CharOverride-1">Eugen Coşeriu: întrebările şi promisiunile începutului</span>, RLSL, 1992, 5; <span class="CharOverride-1">Un lingvist pentru secolul XXI</span>, coordonator Nicolae Leahu, Gheorghe Popa şi Maria Şleahtiţchi, Chişinău, 2001; Nadia Anghelescu, <span class="CharOverride-1">Eugeniu Coşeriu, profesorul nostru</span>, ALA, 2002, 634; Burlacu, <span class="CharOverride-1">Lit. rom. Basarabia</span>, <span class="CharOverride-1">134–136</span>; Mircea Borcilă, <span class="CharOverride-1">Blaga şi Coşeriu. O conjuncţie pentru eternitate</span>, TR, 2003, 17; Cimpoi, <span class="CharOverride-1">Critice</span>, III, <span class="CharOverride-1">101–106</span>; Jesús Gerardo Martínez del Castillo, <span class="CharOverride-1">La lingüística del decir. El logos semántico y el logos apofántico</span>, Granada, 2004; ed. (<span class="CharOverride-1">Lingvistica rostirii. Logosul semantic şi logosul apofantic</span>), tr., îngr. şi pref. Cristian Paşcalău, Cluj-Napoca, 2002; <span class="CharOverride-1">Mică encicl.</span>, <span class="CharOverride-1">219–232</span>; Oana Boc,<span class="CharOverride-9"> </span><span class="CharOverride-1">Textualitatea literară şi lingvistica integrală</span>, Cluj-Napoca, 2007; Manolescu, <span class="CharOverride-1">Enciclopedia</span>, <span class="CharOverride-1">202–206</span>; Rachieru,<span class="CharOverride-1"> Poeţi Basarabia</span>,<span class="CharOverride-1"> 120–123</span>; Eugen Munteanu, <span class="CharOverride-1">Elogiu magiştrilor</span>, DL, 2012, 3–4; Cristinel Munteanu, <span class="CharOverride-1">Lingvistica integrală coşeriană. Teorie, aplicaţii şi interviuri</span>, Iaşi, 2012.&#9;<span class="Semnatura">E.Mt.</span></p>
			<p class="Heuristica-PRIMUL"><span class="titlu-12">COŞOVEI, Traian</span> (24.III.1921, Somova, j. Tulcea – 16.VII.1993, Bucureşti), jurnalist, prozator, poet,. Este fiul Anei (n. Oprea) şi al lui Ion Coşovei, pescar; poetul Traian T. Coșovei e fiul său. A urmat liceul la Tulcea și a absolvit Facultatea de Litere şi Filosofie a Universităţii din Bucureşti (1947). Scurt timp funcționează ca profesor la Vințu de Jos, județul Alba. Debutează în revista „Lumea” (1946) cu poemul <span class="CharOverride-1">Femeia din camera obscură</span>, iar în volum cu nuvela <span class="CharOverride-1">La Taliane</span> (1950), inspirată din viaţa pescarilor. Debutul editorial în poezie îl va reprezenta volumul <span class="CharOverride-1">Oceanul</span> (1962). În 1955 i s-a acordat Premiul „Al. Sahia” al Academiei RPR.</p>
			<p class="Heuristica-BASE">Cu reportajele din <span class="CharOverride-1">Împărăţia vânturilor</span> (1954), care au reţinut atenţia lui Geo Bogza, <span class="CharOverride-5">C.</span> începe o lungă carieră în domeniu. Criticilor care îi reproşează că reportajele sale „vin epigonic lângă şi în umbra lui Bogza” (Ion Rotaru), <span class="CharOverride-5">C.</span> le răspunde: „În umbra lui Geo Bogza vom scrie de acum înainte toţi cei care vom aborda reportajul literar propriu-zis, Geo Bogza fiind cel care ne tutelează, […] modelul şi părintele meu literar, declarat de mine, nu pentru că accept să-l pastişez […], ci pentru că apăra consecvent tot ce scriam mai bine”. Punctând elementele originale pe care le aduce speciei, <span class="CharOverride-5">C.</span> încearcă să explice că îl deosebeşte de Bogza „viziunea asupra universului explorat, în primul rând lumea în efortul creaţiei, o omenire în truda de a crea. Pitorescul este al universului pe care îl urmăresc din punctul de vedere al acestui efort. De la o viziune a pitorescului sau a exoticului eu am trecut la o viziune a creaţiei”. Spaţiul predilect al reportajelor lui este Dobrogea şi în special Delta Dunării, căreia îi descoperă, cu nostalgie şi emoţie, patriarhalitatea şi spiritualitatea: o existenţă dură, o lume răbdătoare, dar aprigă la muncă. Colectivitatea surprinsă este mereu încleştată în lupta cu natura pentru a-i birui stihiile şi a-i domoli forţele în folosul civilizaţiei. Sunt sesizabile și la <span class="CharOverride-5">C. </span>trăsăturile marcate conjunctural, caracteristice generaţiei care a cultivat „reportajul romantismului revoluţionar” în perioada imediat postbelică, dar şi vocaţia specială pentru sublim şi colosal. Și volumele <span class="CharOverride-1">Oda zilnică</span> (1970), <span class="CharOverride-1">Dobrogea de aur</span> (1978), <span class="CharOverride-1">Farmecul genezei</span> (1979) au ca punct de interes „omul epocii socialiste” şi greutăţile sale în „transformarea geografiei patriei”. În prezentarea noului, în conformitate cu directiva ideologică a momentului, tonul este entuziast, perspectiva „vizionară”, iar metafora tinde mereu spre grandios. Acest registru subminat de retorism și tezism conţine şi secvențe dramatice prin realismul lor (tabloul sumbru al Dobrogei mizere, însă adus în pagină numai ca antiteză a „prefacerilor” contemporane) sau, din contră, rânduri străbătute de vibraţie lirică. Geografia nouă, care în opinia scriitorului reflectă schimbări nu mai puţin profunde în mentalitatea oamenilor, ar fi semnul prefacerilor socialiste, amprenta unui „timp eroic”. Aceleaşi preocupări și linii tematice, înscrise într-o stilistică vibrând cu un optimism conformist, se găsesc în nuvelele din culegerile <span class="CharOverride-1">Prietenie</span> (1951), <span class="CharOverride-1">Râul porni mai departe</span> (1962), <span class="CharOverride-1">Prietenă cu focul şi cu apa</span> (1969). <span class="CharOverride-5">C. </span>a scris şi două romane: <span class="CharOverride-1">Cântec să crească băiatul</span> (1959), elogiu al copilăriei, şi <span class="CharOverride-1">Tânărul meu Ulise</span> (1966), narând destinul unui pictor, de la aspiraţie până la realizare. Poezia pe care o publică nu face decât să completeze în ritmuri ample reportajele, situându-se de asemenea în registrul sentimentelor jubilante sau de reverie în faţa naturii.</p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">La Taliane</span>, Bucureşti, 1950; <span class="CharOverride-1">Prietenie</span>, Bucureşti, 1951; <span class="CharOverride-1">Împărăţia vânturilor</span>, Bucureşti, 1954; <span class="CharOverride-1">Sub cerul liber</span>, Bucureşti, 1954; <span class="CharOverride-1">Uriaşul preludiu</span>, Bucureşti, 1955; <span class="CharOverride-1">Farmecul genezei</span>, Bucureşti, 1956; <span class="CharOverride-1">Dimensiuni. Peisaj sovietic</span>, Bucureşti, 1957; <span class="CharOverride-1">Dobrogea de aur</span>, Bucureşti, 1958; <span class="CharOverride-1">Cântec să crească băiatul</span>, Bucureşti, 1959; <span class="CharOverride-1">Semnul din larg</span>, Bucureşti, 1960; <span class="CharOverride-1">Oceanul</span>, Bucureşti, 1962; <span class="CharOverride-1">Râul porni mai departe</span>, Bucureşti, 1962; <span class="CharOverride-1">Stelele dimineţii</span>, Bucureşti, 1964; <span class="CharOverride-1">Firul de iarbă</span>, Bucureşti, 1965; <span class="CharOverride-1">Tânărul meu Ulise</span>, Bucureşti, 1966; <span class="CharOverride-1">Când mă grăbeam spre mare</span>, Bucureşti, 1967; <span class="CharOverride-1">Pe urmele voastre</span>, Bucureşti, 1967; <span class="CharOverride-1">Informaţia ereditară</span>, Bucureşti, 1969; <span class="CharOverride-1">Prietenă cu focul şi cu apa</span>, Bucureşti, 1969; <span class="CharOverride-1">Oda zilnică</span>, Bucureşti, 1970; <span class="CharOverride-1">O colibă sub fereastra ta</span>, Bucureşti, 1971; <span class="CharOverride-1">Fata cu părul lung</span>, Bucureşti, 1972; <span class="CharOverride-1">Lauda fluviului</span>, Bucureşti, 1974; <span class="CharOverride-1">Mai fericiţi decât Ulise</span>, Bucureşti, 1974; <span class="CharOverride-1">Tuturor drumurilor</span>, Bucureşti, 1974; <span class="CharOverride-1">La ţărmul cu lună</span>, Bucureşti, 1977; <span class="CharOverride-1">Dobrogea de aur</span>, Bucureşti, 1978; <span class="CharOverride-1">Farmecul genezei</span>, Bucureşti, 1979; <span class="CharOverride-1">Tropaeum Traiani</span>, Bucureşti, 1982; <span class="CharOverride-1">Banchetul toamnei, </span>Bucureşti, 1984; <span class="CharOverride-1">Când cerul se schimbă</span>, Bucureşti, 1987.</p>
			<p class="Heuristica___m_RPR"><span class="CharOverride-5">Repere bibliografice: </span>Aurel Martin, <span class="CharOverride-1">Traian Coşovei, reporter</span>,<span class="CharOverride-1"> </span>„Tânărul scriitor”, 1956, 7; Savin Bratu, <span class="CharOverride-1">„Farmecul genezei”</span>, GL, 1957, 6; Al. Andriescu, <span class="CharOverride-1">„Farmecul genezei”</span>, IL, 1957, 3; Eugen Simion, <span class="CharOverride-1">Imagine şi convenţie în poezie</span>, GL, 1962, 28; Valeriu Cristea, <span class="CharOverride-1">„Stelele dimineţii”</span>, „Romanian Review”, 1965, 2; Regman, <span class="CharOverride-1">Cărţi</span>,<span class="CharOverride-1"> 182–185</span>; Nicolae Balotă, <span class="CharOverride-1">„O colibă sub fereastra ta”</span>, RL, 1971, 35; Şerban Cioculescu, <span class="CharOverride-1">„Dobrogea de aur”</span>, RL, 1978, 48; Nicolae Manolescu, <span class="CharOverride-1">Stări de spirit</span>, RL, 1979, 43; <span class="CharOverride-1">Lit. rom. cont.</span>, I, <span class="CharOverride-1">459–460</span>; Nicolae Manolescu, <span class="CharOverride-1">Poezia sărbătorii</span>, RL, 1982, 42; Simion Bărbulescu,<span class="CharOverride-1"> „Tropaeum Traiani”</span>, RL, 1982, 48; <span class="CharOverride-1">Dicţ. scriit. rom.</span>, I, <span class="CharOverride-1">685–686</span>; Rotaru, <span class="CharOverride-1">O ist.</span>, III, <span class="CharOverride-1">703</span>; Popa, <span class="CharOverride-1">Ist. lit.</span>,<span class="CharOverride-1"> </span>I, <span class="CharOverride-1">932–933</span>. &#9;<span class="Semnatura">Il.C.</span></p>
			<p class="Heuristica-PRIMUL"><span class="titlu-12">COŞOVEI, Traian T</span><span class="titlu-12">.</span> (28.XI.1954, Bucureşti – 1.I.2014, Bucureşti), poet. Este fiul Mariei (n. Urdăreanu) şi al lui Traian Coşovei, scriitor. Urmează liceul la Constanţa şi la Bucureşti (1969–1973), apoi Facultatea de Limba şi Literatura Română a Universităţii bucureştene, secţia română–engleză, absolvită în 1978, cu o teză despre poezia generaţiei beat. Frecventează Cenaclul de Luni, condus de Nicolae Manolescu. Debutează în „România literară” (1978), iar editorial cu volumul <span class="CharOverride-1">Ninsoarea electrică</span>, apărut în 1979 (Premiul Uniunii Scriitorilor). A lucrat în presă, la „Viaţa românească”, „Contemporanul – Ideea europeană”, „Evenimentul zilei” ş.a. Din 1996 s-a angajat la Muzeul Literaturii Române din Bucureşti, la Departamentul de relaţii cu publicul, precum şi la publicaţia „Muzeion”, editată de aceeaşi instituţie. A fost distins cu Premiul Asociaţiei Scriitorilor din Bucureşti (1994), Marele Premiu „Ion Vinea” (1996), Premiul Academiei Române (1996). </p>
			<p class="Heuristica-BASE">Încă de la primul său volum, <span class="CharOverride-5">C. </span>a suscitat receptări contradictorii, dar s-a plasat apoi tot mai decis în postura de locomotivă a unei noi generaţii. Unii critici au pus accent pe noutatea, pe ruptura instaurată de autorul <span class="CharOverride-1">Ninsorii electrice</span> în peisajul unei lirici dominate de influenţa lui Nichita Stănescu, alţii au punctat, dimpotrivă, insuficienta desprindere de tradiţia (neo)modernistă românească. Argumentele păreau valide şi dintr-un sens, şi din celălalt. Era, pe alocuri, evidentă preluarea tradiţiei, atât în termeni de adeziune voluntară, cât şi de imitaţie sau de epigonat (bacovian, arghezian, stănescian ş.a.). Poemul eponim al cărţii e marcat, în orice caz, de o obsesie a intervalului sau a tranzitoriului, a aflării „între două” entităţi, etape etc.: „Trec printr-o ninsoare albastră, nehotărâtă/ ca printr-un coridor unde păsări mecanice/ plâng pe umerii mei cu lacrimi electrice.// Trec şi păsările mă poartă la gâtul lor/ suspendat între două întâmplări,/ cu inima bătând între două ecouri” (<span class="CharOverride-1">Ninsoarea electrică</span>). Recontextualizate ulterior ca postmoderniste, universul poetic şi etosul lui <span class="CharOverride-5">C. </span>rămân, totuşi, predilect moderniste: poetul e apăsat de irevocabil, are obsesia metronomică a secundelor, a ritmicului dătător de anxietate („gesturi mecanice”, „valuri mecanice”), spaima trecerii şi a singurătăţii, în compania esenţelor primordiale (sânge, pământ, foc, aer, timp). Ca orice artist modernist, cu excepţia avangardelor, <span class="CharOverride-5">C. </span>ia act de dimensiunea alienantă a progresului material şi pune la lucru un imaginar al crizei, guvernat de o nouă vârstă a fierului („O maşină de fier/ o câmpie de fier/ o iarbă de fier/ un aer de fier scurgându-se cu zgomot pe sub poarta/ înţepenită a fabricii de fier” – <span class="CharOverride-1">Marea fotografie a secolului</span>), a metalului prelucrat industrial – un metal al armelor de război şi de vânătoare –, de flacăra albastră a aparatului de sudură ori a metanului aprins sau de obsesia electricului („ninsoare electrică”, „secunde electrice”, „pianul electric” etc.). „Sentimentul cu mâner” şi „frumoasa roată dinţată” vorbesc despre o falsă etică a progresului, de aviditatea damnată, „nibelungă”, cu care omul modern meştereşte orb la obiectul numit lume: „iarba sub care urlă cabluri electrice încinse la roşu,/ […] arcul ceasului întins la maxim/ pentru urletul zilei de mâine spărgând coaja de ou/ a micilor cazemate ermetice, aburite de şuieratul/ nibelung al aerului încins la roşu…” (<span class="CharOverride-1">Zgomotul şi furia</span>). Angoasa e uneori răspicată („la un capăt al lumii, canibalul lumii/ moderne/ îşi va deschide acum cutia lui de conserve” – <span class="CharOverride-1">Lobotomia</span>), alteori e un sentiment naturalizat, un rău cu şi din care se trăieşte. Modernismul lui <span class="CharOverride-5">C.</span> produce dialoguri fictive şi insistente cu personaje de extracţie simbolică sau spectrală: „poştaşul cu o urnă în braţe”, „ruda bătrână”, „paznicii singuratici ai farului”, imaterialul, himera, un „tu”<span class="CharOverride-1"> </span>feminin invocat insistent, dar fără contururi. „Paraliticul”, „orbul”, „lobotomia” indică o umanitate incertă, care acceptă, vede şi (se) înţelege doar pe jumătate. Urletul, tonusul descendent, inclusiv la nivel grafic, prin versuri dispuse în scară, repetitivitatea ca ecou sec ori ca lipsă de resurse lingvistice acompaniază acest decor. Critica anilor ’80 nu-i recunoştea (sau îi atenua) lui <span class="CharOverride-5">C. </span>angoasa resimţită de artistul modernist în faţa civilizaţiei industrializate, adică în faţa modernităţii materiale, dar îi depista pretutindeni dicţiunea şi stilemele artei moderniste. Pe de o parte i se contesta potenţialul criticist şi referenţialitatea, subliniindu-se caracterul fantast şi ludic al viziunii, pe de altă parte, se argumenta descendenţa lui din poeţii beatnici americani (Nicolae Manolescu). <span class="CharOverride-5">C. </span>dădea în <span class="CharOverride-1">Ninsoarea electrică</span> unele motive de a fi plasat în descendenţa beatnicilor. Volumul conţine, de pildă, câteva atacuri explicite la adresa consumismului şi imperialismului american (<span class="CharOverride-1">Una, două, sau poate chiar trei fantasme</span>) şi răfuieli – mai mult sau mai puţin ironice – cu imaginarul belicos la scară industrială, îndelung blamat de beatnici: „Pe aleile proaspăt asfaltate ale parcului,/ paraliticul îşi plimbă căruciorul silenţios şi nichelat/ cu grija cu care alţii ar arăta lumii uimite/ ultima odraslă a cursei înarmărilor” (<span class="CharOverride-1">Aide-mémoire</span>). Dar în <span class="CharOverride-1">Bună </span><span class="CharOverride-1">dimineaţa, Vietnam!</span> (1999) din presupusa critică a războiului nu mai rămâne decât parodia cu intenţii galante: „Eram Kalaşnicovul tău de cuvinte:/ gloanţe mărunte date la porcii zilei de mâine...// perle aruncate: Vietnamul meu iubit pe săturate”. Totuşi, aparenţa de subversivitate a unor versuri din cartea de debut („aluneci pe brânci,/ săruţi ţevile de eşapament, zidurile, asfaltul încins/ ca pe nişte zei ridicaţi din tăcerea plină de microfoane” – <span class="CharOverride-1">Cântec trist deasupra acoperișurilor</span>) nu e decât un tratament mai atipic al angoaselor moderniste – tăcerea „plină de microfoane” ilustrând, de fapt, anxietatea eului care se ştie prescris şi cercetat din umbră, a(u)-scultat, dar nu de agenţi mundani, ci de atotputernica soartă, ca la vechii greci. Pe acest cadru <span class="CharOverride-5">C.</span> aduce un conţinut autohton, inaderent şi chiar opus filosofiei beatnicilor, poezia sa ajungând o parodie involuntară a acestora din urmă prin faptul că doreşte să evadeze nu din, ci în gura Molohului şi a „nopţii occidentale” din <span class="CharOverride-1">Howl </span>a lui Allen Ginsberg spre „demi-democraţia” arătată cu degetul de Lawrence Ferlinghetti în <span class="CharOverride-1">The Coney Island of The Mind</span>. Simpla idee a Statelor Unite ale Americii văzute ca paradis terestru întoarce etosul beatnic pe dos, însă inapetenţa pentru centru şi postura de cârtitor melancolic îl ţin pe <span class="CharOverride-5">C. </span>în marja unei poezii a revoltei. Cu adevărat tributar moderniştilor americani în genere este la nivel formal: prin câteva intertexte şi posibile aluzii, prin aparenţa imagistă şi obiectivistă a unor comparaţii, precum şi prin prozodie şi prin aspectul grafic al versurilor, poezia din anii ’80 a lui <span class="CharOverride-5">C.</span>, dar şi cea ulterioară se apropie de poeţii americani ante- şi postbelici. Microrealismul şi prozaismul rămân însă o simplă avanscenă a marilor concepte moderniste: atelierul de bobinat, cazarma de peste drum, depozitul de cherestea, vitrina magazinului de pălării, scara de incendiu, chioşcul fanfarei sunt decoruri pentru tot felul de scenarii autoreferenţiale şi debuşeuri metafizice: lupta cu poemul, căutarea de sine etc. <span class="CharOverride-1">1, 2, 3 sau…</span> (1980) este o pseudonaraţiune incantatorie, cea mai postmodernă dintre scrierile sale. Manieristă, livrescă, muzicală, condusă într-un stil arhaizant, povestea de aici e un pretext al revizitării mai multor şcoli poetice autohtone, de la Ion Barbu (ciclul balcanic), la Leonid Dimov, Ştefan Aug. Doinaş sau Şerban Foarţă. Cântare pseudo- sau cvasi-erotică, receptat şi ca scriere ludic-infantilă, acest volum relatează despre personajul Infantei şi companionii săi de extracţie suprarealistă – mătuşile şi anti-mătuşile, verişorul Anton şi anti-ve&#173;rişorul Anton, unchiul Chiriac etc. Eroul <span class="CharOverride-1">de facto</span> este însă imaginarul mozaicat, traficul de iluzii, himere şi veninuri pendulând între „Occidinte” şi „Oriinte”, între „cântece nibelunge şi fanariote”, unde sublimul decadenţei şi „vechea melanholie” convieţuiesc cu sentimente „din piele de şarpe”. Esenţe de medieval, baroc, romantic, <span class="CharOverride-1">fin de siècle</span>, suprarealism sau western sunt expuse în succesiuni sau suprapuneri de stiluri („Ah, dar istoria se-ncurcă”) – de această dată fără acumulare de sens în favoarea marilor concepte moderniste, ci pentru pura delectare auditivă, morga sapienţială alternând cu eufonicul pur. Istoriile sunt încurcate, pare-se după logica hazardului dadaist, de un ochi care vede epocile nu în succesiune, ci în infinită suprapunere şi coliziune, ca o roire aleatorie de timpuri şi personaje, sub o morală autoreferenţială: istoria îşi înghite coada, realitatea este absorbită, cu tot cu autor şi cititor, în diorama ficţiunii. Considerate de critică operele de maturitate ale optzecistului <span class="CharOverride-5">C.</span>, <span class="CharOverride-1">Cruciada întreruptă</span> (1982) şi <span class="CharOverride-1">Poemele siameze</span> (1983) confirmă sau rafinează tatonările precedente. Se confirmă pulsiunile evazioniste şi se rafinează arta comparaţiilor spectaculoase, de efect („Acum aş putea să mă văicăresc neştiut de nimeni,/ Ca o dubă de câini vagabonzi …”. Primul volum de poeme de după 1989, <span class="CharOverride-1">Bătrâneţile unui băiat cuminte</span> (1994), încearcă o echilibristică pe linia dintre livresc şi autenticismul unui filon balcanic, de periferie urbană asumată, ca revoltă contra centrului, dar şi contra ruralului şi a naturalului. <span class="CharOverride-1">Bad Boy </span>emană superbia unui eu gonflat <span class="CharOverride-1">à la moderne</span>: „Sunt cel care savurează dezastrul, maculează hârtia…// Dar când toţi ai casei dorm şi visează/ eu fac să se bâlbâie moartea”. Strivit de micimea cotidianului, el are nevoie de respiraţia (şi de harta) mai largă a modernilor sau a romanticilor. Aşa se dezvoltă imaginarul inflamat al singuraticului („În faţa magazinului de pălării, prin vitrina atelierului de bobinat sunt singur/ Singur în marele stadion al tăcerii” – <span class="CharOverride-1">Călătoria</span>) sau al refuzatului de marile privelişti ale istoriei şi ale culturii („Nici unul n-a văzut cum răsare soarele peste piramide./ Nici unul nu a privit cum îşi duce Sena înecaţii la vale” – <span class="CharOverride-1">Omul cu valiza</span>). Imaginarul evazionist este constant dublat de un imaginar belicos, anunțat și în volumele anterioare. <span class="CharOverride-1">Mickey Mouse e mort</span> (1994) reia, sub pretextul recontextualizării, poeme anterioare, o practică de altfel frecventă la acest autor. Eminamente materiale (motivul blazării e, la un moment dat, lipsa grămezii de „ştiuci verzi în băncile elveţiene” sau a unei vieți „de import”), neliniştile lui <span class="CharOverride-5">C.</span> se diluează în reverii americane: „Să am o pompă hodorogită de benzină – la marginea autostrăzii, –/ să vând apă gazoasă şi cremvurşti camionagiilor în trecere” (<span class="CharOverride-1">O pompă hodorogită de benzină</span>). Domină formula deja patentată a comparaţiilor şi metaforelor de efect. Cu <span class="CharOverride-1">Mahalaua de azi pe mâine </span>(2000, în colaborare cu Dan Mircea Cipariu), frustrarea („Am vrut să mă dea la cireşe şi n-au găsit decât dude” – <span class="CharOverride-1">Lecţia de </span><span class="CharOverride-1">pian</span>) se contaminează de scandarea de tip hip-hop: „la sfârşitul cuvintelor,/ eram omul cu cagula pe faţă/ cel care desparte cu satârul viaţa de viaţă” (<span class="CharOverride-1">Ministerele apelor tulburi</span>). Nu se mai caută rime şi comparaţii sofisticate, ci unele la îndemână, previzibile, populare („cuşcă”–„puşcă”–„muşcă”). Probo&#173;zirea postmodernă a centrului şi totodată suspinul după valorile lui se amestecă cu oftatul premodern în jurul „vieţii” şi a „sorţii” haine sau a femeii incerte. Vorbirea de cartier, sentimentul de bodegă, filosofia de cântec de lume („viaţa, macaragiu cinstit, fără nume, fără mister/ te ridică răbdător, cinstit, iscusit/ în al nouălea cer” – <span class="CharOverride-1">Al nouălea cer</span>)<span class="CharOverride-5"> </span>încearcă să substituie acea adresare directă, de predicator, tipic beatnică, pe care poezia lui <span class="CharOverride-5">C. </span>n-o deţine. <span class="CharOverride-1">Percheziţionarea îngerilor</span> (1998) reîncadrează, în bună măsură, obsesii anterioare. Faconda agresivă în genul hip-hop revine, ca simptom şi, în acelaşi timp, ca soluţie a marginalizării. Se explorează imaginea paiaţei, a simulacrului şi a tranzitoriului, în descendenţă minulesciană (gări, trenuri, peroane, vagoane, vapoare, valuri etc.). Tehnica e mai degrabă limitată sau repetitivă decât epurată, de ciornă unde se probează epitetul: „îngeri de insomnii”, „saltele de insomnii”, „vagonul de insomnii” etc. <span class="CharOverride-1">Vânătoarea pe capete </span>(2002) dezvoltă două teme: vânătoarea şi westernul (ca vânătoare de oameni, de proscrişi), reluând imaginarul <span class="CharOverride-1">guerrier </span>şi punitiv, sub presiunea istoriei şi a geografiei reale. Evazionismul difuz din poemele precedente, visul civilizaţiei de dincolo-de-ocean suferă un puseu de dezvrăjire ce nu poate fi dusă totuşi până la capăt. Se distinge o foame a ochiului educat să vadă hollywoodian, inclusiv printr-o particularitate anume a verbelor, folosite la moduri nepredicative, care creează o stare de tensiune a aşteptării, de acţiune iminentă, specifică marii narațiuni cinematografice americane. Metaforă a unei revolte parodice, <span class="CharOverride-1">Greva căpşunelor </span>(2004) propune un cocktail de haikuuri, de colaje suprarealiste şi de jocuri de limbaj. <span class="CharOverride-1">Jurnalul morilor de vânt</span> (2012) e o carte a senectuţii dezabuzate („gluma e terminată, actorul bătrân” – <span class="CharOverride-1">O traversare a oceanului</span>), care reciclează, într-un regim al minoratului şi al epuizării, temele autorului: evazionismul şi mirajul ţărilor calde sau citadinul în tuşe bacoviene, unde personaje ca „mâinele”, „nicăierea”, „nenimicul”<span class="CharOverride-1"> </span>circulă sub spectrul scadenţei. Numele lui <span class="CharOverride-5">C. </span>apare şi pe coperta unui volum de proză, <span class="CharOverride-1">Les Années folles du socialisme</span> (2000), scris împreună cu Ştefania Coşovei. Conceput ca o autoficţiune a cuplului Paul–Stéphanie, textul împleteşte iluziile „visului românesc” comunist din zorii regimului Dej până în postsocialismul pervers, cu detaliile personalităţii lui Paul – genialitatea precoce, reală sau trucată de memoria afectivă, frustrările pecuniare şi de afirmare, gustul periferiei şi al revoltei surde (scrisul „din răzbunare”), profilul erotic, generozitatea etc. <span class="CharOverride-5">C. </span>a semnat şi câteva antologii de cronici de poezie, prefeţe şi notaţii despre viaţa artistică –<span class="CharOverride-1"> Pornind de la un vers</span> (1990), <span class="CharOverride-1">Hotel Urmuz </span>(2000), <span class="CharOverride-1">La formarea ideilor </span>(2005), <span class="CharOverride-1">Poeţii marilor oraşe </span>(2008), unde consacraţii şi veleitarii sunt priviţi cu generozitatea obişnuită a poetului sau, altfel văzând lucrurile, fără spirit critic. </p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Ninsoarea electrică</span>, Bucureşti, 1979; <span class="CharOverride-1">1,2,3 sau…</span>, Bucureşti, 1980; <span class="CharOverride-1">Aer cu diamante </span>(în colaborare cu Mircea Cărtărescu, Florin Iaru şi Ion Stratan), pref. Nicolae Manolescu, Bucureşti, 1982; <span class="CharOverride-1">Cruciada întreruptă</span>, Bucureşti, 1982; <span class="CharOverride-1">Poemele siameze</span>, Bucureşti, 1983; <span class="CharOverride-1">În aşteptarea cometei</span>, Bucureşti, 1986; <span class="CharOverride-1">Rondul de noapte</span>, Bucureşti, 1987; <span class="CharOverride-1">Pornind de la un vers</span>, Bucureşti, 1990; <span class="CharOverride-1">Bătrâneţile unui băiat cuminte</span>, Constanţa, 1994; <span class="CharOverride-1">Mickey Mouse e mort</span>, Bucureşti, 1994; <span class="CharOverride-1">Ioana care rupe poeme</span>, Bucureşti, 1996; <span class="CharOverride-1">Patinează sau crapă!</span>, Botoşani, 1997; <span class="CharOverride-1">Lumină de la frigider</span>, Bucureşti, 1998; <span class="CharOverride-1">Percheziţionarea îngerilor</span>, Bucureşti, 1998; <span class="CharOverride-1">Bună dimineaţa, Vietnam!</span>, pref. Mircea Cărtărescu, Deva, 1999; <span class="CharOverride-1">Les années folles du socialisme </span>(în colaborare cu Ştefania Coşovei), Bucureşti, 2000;<span class="CharOverride-1"> Hotel Urmuz</span>, Deva, 2000; <span class="CharOverride-1">Mahalaua de azi pe mâine</span> (în colaborare cu Dan Mircea Cipariu), pref. Nicolae Ţone, Bucureşti, 2000; <span class="CharOverride-1">Pisica neagră, pisica moartă </span>(în colaborare cu Bogdan O. Popescu), pref. Florin Iaru, Bucureşti, 2001; <span class="CharOverride-1">Institutul de glasuri</span>, îngr. Ştefania Coşovei, postfaţă Dan Cristea, Bucureşti, 2002; <span class="CharOverride-1">Vânătoarea pe capete</span>, Bucureşti, 2002; <span class="CharOverride-1">Greva căpșunelor</span>, București, 2004; <span class="CharOverride-1">La formarea ideilor</span>,<span class="CharOverride-1"> </span>Bucureşti, 2005; <span class="CharOverride-1">Băutorii de absint </span>(în colaborare cu Nichita Danilov, Ion Mureşan, Ioan Es. Pop şi Liviu Ioan Stoiciu), Piteşti, 2007; <span class="CharOverride-1">Motocicliştii spaţiali </span>(în colaborare cu Ioana Mănescu), Bucureşti, 2008; <span class="CharOverride-1">Poeţii marilor oraşe</span>, Bucureşti, 2008; <span class="CharOverride-1">Aerostate plângând</span>, Bucureşti, 2010; <span class="CharOverride-1">Jurnalul morilor de vânt</span>, Bucureşti, 2012.</p>
			<p class="Heuristica___m_RPR"><span class="CharOverride-5">Repere bibliografice: </span>Tartler, <span class="CharOverride-1">Melopoetica</span>,<span class="CharOverride-1"> 178–181</span>; Grigurcu, <span class="CharOverride-1">Existenţa</span>,<span class="CharOverride-1"> 509–515</span>; Munteanu, <span class="CharOverride-1">Jurnal</span>, IV, <span class="CharOverride-1">250–252</span>; Micu, <span class="CharOverride-1">Limbaje</span>,<span class="CharOverride-1"> 117–120</span>; Scarlat, <span class="CharOverride-1">Ist. poeziei</span>, IV, <span class="CharOverride-1">174–179</span>; Negoiţescu, <span class="CharOverride-1">Scriitori contemporani</span>,<span class="CharOverride-1"> 122–126</span>; <span class="CharOverride-1">Dicţ. scriit. rom.</span>, I, <span class="CharOverride-1">686–687</span>; Alex. Ştefănescu, <span class="CharOverride-1">Exuberanţa de altădată</span>, RL, 1996, 50; Regman, <span class="CharOverride-1">Dinspre Cercul Literar</span>,<span class="CharOverride-1"> 174–177</span>; Cărtărescu, <span class="CharOverride-1">Postmodernismul</span>,<span class="CharOverride-1"> 372–376</span>; Cistelecan, <span class="CharOverride-1">Top ten</span>, <span class="CharOverride-1">138–140</span>; Grigurcu, <span class="CharOverride-1">Poezie</span>, I, <span class="CharOverride-1">296–311</span>;<span class="CharOverride-1"> </span>Cristea-Enache, <span class="CharOverride-1">Concert</span>,<span class="CharOverride-1"> 92–95</span>;<span class="CharOverride-1"> </span>Manolescu, <span class="CharOverride-1">Lista</span>, I, <span class="CharOverride-1">342–355</span>; Pop, <span class="CharOverride-1">Viaţă</span>,<span class="CharOverride-1"> 176–181</span>; Dan Cristea, <span class="CharOverride-1">Portret de</span> <span class="CharOverride-1">poet</span>, CL, 2002, 4; Diaconu, <span class="CharOverride-1">Poezia</span>,<span class="CharOverride-1"> 137–145</span>; Buciu, <span class="CharOverride-1">Panorama</span>,<span class="CharOverride-1"> </span>I, <span class="CharOverride-1">156–160</span>;<span class="CharOverride-1"> </span>Holban, <span class="CharOverride-1">Portrete</span>,<span class="CharOverride-1"> </span>I, <span class="CharOverride-1">120–122</span>;<span class="CharOverride-1"> </span>Lefter, <span class="CharOverride-1">Flashback</span>, <span class="CharOverride-1">213–220</span>, <span class="CharOverride-1">passim</span>; Holban, <span class="CharOverride-1">Ist. lit.</span>, I, <span class="CharOverride-1">261–264</span>;<span class="CharOverride-1"> </span>Manolescu, <span class="CharOverride-1">Istoria</span>, <span class="CharOverride-1">1327–1328</span>; Popa, <span class="CharOverride-1">Istoria</span>, <span class="CharOverride-1">558–559</span>; Soviany, <span class="CharOverride-1">Cinci decenii</span>, I, <span class="CharOverride-1">198–201</span>. &#9;<span class="Semnatura">T.D</span><span class="CharOverride-1">.</span></p>
			<p class="Heuristica-PRIMUL"><span class="titlu-12">COTORCEA, Livia</span><span class="CharOverride-5"> </span>(5.XII.1940, Drânceni, j. Vaslui), critic literar, traducătoare. Este fiica Agripinei și a lui Gheorghe Olăieru, controlor de calitate. Urmează școala elementară la Burdujeni și liceul la Dorohoi, iar în 1957 devine studentă a Facultății de Filologie–Istorie–Filosofie a Universității din Iași, secția limba și literatura rusă – limba și literatura română. După absolvire (1962) este angajată asistentă la Catedra de limba și literatura rusă din cadrul Universității ieșene, parcurgând toate treptele universitare, fiind din 1994 profesor, șefă de catedră din 1986, profesor consultant din 2006. Colaborează la numeroase publicații din țară și din străinătate, printre care „Convorbiri literare”, unde debutează în 1973, „Cronica”, „Romanoslavica” (e în colegiul de redacţie), „Cahiers roumains d’études littéraires”, „Collegium”, „Anuar de istorie și lingvistică literară”, „Timpul”, „Studii de slavistică” (la care e redactor-șef). A participat la lucrări colective, între care <span class="CharOverride-1">Terminologia poetică și retorică </span>(1994), <span class="CharOverride-1">Dicționarul limbajului poetic eminescian </span>(2006) ş.a. Este membră a Comisiei de poetică și stilistică de pe lângă Asociația Internațională a Slaviștilor.</p>
			<p class="Heuristica-BASE">Cercetările întreprinse de <span class="CharOverride-5">C. </span>sunt consacrate aproape exclusiv scriitorilor ruși, fiecare personalitate literară fiind supusă demersului hermeneutic în funcție de spațiul ideologic și cultural în care aceasta evoluează. În cuprinsul analizelor se întrevăd două tipuri de biografie ce acționează sinergic: prima este reprezentată de surprinderea gesturilor culturale semnificative ale autorului, cea de-a doua de biografia ideilor, ipostază explorată teoretic spre a deschide orizontul interpretării. În <span class="CharOverride-1">Lirica lui Lermontov. Considerații tematico-structurale </span>(1983), dezvoltare a tezei de doctorat din 1978, exegeta propune o viziune asupra imaginarului poetului, văzut ca sumă a momentelor esențiale ale cuceririi și eliberării eului. Sunt urmărite și comentate elementele ce provoacă „separarea orgolioasă a sinelui de realul obiectiv” și, implicit, transformarea universului exterior: insubordonarea la existență și moarte, crearea de simboluri ale timpului și spațiului. <span class="CharOverride-1">Introducere în opera lui Velimir Hlebnikov </span>(1997) constituie în spațiul românesc o lucrare de pionierat în cercetarea creației unuia din reprezentanții marcanți ai cubo-futurismului rus, redescoperit, de altfel, abia în perioada poststalinistă. <span class="CharOverride-5">C. </span>analizează receptarea lui Hlebnikov și modul în care poetul teoretizează „limba perfectă”, limbajul „pur” universal transrațional sau transmental (denumit <span class="CharOverride-1">zaum</span>), limbaj care ar deveni un instrument de cunoaștere, apt să recreeze imaginea esenței lumii. Anexa studiului, o antologie de texte traduse pentru prima oară la noi, ilustrează varietatea genurilor abordate de Velimir Hlebnikov (poeme și poezii lirice, proză artistică, piese de teatru, note de jurnal, eseuri teoretice, ca <span class="CharOverride-1">Temeiul nostru</span>, <span class="CharOverride-1">Maestrul și învățăcelul</span>,<span class="CharOverride-1"> Artiștii lumii</span>,<span class="CharOverride-1"> Limbajul secund</span>, <span class="CharOverride-1">Casa mea </span>ș.a.). Contribuții de primă importanță sunt antologiile publicate de <span class="CharOverride-5">C. </span>referitoare la formalismul rus (<span class="CharOverride-1">Teoria limbajului poetic. Școala filologică rusă</span>, 1994) și la doctrinele avangardiste (<span class="CharOverride-1">Avangarda rusă</span>,<span class="CharOverride-1"> </span>2005 și, într-o ediție revăzută, 2009), lucrări de referință, precedate de cuprinzătoare studii introductive. În selectarea textelor (parțial traduse în colaborare) din prima culegere a precumpănit criteriul reprezentativității pentru configurarea unor noi principii teoretice și metodologice în abordarea literaturii, școala formalistă rusă din primele decenii ale secolului trecut prefigurând „noua critică” și „gramatica prozei” occidentale din următoarea jumătate a veacului. Sunt cercetări fundamentale privind teoria limbajului poetic în mecanismul său de funcționare contextual și intertextual, având însemnătate ulterioară în dezvoltarea altor discipline, precum poetica, stilistica, semiotica, structuralismul, tipologia culturală, antropologia etc. Pe lângă personalități recunoscute pe plan mondial, ca Iuri Tînianov, Boris Tomașevski, Viktor Șklovski, Mihail Bahtin, au fost incluși și autori din perioada postformală (Lidia Ginzburg, N.K. Ghei, I.M. Lotman) sau din cei puțin cunoscuți în afara Rusiei ori nume dificil încadrabile (Andrei Belîi, Velimir Hlebnikov), înnoitori ai teoriei literaturii. De egală relevanță, antologia <span class="CharOverride-1">Avangarda rusă</span>, în a cărei masivă și densă introducere <span class="CharOverride-5">C. </span>stabilește coordonatele istorice și estetice ale întregii mișcări avangardiste, contextualizând-o în ansamblul celei europene, cuprinde manifestele principalelor direcții și grupări (cubism, futurism, akmeism, imaginism, expresionism, grupurile Oberiu și Frații Serapion), atât din literatură, cât și din artele plastice, arhitectură, teatru, dans, muzică, manifeste (semnate, printre alții, de David Burliuk, Aleksandr Krucionîh, Vladimir Maiakovski, Velimir Hlebnikov, Osip Mandelștam), care asumă relativizarea noțiunii de frumos, militând pentru o artă totală, sincretică, dispusă totodată către libertatea jocului și gratuitate. Ca traducătoare, <span class="CharOverride-5">C.</span> s-a implicat în transpunerea unor opere din scriitori încă puțin cunoscuți în aria noastră culturală, ca Evgheni Zamiatin, Vladimir Nabokov, Anna Ahmatova sau Osip Mandelștam. În versiunea la <span class="CharOverride-1">Adolescentul</span> lui Feodor Dostoievski (nominalizată la Premiul Uniunii Scriitorilor în 2011) a urmărit, după propria-i mărturisire, să reconstituie stilul original al prozatorului, să păstreze „senzația de rugozitate a textului, să nu înfrumusețeze stilul”, ci să redea „suflul sacadat, neliniștit și pasionat ce susține adecvarea la sensul romanului și orchestrația vocilor”, transpunere pe care Albert Kovács o apreciază ca „autentic-artistică, fidelă și frumoasă”.</p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Prelegeri de istoria literaturii ruse din secolul al XIX-lea </span>(în colaborare cu Sorina Bălănescu), Iași, 1976; <span class="CharOverride-1">Literatura și civilizația rusă în prima jumătate a secolului al XIX-lea</span>, Iași, 1980; <span class="CharOverride-1">Lirica lui Lermontov. Considerații tematico-structurale</span>,<span class="CharOverride-1"> </span>Iași, 1983;<span class="CharOverride-1"> Terminologia poetică și retorică</span> (în colaborare), Iași, 1994; <span class="CharOverride-1">Saturnia</span>,<span class="CharOverride-1"> </span>Iași, 1995; <span class="CharOverride-1">În căutarea formei</span>,<span class="CharOverride-1"> </span>Iași, 1995; <span class="CharOverride-1">Introducere în opera lui Velimir Hlebnikov</span>, Brăila, 1997; <span class="CharOverride-1">Căutând desăvârșirea</span>,<span class="CharOverride-1"> </span>Iași, 2006. <span class="CharOverride-5">Traduceri: </span><span class="CharOverride-1">Agnia, fiica focului. Proză scurtă sovietică</span>,<span class="CharOverride-1"> </span>Iași, 1982 (în colaborare cu Adriana Nicoară); Evgheni Zamiatin, <span class="CharOverride-1">Insularii. Biciul lui Dumnezeu – </span>Mark Aldanov, <span class="CharOverride-1">Astrologul – </span>Vladimir Nabokov, <span class="CharOverride-1">Invitație la supliciu</span>,<span class="CharOverride-1"> </span>Iași, 1993 (în colaborare cu Adriana Nicoară); <span class="CharOverride-1">Teoria limbajului poetic. Școala filologică rusă</span>, îngr. și introd. trad., Iași, 1994 (în colaborare); <span class="CharOverride-1">Panait Istrati – omul care nu aderă la nimic. Documente din Rusia sovietică</span>,<span class="CharOverride-1"> </span>I–II, îngr. Serghei Feodosiev și Zamfir Bălan, Brăila, 1996 (în colaborare cu Carmen Țurcan); M. Agheev, <span class="CharOverride-1">Romanul cocainei</span>,<span class="CharOverride-1"> </span>pref. trad., Iași, 1997; Mark Aldanov, <span class="CharOverride-1">Cheia</span>,<span class="CharOverride-1"> </span>pref. trad., Brăila, 1999; <span class="CharOverride-1">Cântec despre oastea lui Igor</span>,<span class="CharOverride-1"> </span>îngr. și pref. Axinia Crasovschi, postfața trad., București, 2000 (în colaborare); Osip Mandelștam, <span class="CharOverride-1">Eseu despre Dante</span>,<span class="CharOverride-1"> </span>introd. trad., Iași, 2001; Vladimir Nabokov, <span class="CharOverride-1">Invitație la eșafod</span>,<span class="CharOverride-1"> </span>pref. trad., Iași, 2003; Anna Ahmatova, <span class="CharOverride-1">Poeme. Proze</span>,<span class="CharOverride-1"> </span>îngr. trad., pref. Iosif Brodski, Iași, 2004; <span class="CharOverride-1">Avangarda rusă</span>,<span class="CharOverride-1"> </span>îngr. și introd. trad., Iași, 2005; ed. 2, Iași, 2009; Feodor Dostoievski, <span class="CharOverride-1">Adolescentul</span>,<span class="CharOverride-1"> </span>pref. trad., Iași, 2011; Velimir Hlebnikov, <span class="CharOverride-1">Descântec pentru numărul plural şi alte poeme</span>, Iaşi, 2012.</p>
			<p class="Heuristica___m_RPR"><span class="CharOverride-5">Repere bibliografice: </span><span class="CharOverride-1">Lermontovskaia ențiklopedia</span>, Moscova, 1981, <span class="CharOverride-1">401</span>; Elena Loghinovski, <span class="CharOverride-1">O radiografie a liricii lui Lermontov</span>,<span class="CharOverride-1"> </span>RL, 1984, 17; Sorina Bălănescu, <span class="CharOverride-1">„Lirica lui Lermontov”</span>, CL, 1984, 5;<span class="CharOverride-1"> </span>Elena Cervinschi, <span class="CharOverride-1">Lermontov în România</span>,<span class="CharOverride-1"> </span>București, 1987, <span class="CharOverride-1">198–206</span>;<span class="CharOverride-1"> </span>Mariana Codruț, <span class="CharOverride-1">Velimir Hlebnikov în limba română</span>,<span class="CharOverride-1"> </span>CF, 1998, 6; Emil Iordache, <span class="CharOverride-1">Întâlnire cu un mare poet</span>, CL, 1998, 2; Mircea Croitoru, <span class="CharOverride-1">Încă o dată Hlebnikov</span>,<span class="CharOverride-1"> </span>ST, 2001, 3; Mariana Codruț, <span class="CharOverride-1">Anna Ahmatova, „muza durerii”</span>,<span class="CharOverride-1"> </span>RL, 2004, 30; Bogdan Crețu, <span class="CharOverride-1">Două palme date gustului public</span>,<span class="CharOverride-1"> </span>OC, 2006, 69; Ștefan Borbély, <span class="CharOverride-1">Antologiile avangardei</span>,<span class="CharOverride-1"> </span>APF, 2006, 8; Albert Kovács, <span class="CharOverride-1">Avangarda rusă – avangarda europeană</span>, RL, 2006, 48; Albert Kovács, <span class="CharOverride-1">„Adolescentul” lui Dostoievski în traducerea Liviei Cotorcea</span>,<span class="CharOverride-1"> </span>CNT, 2012, 6. &#9;<span class="Semnatura">Ș.A., G.Dn.</span></p>
			<p class="Heuristica-PRIMUL"><span class="titlu-12">COTORE, Gherontie </span>(c. 1720, Totoi, j. Alba – c. 1774, Blaj), cărturar. Şcolit la Bălgrad (Alba Iulia) şi la gimnaziul iezuiţilor din Cluj, e remarcat de Inochentie Micu Klein, care intenţionează a-l trimite ca bursier la Roma, la Colegiul De Propaganda Fide. Şansa se risipeşte însă, într-un context tensionat, care acutizează brusc disputele religioase în Ardeal, astfel încât elevul merituos decide să-şi continue învăţătura la Târnavia (Trnava, în Slovacia de azi). Îmbracă rasa între timp, la Munkacs, într-un vestit aşezământ monastic, schimbând prenumele Gheorghe în Gherontie, apoi îndreptându-se spre Blaj, unde se stabileşte în 1747, spre a sluji în confreria mănăstirii-catedrale „Sf. Treime”. S-a ilustrat aici printre fidelii colaboratori ai episcopului Petru Pavel Aaron, ale cărui proiecte (culturale, monahale) le susţine, în calitate de concionator (preparator) la Seminar şi ca vicar general episcopal, între 1754 şi 1765. Contând în schimb ca opozant al noului vlădică Atanasie Rednic (hirotonit în scaunul diecezan prin hotărârea abuzivă a Curţii de la Viena şi în pofida votului minoritar primit din partea Sinodului electoral), <span class="CharOverride-5">C. </span>este demis şi surghiunit la mănăstirea Strâmba; mutat ulterior preot la Gherla, depune râvnă pentru ridicarea parohiei sale paupere, până când, reabilitat, e rechemat a-şi relua îndatoririle la Blaj, odată cu alegerea în fruntea eparhiei a lui Grigore Maior, în 1772. Se stinge prematur, răpus, probabil, de ftizie.</p>
			<p class="Heuristica-BASE">Scrieri precum <span class="CharOverride-1">Despre schismăticia grecilor</span> (transmisă numai parţial în manuscris) sau <span class="CharOverride-1">Despre articuluşurile ceale de price</span>, ambele din 1746 (şi publicate postum), îl definesc pe <span class="CharOverride-5">C.</span> deopotrivă ca istoric al Bisericii, latinist şi precursor al Şcolii Ardelene. Întâia lucrare prelucrează informaţii după Louis Maimbourg (<span class="CharOverride-1">Histoire du schisme des Grecs</span>) sau după Cristofor Peichich (<span class="CharOverride-1">Speculum veritatis</span>), urmând o schiţă de istorie ecleziastică (a ritului creştin în Imperiul Roman de Răsărit, până la căderea Bizanţului sub turci). Având în faţă <span class="CharOverride-1">Catehismul</span> redactat de De Camellis, <span class="CharOverride-5">C. </span>încerca, în cea de-a doua scriere, mai cu seamă clarificări de ordin confesional; dintr-o necesitate, resimţită, poate, de a apăra – cu argumente în parte preluate de la Inochentie Micu Klein – poziţia acelei pături de intelectuali transilvăneni care vedea în compromisul asumat prin unirea cu Roma (tinzând a reface, prin biserică şi şcoală, drumul arhetipal, relaţia cu Roma <span class="CharOverride-1">alma mater</span>) un mijloc de emancipare şi renaştere naţională. Ca mai toţi cărturarii clerici din generaţia de preiluminişti ai Blajului, îmbrăţişa aspectele de interes apologetic, doctrinar cu un amestec de fervoare şi radicalism, optică nuanţată mai târziu de corifeii Şcolii Ardelene (preocupaţi, în următoarele decenii, a netezi asperităţile şi a marca ataşamentul ambelor Biserici faţă cu „legea” şi tradiţia comună, în matca spiritualităţii bizantine). Retorica, în rest, e cea uzuală, descripţia şi evocarea păstrând ceva din ingenuitatea stilului cronicăresc, la fel şi vehemenţa moralizatoare. Zădărnicind calea deschisă reconcilierii la „soborul” florentin (1439), neamul „vestit” al grecilor provoacă adâncirea schismei în aria creştinătăţii. Trufia şi resentimentele oferă o nefastă pildă de risipire şi discordie, deplânge <span class="CharOverride-5">C. </span>într-un pasaj ce aminteşte de privirea sceptică şi de reflecţiile stolnicului Constantin Cantacuzino asupra „naşterii şi stricăciunii”, a strălucirii şi erorii guvernând în toate cele hărăzite oamenilor. În termeni antitetici, trecut – prezent, mărire şi cădere, <span class="CharOverride-5">C.</span> va situa şi evoluţia, sub spectru tragic, a românilor – descendenţi autentici ai „râmlenilor” –, a căror glorie şi vrednicie de odinioară ar contrasta însă cu ignoranţa neamului („încungiurat de norul neştiinţii”) de pe un teritoriu altădată independent şi unitar. Alte câteva texte, cu folos didactic (<span class="CharOverride-1">Pravila, după rândul slovelor de la buchi</span> sau <span class="CharOverride-1">Cartea de religia şi obiceiurile turcilor</span>, ieşite, probabil, de sub teasc la Buda), atribuite, de asemenea, lui <span class="CharOverride-5">C.</span>, rămân să circule în epocă. </p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Despre articuluşurile ceale de price</span>,<span class="CharOverride-1"> </span>îngr. Laura Stanciu şi Alin-Mihai Gherman, introd. Laura Stanciu, pref. Iacob Mârza, Alba Iulia, 2000;<span class="CharOverride-1"> Istoria despre schismăticia grecilor Trnavia</span>, <span class="CharOverride-1">1746</span>, îngr. Ioan Gabor şi Alin-Mihai Gherman, introd. Laura Stanciu, studiu teologic Ernst Christoph Suttner, pref. Iacob Mârza, Cluj-Napoca, 2006.</p>
			<p class="Heuristica___m_RPR"><span class="CharOverride-5">Repere bibliografice:</span> <span class="CharOverride-1">Din istoria părintelui Samuil Klein</span>, publ. Timotei Cipariu, în <span class="CharOverride-1">Acte şi fragmente latine româneşti</span>, Blaj, 1855, <span class="CharOverride-1">101</span>,<span class="CharOverride-1"> 106</span>,<span class="CharOverride-1"> 111</span>,<span class="CharOverride-1"> 115–117</span>,<span class="CharOverride-1"> 119</span>; Augustin Bunea, <span class="CharOverride-1">Episcopii Petru Paul Aron şi Dionisiu Novacovici</span>, Blaj, 1902, <span class="CharOverride-1">9</span>, <span class="CharOverride-1">34</span>,<span class="CharOverride-1"> 134</span>,<span class="CharOverride-1"> 235</span>,<span class="CharOverride-1"> 279</span>, <span class="CharOverride-1">284</span>,<span class="CharOverride-1"> 289–293</span>, <span class="CharOverride-1">371–373</span>; Iorga, <span class="CharOverride-1">Ist. lit. XVIII</span>,<span class="CharOverride-1"> </span>II, <span class="CharOverride-1">61</span>,<span class="CharOverride-1"> 63</span>,<span class="CharOverride-1"> 139</span>,<span class="CharOverride-1"> 150</span>,<span class="CharOverride-1"> 332</span>,<span class="CharOverride-1"> 335</span>,<span class="CharOverride-1"> 336</span>; Drăganu,<span class="CharOverride-1"> Hist. litt.</span>, <span class="CharOverride-1">56–59</span>; Nicolae Comşa, <span class="CharOverride-1">Manuscrisele româneşti din Biblioteca Centrală de la Blaj</span>, Blaj, 1944, <span class="CharOverride-1">94–98</span>; <span class="CharOverride-1">Ist. lit.</span>,<span class="CharOverride-1"> </span>I, <span class="CharOverride-1">512–516</span>; Anghelescu, <span class="CharOverride-1">Preromant. rom.</span>,<span class="CharOverride-1"> 36</span>; Lungu, <span class="CharOverride-1">Şcoala Ardeleană</span>,<span class="CharOverride-1"> 93–96</span>,<span class="CharOverride-1"> 137</span>,<span class="CharOverride-1"> passim</span>; <span class="CharOverride-1">Dicţ. lit. 1900</span>, <span class="CharOverride-1">233–234</span>; Păcurariu, <span class="CharOverride-1">Ist. Bis.</span>, II, <span class="CharOverride-1">524–527</span>, <span class="CharOverride-1">599</span>; Mircea Popa, <span class="CharOverride-1">Aspecte şi interferenţe </span><span class="CharOverride-1">iluministe</span>, Timişoara, 1997, <span class="CharOverride-1">22–29</span>; Ion Buzaşi, [<span class="CharOverride-1">Gherontie Cotore</span>], RL, 2001, 9, 2002, 50; Cristian Barta, <span class="CharOverride-1">Aspecte teologico-identitare în evoluția istorică a Bisericii Române Unite. Gherontie Cotore și Articuluşurile ceale de price</span>,<span class="CharOverride-1"> </span>„Apulum”, 2002, 1; Ciprian Ghişa, <span class="CharOverride-1">Biserica Greco–Catolică din Transilvania (1700–1850). Elaborarea discursului identitar</span>, Cluj-Napoca, 2006, <span class="CharOverride-1">252–258</span>. &#9;<span class="Semnatura">R.Ş.</span></p>
			<p class="Heuristica-PRIMUL"><span class="titlu-12">COTOVU, Sandra</span> (9.I.1898, Hârşova – 17.VII.1987, Bucureşti), prozatoare. Fiică a Mariei (n. Găitan) şi a lui Constantin Oancea, mare proprietar, <span class="CharOverride-5">C. </span>(al cărei prenume la naştere e Constanţa) se căsătoreşte du&#173;pă absolvirea liceului cu inginerul Virgil Cotovu şi locuieşte aproape două decenii la Constanţa, unde duce o existenţă fără griji materiale, mondenă. La fel va face şi în Capitală, frecventând mediile artistice (între care şi cenaclul Sburătorul), călătorind mult. Acest mod de viaţă este în bună măsură ilustrat în scrierile sale. O încercare nereuşită de a publica proză în „Însemnări literare” (1919) determină începutul unei lungi corespondenţe şi prietenii cu G. Topîrceanu, devenit şi mentorul său literar. Colaborează la „Adevărul literar şi artistic” (unde debutează în 1935), „Însemnări ieşene”, „Viaţa românească”, „Ramuri”.</p>
			<p class="Heuristica-BASE">Prin teme şi tehnică narativă, <span class="CharOverride-5">C.</span> se încadrează în categoria autoarelor de proză psihologică, inaugurată de Hortensia Papadat-Bengescu. Romanul <span class="CharOverride-1">Jocuri de apă</span> (1938) tratează un caz de bovarism într-o manieră de sorginte proustiană. Existenţa protagonistei este subminată de conştiinţa singularităţii sale, a diferenţierii de ceilalţi, a lipsei instinctului gregar, ceea ce o face să se simtă străină în propriul mediu familial şi social, să fie profund nemulţumită de viața pe care o duce. Neacceptând să se lase invadată de banalitatea cotidianului şi a obişnuinţelor, ea se imaginează ţâşnind ca un „joc de apă” ce scânteiază în lumina aspiraţiei spre ceva superior, spiritualizat şi estetizat – o lume conformă cu propria-i alcătuire sufletească. Vrea să se elibereze de îngrădiri şi convenţii, să strălucească, să plutească prin forţa de levitaţie a iubirii, să se identifice cu sine printr-o trăire autentică, plenară. Conştiinţă modernă, vie, uneori contradictorie, ea pare că verifică prin propria experienţă anumite idei literar-filosofice ale vremii. În principal, tehnica narativă a romanului constă în rememorări, în urmărirea fluxului psihic, având ca efect o sensibilizare, o poetizare a realului prin delicateţea şi fineţea estetică a percepţiei, prin rezonanţele trăirilor atribuite protagonistei. Celelalte personaje, mediul social au rol de revelator, de termeni negativi în definirea acesteia. Un sentiment asemănător, al alienării de propria fiinţă, provocat de căsătorie şi de convenţiile sociale, declanşează în romanul <span class="CharOverride-1">Fascinaţie</span> (1943) rememorarea copilăriei luminoase, ca timp al unei existenţe autentice. Insatisfacţia prezentului lasă loc unei sterile „fascinaţii” erotice, care, în final, o nedumereşte şi pe cea aflată în impas, într-un <span class="CharOverride-1">Epilog</span> parcă saturat de substanţa şi cazuistica tuturor frământărilor. O vizibilă schimbare tematică şi tehnică aduce romanul <span class="CharOverride-1">Vijelie</span>, apărut în 1947, care se vrea şi o cronică socială a perioadei 1936–1946, restrânsă la urmărirea destinului unei familii. Dezbinată o vreme de vârtejul întâmplărilor vieţii, între care şi războiul, familia se reuneşte în final parcă verificând adevărul că, în pofida tuturor disensiunilor, rudenia de sânge rămâne unul din reperele stabile ale existenţei umane. Dar puterea de observaţie şi de analiză, proprii autoarei, nu este susţinută de o suficient de lucidă conştiinţă artistică (nedistanţarea de fapte, lipsa de discernământ şi de perspectivă asupra întregului), de unde aspectul de mozaic al secvenţelor epice. Volumul de proză scurtă <span class="CharOverride-1">Divorţul Marianei şi alte schiţe</span> (1941) nu diferă ca factură de romane, consemnând acelaşi lirism al unor analize psihologice nuanţate, în care vocea naratorului este acoperită de senzaţiile şi stările personajelor.</p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Jocuri de apă</span>, pref. G. Topîrceanu, Bucureşti, 1938; <span class="CharOverride-1">Divorţul Marianei şi alte schiţe</span>, Bucureşti, 1941; <span class="CharOverride-1">Fascinaţie</span>, Bucureşti, 1943; <span class="CharOverride-1">Vijelie</span>, Bucureşti, 1947; ed. pref. Mariana Vartic, Bucureşti, 1985.</p>
			<p class="Heuristica___m_RPR"><span class="CharOverride-5">Repere bibliografice:</span> G. Topîrceanu, <span class="CharOverride-1">Scrieri alese</span>, II, îngr. Al. Săndulescu, Bucureşti, 1971, <span class="CharOverride-1">514–539</span>; Mihail Sevastos, <span class="CharOverride-1">Literatură feminină</span>, ALA, 1939, 946; N.I.P. [N.I. Popa], <span class="CharOverride-1">„Jocuri de apă”</span>, IIŞ, 1939, 5; D.P. [Dan Petraşincu], <span class="CharOverride-1">Sandra Cotovu</span>, VAA, 1941, 73; T. Păunescu-Ulmu<span class="CharOverride-1">, „Divorţul Marianei și alte schiţe”</span>, R, 1941, 3–6; George Putneanu, <span class="CharOverride-1">„Fascinaţie”</span>, RFR, 1944, 1; Enache Puiu, <span class="CharOverride-1">O scriitoare puţin cunoscută</span>, TMS, 1982, 3; <span class="CharOverride-1">Dicţ. scriit. rom.</span>, I, <span class="CharOverride-1">687–689</span>; Ion Roșioru, [<span class="CharOverride-1">Sandra Cotovu</span>], „Ex Ponto”, 2012, 3, 4; Dorina Grăsoiu, <span class="CharOverride-1">Un roman încă viabil</span>,<span class="CharOverride-1"> </span>„Ex Ponto”, 2012, 4. &#9;<span class="Semnatura">C.T.</span></p>
			<p class="Heuristica-PRIMUL"><span class="titlu-12">COTRĂU, Liviu</span> (11.IV.1949, Arad), anglist. Este fiul Iulianei Cotrău (n. Frențiu) și al lui Gheorghe Cotrău, funcționari. Își începe învățătura la Școala generală nr. 2 din Salonta, continuând-o în același oraș, la Liceul „Arany János”. Urmează Facultatea de Filologie, secția engleză–germană, a Universității „Babeș–Bolyai” din Cluj (1967–1972), apoi Facultatea de Limba și Literatura Română, specialitatea română–spaniolă, a Universității din București (1981–1986). Își susține doctoratul în 1985, la Facultatea de Limbi și Literaturi Străine a aceleiași Universități, cu lucrarea <span class="CharOverride-1">The Fantastic Fiction of E.A. Poe</span> (publicată în 1999, sub titlul <span class="CharOverride-1">The Scythe of Time</span>). Din 1972 intră în învățământul superior, ca asistent la Catedra de filologie germanică a Facultății de Filologie din cadrul Universității „Babeș–Bolyai”, e conferențiar între 1990 și 1999 (și șef al Catedrei, 1995–1999), apoi profesor (1999–2008) la Catedra de limba și literatura engleză a Facultății de Litere de la aceeași Universitate, iar din 2008 profesor (și șef al Departamentului de limba și literatura engleză) la Facultatea de Științe Socioumane a Universității Creștine Partium din Oradea. Între 1990 și 1992 va fi bursier Fulbright și <span class="CharOverride-1">visiting professor</span> la University of Pennsilvania, iar în 2002 profesor asociat la University of Nevada, Reno, SUA. Debutează în 1975 la revista „Echinox”, iar editorial în 1979 cu transpunerea versurilor poetului american de origine română John Balaban, <span class="CharOverride-1">Scrisori de peste mare</span>. Colaborează la numeroase publicații din țară și din străinătate – „Steaua”, „Tribuna”, „Transilvania”, „Cahiers roumains d’études littéraires”, „Studia Philologica”, „Studia Universitatis „Babeș–Bolyai”, „Lettre internationale”, „Caietele Tristan Tzara”, „A Journal of International Avant-Garde”, „Penn Language News” (Philadelphia), „Edgar Allan Poe News” (SUA), „Exquisite Corpse. A Journal of Books &amp; Ideas” (SUA) ş.a. Editează (în colaborare cu Ileana Galea și Virgil Stanciu) mai multe antologii consacrate romanului englez – <span class="CharOverride-1">Studies in the</span> <span class="CharOverride-1">Eighteenth and Nineteenth Century English Novel</span> (1986), <span class="CharOverride-1">Studies in the English Novel of the First Half of</span> <span class="CharOverride-1">the Twentieth Century</span> (1987), <span class="CharOverride-1">Studies in the Contemporary English Novel</span> (1990) și coordonează editarea dezbaterilor unor conferințe de specialitate – <span class="CharOverride-1">Constructions of Identity</span> (2000), <span class="CharOverride-1">Proceedings. International</span> <span class="CharOverride-1">Conference on English Language and Literatures in English</span> (2012). Este membru la The Poe Studies Association și la American Romanian Academy of Arts and Science.</p>
			<p class="Heuristica-BASE">Preocupările îndelungate ale lui <span class="CharOverride-5">C.</span> pentru Edgar Allan Poe se concretizează în studii de referință ce culminează cu exegeza <span class="CharOverride-1">The Scythe of Time. A Study of Poe’s Fantastic Fiction</span>, precum și în editarea, la noi, a operei sale. Abordând fantasticul la E.A. Poe într-o cercetare ce uzează de sugestii interdisciplinare din semiotica Juliei Kristeva, din psihopatologie și psihanaliză, din arhetipologia lui Gilbert Durand, autorul elaborează „un cadru referențial și o terminologie care să permită definirea fantasticului poesc în funcție de un «model formalizat» al textului”. În capitolul <span class="CharOverride-1">Matricea generativă</span>, cu un concept inspirat de Suzanne Langer, se ocupă de configurația spațio-temporală. Dacă spațiul vertical poate fi identificat în „izotopia căderii, a prăbușirii”, cel orizontal, extrem de întins, e nediferențiat, neutru, însă, proiectat pe verticală, „preia dimensiunile specifice ale catatopiei – adâncimea și profunzimea”. În privința timpului, paradigma dominantă în imaginarul poesc ar fi cea catacronică, ireversibilă, oferită de metafora saturniană a „Viermelui Biruitor”. „Catamorfismul” (adică fuziunea catatopiei și a catacroniei într-o dimensiune unică) ar explica oarecum, consideră exegetul, monotematismul prozelor lui Poe, determinat de matricea preconștientă, prerațională, sursa generativă a imaginației creatoare. Sunt analizate proprietățile reflexive, anamorfotice ale matricei, motive ca labirintul, misterele centrului, oglinda și dublul/dedublarea, „ochiul celuilalt”, îngroparea de viu ș.a. Vizionarismul poesc se bazează pe ficționalizarea stărilor hipnagogice, momente semiconștiente surprinse în derulare rapidă și în metamorfoză de către „ochiul întredeschis”. Studiu dens și dificil, demonstrând unitatea și coerența imaginarului scriitorului american, acreditând conceptul „fantastic catamorf”, cartea lui <span class="CharOverride-5">C.</span> este o valoroasă contribuție românească la exegeza poescă. Proiect de anvergură, prevăzut în șase volume, integrala operelor lui Poe este deopotrivă și ediție critică, prin temeinicul corpus alcătuit din introduceri substanțiale pe genuri (poezie, povestiri, romane și, probabil, pentru eseistică și corespondență, editarea fiind în curs) și aparatul de comentarii și note de ultimă actualizare. Dacă în primul volum al ediției, inițiată în 1987 cu <span class="CharOverride-1">Annabel Lee și alte</span> <span class="CharOverride-1">poeme</span>, <span class="CharOverride-5">C.</span> oferea un tablou bogat, cvasitotal, al versiunilor românești publicate anterior (în volume și periodice), incluse după criteriul fidelității față de textul original (la nivel prozodic, semantic, artistic), cum și un număr de inedite, la reluare, în 2001, editorul își asumă în exclusivitate traducerea întregii opere poești (inclusiv lirica), demersul său devenind oarecum și un fel de „ediție de exeget-traducător”. Înțelegerea profunzimilor textului original, decriptarea tuturor nuanțelor și rafinamentelor prozodice (rime, asonanțe, armonii etc.), analizate în corelație cu principiile artei poești, ca și buna știință a practicii tehnicii poetice l-au condus la realizarea unei excelente versiuni a liricii, comparabilă, pe alocuri, cu aceea a unor antecesori consacrați (Dan Botta, Mihu Dragomir, Ștefan Aug. Doinaș ș.a.). <span class="CharOverride-5">C.</span> a mai tradus poezie contemporană (John Balaban, Alice Sebold) și proză americană (Upton Sinclair, Daniel Mason), precum şi, în colaborare, tratatul neokantianului german Hans Vaihinger, <span class="CharOverride-1">Filosofia lui „Ca și cum”.</span></p>
			<p class="Heuristica___mici"><span class="CharOverride-5">SCRIERI:</span> <span class="CharOverride-1">English Practical Course. Two Approaches to Literature</span> (în colaborare cu John J. Rathbun), București, 1983; <span class="CharOverride-1">The Scythe of Time. A Study of Poe’s Fantastic Fiction</span>, Cluj-Napoca, 1999. <span class="CharOverride-5">Ediții:</span> Edgar Allan<span class="CharOverride-1"> </span>Poe, <span class="CharOverride-1">Annabel Lee și alte poeme</span>, tr. în colaborare, pref. edit., București, 1987, <span class="CharOverride-1">Prăbușirea casei Usher</span>, tr. în colaborare, pref. edit., București, 1990, <span class="CharOverride-1">Poezie </span>– <span class="CharOverride-1">Dramă</span>, tr. şi introd. edit., Iași, 2001, <span class="CharOverride-1">Masca Morții Roșii și alte povestiri. 1831–1842</span>, tr. şi introd. edit., Iași, 2003; <span class="CharOverride-1">Misterul lui Marie Rogêt. Schițe, nuvele, povestiri</span>. <span class="CharOverride-1">1843–1849</span>, tr. şi introd. edit., Iași, 2005, <span class="CharOverride-1">Călătorii imaginare. Jurnalul lui Julius Rodman. Povestea</span> <span class="CharOverride-1">lui Arthur</span> <span class="CharOverride-1">Gordon Pym</span>, tr. edit., Iași, 2008, <span class="CharOverride-1">Cărăbușul de aur și alte</span> <span class="CharOverride-1">povestiri</span>, ed. 2, Iași, 2011; Emil Gulian, <span class="CharOverride-1">Poemele lui Edgar Poe</span>, tr., introd. şi pref. edit., Oradea, 1995. <span class="CharOverride-5">Traduceri:</span> John Balaban, <span class="CharOverride-1">Scrisori de peste mare</span>, pref. Al. Căprariu, Cluj-Napoca, 1979; Henry M. Morris, <span class="CharOverride-1">Bazele biblice ale științei moderne</span>, Wheaton (Illinois), 1993; Hans Vaihinger,<span class="CharOverride-1"> Filosofia lui „Ca și cum”.</span> <span class="CharOverride-1">Un sistem al ficțiunilor teoretice, practice și religioase ale lumii</span>, București, 2001 (în colaborare); Alice Sebold, <span class="CharOverride-1">Minunatele oase</span>, Iași, 2003; Daniel Mason, <span class="CharOverride-1">Acordorul de piane</span>, Iași, 2004; Upton Sinclair, <span class="CharOverride-1">Va curge sânge</span>, Iași, 2010. </p>
			<p class="Heuristica___m_RPR"><span class="CharOverride-5">Repere bibliografice:</span> Doina Curticăpeanu, <span class="CharOverride-1">„Poe nu e nici mai ușor, nici mai</span> <span class="CharOverride-1">dificil decât alți scriitori străini”</span> (interviu cu Liviu Cotrău), F, 2000, 2; Codrin Liviu Cuțitaru, [<span class="CharOverride-1">Liviu Cotrău</span>], OC, 2000, 7, RL, 2005, 35, 2006, 5, 2008, 16; Doina Curticăpeanu, <span class="CharOverride-1">Opera Magna</span>, F, 2002, 5; Elisabeta Lăsconi, <span class="CharOverride-1">În cer și pe pământ</span>, ALA, 2004, 735; Geo Vasile,<span class="CharOverride-1"> Edgar</span> <span class="CharOverride-1">Allan Poe</span>, LCF, 2005, 37; Andi Bălu, <span class="CharOverride-1">Edgar Allan Poe în limba română</span>, VR, 2006, 8–9; Virgil Stanciu, <span class="CharOverride-1">Dicționar de angliști și americaniști români</span>, Cluj-Napoca, 2008, <span class="CharOverride-1">41–42</span>; Cristina Chevereșan, <span class="CharOverride-1">Raiuri pe măsură</span>, O , 2010, 1. &#9;<span class="Semnatura">G.Dn.</span></p>
			<p class="Heuristica-PRIMUL"><span class="titlu-12">COTRUŞ, Aron</span> (2.I.1891, Haşag, azi Loamneş, j. Sibiu – 1.XI.1961, Long Beach, California, SUA), poet. Este fiul Anei (n. Isăilă) şi al lui Aron Cotruş, preot. <span class="CharOverride-5">C. </span>urmează Liceul „Sf. Vasile” la Blaj şi Liceul „Andrei Şaguna” la Braşov, iar din 1911 doi ani la Facultatea de Litere a Universităţii din Viena. Întors în ţară, e redactor la „Românul” din Arad (1913) şi la „Gazeta Transilvaniei” (1915–1917). Înrolat, îşi face stagiul în armata imperială, e trimis pe frontul italian, apoi intră în Legiunea Română; după încheierea păcii obţine un post în cadrul Legaţiei României la Roma (1919). În 1920 vine la Arad, unde reintră în redacţia gazetei „Românul”, apoi la Timişoara, unde în 1927–1928 e director al revistei „Banatul”. În 1928 e ales preşedintele Sindicatului de Presă din Ardeal şi Banat. Tot acum este angajat stagiar la Ministerul de Externe, ulterior ataşat de presă la Consulatul Român din Milano (1929), iar din 1931 până în decembrie 1936, în aceeaşi calitate, în cadrul Legaţiei României la Varşovia. Rechemat la Bucureşti, în minister (1937), după un timp e promovat şef al serviciilor de presă pe lângă Legaţia României de la Madrid şi Lisabona (1939–1944); după al Doilea Război Mondial, oponent al regimului din ţară, rămâne în Spania, unde în 1953 devine preşedintele Cercului Român pentru Uniunea Latină din Spania, iar în 1954 editează, la Madrid, gazeta „Carpaţii”. Se autoexilează în Canada (1956) şi de acolo în Statele Unite ale Americii, în California.</p>
			<p class="Heuristica-BASE">La <span class="CharOverride-5">C.</span>, individualitate intens retorică, ideile, entuziasmele şi reprezentările se manifestă în mod tumultuos-colosal, într-o tensiune înaltă, virilă; pasiunile eruptive se suprapun parcă argumentelor, dictând în fapt liniile de forţă, marcând reliefurile unei personalităţi clocotitoare. Constituente ale celulei proprii, astfel de trăsături, energetismul, dinamismul şi celelalte ţin, în parte, de filonul transilvan, justiţiar, combatant, vizionar. <span class="CharOverride-5">C. </span>debutează în 1908 la „Luceafărul”, an în care scria şi la „Ramuri”, iar primul volum, <span class="CharOverride-1">Poezii</span>, îi apare în 1911. Până să-şi găsească sunetul propriu, de portavoce a mulţimilor, de tribun şi moralist implicat în cotidian, poetului i-au trebuit două decenii. Iniţial, el filosofează sceptic, îşi etalează singurătatea, călătoreşte pe mare (în Grecia), jertfeşte erosului, e noctambul, copleşit de „doruri” şi obsedat de „cântec”. Notabile ca dicţiune, dintre textele de acum rămân doar câteva sonete. Schimbarea de orizont din <span class="CharOverride-1">Sărbătoarea morţii. 1914–1915</span> (1915) ţinea de experienţa de front „în ţara în care curge sângele fierbinte”, mai pe scurt, în Italia; discursul abrupt, anticipând versurile de război ale lui Camil Petrescu, abundă în canonade de „negri monştri uriaşi”; film saturat de flăcări cât nişte „roşii munţi”, de fulgere şi bolizi, de tot atâtea elemente de spectacol. Peste câţiva ani o plachetă,<span class="CharOverride-1"> România</span> (1920), pandant la <span class="CharOverride-1">Sărbătoarea morţii</span>, se constituia într-o disertaţie arborescentă, un fel de <span class="CharOverride-1">laudatio</span> pigmentată cu interogaţii, cu apostrofe şi fragmente imnice şi nu mai puţin cu epitete stâncoase; ca punct de miră, toate converg într-un credo larg-umanitar, alăturându-se patetic mărturiilor lui V. Voiculescu şi Adrian Maniu, ale lui Demostene Botez şi ale altora, trecuţi şi ei prin furtuna războiului. Că nu e loc pentru reculegere se vede în fragmentele din <span class="CharOverride-1">Neguri albe</span> (1920), inscripţii fără titluri, departajate prin cifre, făcând elogiul acţiunii. Tendinţa ieşirii dintre limite diferă, ca finalitate ontologică, de limbajul lui Lucian Blaga din <span class="CharOverride-1">Daţi-mi un trup voi, munţilor</span> ori din <span class="CharOverride-1">Dar munţii unde-s?.</span> Altul e impulsul ascensional, privirile lui <span class="CharOverride-5">C.</span> (<span class="CharOverride-1">Către cer, Piscul</span>) urmărind mai degrabă grandoarea, prometeismul, exteriorizarea eroică; întrebările lui, deloc dubitative, sunt ale unui personaj esenţialmente afirmativ, cu genunchi de „oţel” – ins destinat unor uimitoare <span class="CharOverride-1">gesta</span>, hotărât să înlăture „glodul”, să opună ezitantului „poate” pe imperativul „trebuie”. Un drum, o „cărăruie” cu „troscoţel” şi „nalbe”, un „tren negru” gonind pe „şesul nesfârşit al gândului” orientează, aparent, spre contemplaţie; programul etic al poetului reclamă însă verbul ofensiv, strigătul în crescendo, apt să spargă „veacuri de zid”. Câtă vreme copacul (întocmai invocat într-un sonet barbian) vrea să atingă cerul, omului-om, bătut de „toate ploile”, muşcat de „toate vânturile”, îi stau bine sfidarea, cutezanţa: „Piciorul meu a încercat să-şi urce glodul gliei pământeşti/ Pe himalaia celor mai înalte îndrăzneli” (<span class="CharOverride-1">Tinereţe</span>). Se poate identifica aici o idee-temă dezvoltată în modulaţii diverse: „O, munte, tu, biserica, moşia, casa mea,/ «Zgârie-cerul» meu […]/ Pe culmea ta-n nemărginire mă dezmărginesc” (<span class="CharOverride-1">Spre culmi</span>). Şi, în acelaşi spirit: „Sătul de ale şesurilor bucurii mărunte,/ Când urc pe munţii lor, mă simt un munte” (<span class="CharOverride-1">În robia lor</span>) ori: „Eu m-am născut să mă dărui/ Oricând şi orişicui” (<span class="CharOverride-1">Mă ştiu</span>). Sau acest mândru îndemn: „Mută munţii uriaşi din calea zărilor, –/ de poţi!”. După Octavian Goga, <span class="CharOverride-5">C.</span> este al doilea poet tribun reprezentativ provenind din Transilvania: mai vârtos, mai puţin atins de „jalea” contemporanului său. Plachetele <span class="CharOverride-1">Versuri</span> (1925; Premiul Societăţii Scriitorilor Români) şi <span class="CharOverride-1">În robia lor</span> (1926), centrate pe ideea de mesianism, într-o retorică expresionistă – în care eul exacerbat e comparabil cu vibrantul „noi” al lui Goga –, sunt în acest sens edificatoare. Alte câteva plachete – <span class="CharOverride-1">Mâine</span> (1928), <span class="CharOverride-1">Printre oameni în mers</span> (1933) şi <span class="CharOverride-1">Minerii</span> (1937) – probează că, salutând cu Walt Whitman „firul de iarbă”, trimiţându-şi „gândul departe”, întrezărind „Reşiţe noi cu coşuri pân-la cer”, locomotive „cum n-au mai fost pe pământ/ pentru graba aspră a puterniciei româneşti”, poetul nu era străin de tendinţele prospective ale avangardei europene. Pe profetul cu „vrere dârză” îl însufleţesc proiectele enorme, vizând „Lăcaşe sfinte ale muşchilor şi ale creierului:/ Romele,/ Parisurile,/ New Yorkurile/ izbânzilor româneşti de mâine!”. Verbul lui se vrea exortativ, oracular, liturgic. Prin infuzie de forţe proaspete, „sili-vom grâul românesc să crească,/ înalt şi plin” (<span class="CharOverride-1">Aicea suntem!…</span>). Despărţirea de spaţiul natal, de Blajul erudit (<span class="CharOverride-1">Oraşul copilăriei</span>) – „somnoros”, „frumos, fantastic şi nepriceput” – se face fără regretele lui Goga şi Blaga, mitologia de acum a lui <span class="CharOverride-5">C.</span> tinzând spre aeroplan şi uzine (titlul <span class="CharOverride-1">În fabrică</span> se repetă); paşii i se împart între realităţi contrastante. Ceva din grafica expresionistă a unor Georg Grosz şi Frans Masereel, vibraţii din <span class="CharOverride-1">Ţara de piatră</span> a lui Geo Bogza se reactivează în rostirea lui <span class="CharOverride-5">C.</span>, eşuând nu o dată în redundanţă, în clişee şi poncife. Fie pe latura monumentalizantă, fie pe cea polemică (violent antiburgheză), notaţii aparţinând registrului vânjos, utilizat intens, sfârşesc în manierism şi imoderaţie. Pe răzvrătitul Horia (văzut ca personaj congener) poetul îl invocase de câteva ori înainte de placheta cu acest titlu (1935), operă de rezistenţă, graţie căreia <span class="CharOverride-5">C. </span>nu poate lipsi din antologii. Profilat în dimensiuni mitice, Horia (ca precedent, cel eminescian: „Horia pe-un munte stă călare…”) a intrat în fondul activ al poeziei noastre: „de jos/ te-ai ridicat drept, pietros, viforos,/ pentru morţi,/ pentru cei săraci şi goi, pentru toţi/ şi-ai despicat în două istoria, –/ ţăran de cremene/ cum n-a fost altul să-ţi semene,/ Horia!”. Energice linii finale actualizează, în fapt, un simbol, fraza având un aer encomiastic vaticinar: Horia „uriaş domn”, Horia în „cămaşă-nsângerată”, Horia statuie de piatră, Horia pedepsind „mişelnici tâlhari”, un Horia innumerabil, „însutit” şi „înmiit”, multiplicat în suflete de iobagi, un Horia biruind pe Iosif-împăratul; iată reliefuri complementare, chipuri de inspirat poliptic narativ. Cu aceeaşi instrumentaţie verbală, nu şi cu rezultate similare, nereuşind să focalizeze efectele parţiale, e construit alt poem-omagiu: <span class="CharOverride-1">Eminescu…</span> (1939); de reţinut doar torentul de metafore hiperbolizante în cadenţe de acatist, autorul <span class="CharOverride-1">Luceafărului</span> fiind „faur de poduri de aur/ peste furtuni, peste-ntuneric”, un „drept, neprihănit voievod”, „crai/ pe-un împărătesc şi furtunatic grai”, „steag al timpului vânt”, un „nou Adam” şi un „Dante valah”. La prima vedere, discursul dezlănţuit al lui <span class="CharOverride-5">C.</span>, apropiat oratoriei de tribună, debitor tehnicilor explozive de forum, are aparenţa oralităţii, deşi totul este elaborat, construit în manieră scriptică. Cuvântătorul (constata Vladimir Streinu) cultivă „modul prozei, modul discursiv şi enumărător”, poemele lui sugerând comparaţia cu „nişte coarde de violoncel, de bună calitate, întinse pe o vioară…”. În esenţă, efectele se obţin programatic, prin repetiţii verbale, în special substantivale ori adjectivale, mai totdeauna în serii triale, scenariile bazându-se pe suprapuneri de tonuri înalte, din acelaşi registru semantic. Titanismul, tendinţa inepuizabil augmentativă, fervoarea structurală (aceasta e „neastâmpăr iscoditor”) relevă un voluntarism perpetuu, lipsit de orice trufie, vizând cauze ale naţiei. Polivalent şi contradictoriu, pe poet nici o formulă totalizantă nu-l cuprinde. Cu mai mult patos social-istoric decât Coşbuc şi Goga, de un energetism whitmanian foarte prizat în epocă (inclusiv în cercurile mişcării legionare, de care a fost apropiat retoric şi ideologic), rapsod şi novator al sintaxei poetice, <span class="CharOverride-5">C.</span> pare să fi însoţit răsucirile interioare ale lui Blaga, dar şi sunetele de final arghezian. </p>
			<p class="Heuristica-BASE">Puţin şi tendenţios comentate, imposibil de introdus în prima ediţie postbelică (1978, îngrijită de Ovidiu Cotruş), republicate în ţară abia în ediţia din 1991 a lui Alexandru Ruja, poemele ample apărute în preajma sau la începutul celui de-al Doilea Război Mondial, inegale valoric atât între ele, cât şi fiecare în interiorul său, prelungesc şi împing la cote maxime lirismul vaticinar al anilor ’30, dar şi (auto)manierismul lexical şi prozodic deja instalat în ultimele volume interbelice ale lui <span class="CharOverride-5">C.</span> <span class="CharOverride-1">Maria Doamna</span> (1938), o carte apărută în condiţii tehnice de lux, nu-i mai puţin o compunere convenţională şi festivă. Celelalte poeme însă rămân notabile: <span class="CharOverride-1">Peste prăpăstii de potrivnicie</span> (1938), <span class="CharOverride-1">Rapsodie valahă</span> (1940), <span class="CharOverride-1">Rapsodie dacă</span> (1942; Premiul Societăţii Scriitorilor Români). Acestea fac un întreg prin tema lor comună: rezistenţa românească în istorie. Adresându-se „năpraznicei Rusii”, poetul, a cărui voce (se) rosteşte acum la persoana întâi plural, lansează versuri-avertisment: „ne crezi fără ieri, fără mâine/ şi uiţi c-am fost – pentru cine ştie s-asculte/ cu-auzuri de câine –/ sub ale vremii ape sălbatice multe:/ piatră neclintită ce rămâne”. <span class="CharOverride-1">Rapsodie valahă</span> reprezintă emblema lirismului naţional al lui <span class="CharOverride-5">C.</span> Poemul propune imaginea unei comunităţi coextensive universului natural ce a născut-o: simbioză colosală de „piatră” şi „foc” (două simboluri axiale), generând, în ordine etică, asprime şi vigoare: „veac de veac, ne-ncetat,/ muntele fostu-ne-a pat,/ pat fulgerat,/ sângerat/ […] Dormit-am prin brazi, prin brădui,/ cu auzul pe inima lui…”. Dacia lui Eminescu şi Moldova lui Sadoveanu sunt astfel reinterpretate printr-un ochi vizionar expresionist şi cu o elementaritate scitică. Poezia de după război evoluează în două direcţii, complementare: o poezie a „desţărării” şi a solitudinii, scăldată în tonuri elegiace şi, pe de altă parte, evocarea ţării ocupate – paradis devastat şi înlăcrimat, în linia liricii lui Goga – de bolşevici şi de „slugile” lor dinăuntru, „ciocoii” noi, „roşii”. Spovedania intimă este astfel mereu dublată de confesiunea comunitară. Patosul exponenţial, pe teme sociale, din poezia interbelică a lui <span class="CharOverride-5">C.</span> se mută acum definitiv în registrul tematic naţional. Poetul – profet şi tribun – aduce cauza românească în faţa instanţelor pământene şi divine, ceartă, în poemul <span class="CharOverride-1">Între Volga şi Mississippi </span>(1956), hedonismul, inerţia şi nepăsarea Occidentului faţă de tragedia Estului, imploră graţia dumnezeiască în psalmii revelator intitulaţi <span class="CharOverride-1">Psalmi româneşti</span>, evocă teroarea roşie şi întreţine din depărtare focul vindicativ şi justiţiar, lansând chemări la răscoală şi aşteptând ceasul mântuirii. Întru realizarea acesteia, poetul convoacă figuri emblematice ale eroismului şi jertfei naţionale: Mihai Viteazul, Horia şi Cloşca, Avram Iancu, Andrei Mureşanu şi, la tot pasul, pe anonimii Ioni, pe Pătru Opincă, iobagii, minerii, haiducii. Vechi poeme sunt rescrise în lumina noilor realităţi: într-un nou <span class="CharOverride-1">Pătru Opincă</span>, „noaptea când pe uliţi trec domol,/ nu mai aşteaptă pe nici un podmol/ fete mari cu ţâţe ca de piatră/ pe cei flăcăi ce nu se mai întoarnă/ din a Siberiei grea, veşnică iarnă”. Limbajul îl continuă şi îl dezvoltă (în sensul proclamaţiei şi al îndemnului incendiar) pe cel interbelic; inedit este apelul la prozodia populară, la doină, a cărei muzicalitate atenuează reliefurile colţuroase ale expresionismului şi fluidizează versul eliptic şi abrupt: „Mi-a fost scris din neam/ odihnă să n-am,/ sângele să-mi fiarbă,/ ca o mare oarbă,/ şi în codru-adânc/ inima să-mi mânc// […] Dârz, cu pieptul gol,/ pe unde trec să scol,/ să scol, să răscol,/ volburi de pârjol”, spune <span class="CharOverride-5">C.</span> în <span class="CharOverride-1">Haiducească</span>. Inedită e, în opera acestui cântăreţ cu verbul neconcesiv, şi lirica religioasă din ciclul <span class="CharOverride-1">Psalmi româneşti</span>. Rugăciunile nu sunt ale unui „eu”, ci ale lui „noi”, ele capătă premise şi finalităţi precis circumstanţiate. Dumnezeu este rugat să „nu-şi uite” românimea risipită pe întreg pământul, din Carpaţi la Pind, Timoc, Craina, Tesalia, Siberia, din Basarabia până în cele două Americi şi Australia, dar mai ales i se cere ca „în ţara preschimbată-n oarbă închisoare,/ neamul să crească mai dârz şi mai tare!…// Şi ziduri să dureze, de neclintit,/ între noi şi răsărit!”. În <span class="CharOverride-1">Cântec de slavă</span>, inserat firesc printre psalmi, poetul se recunoaşte urmaş al tuturor conaţionalilor: în sângele lui sălăşluiesc „tăietorul de păduri din Maramureş”, moţul „cu gând de jăratic”, bănăţeanul „iute şi gureş”, moldoveanul „cu mers domol”, olteanul „cu văz de pârjol”, ciobanii „solari” din Tesalia şi Pind, „pădurarii de foc” ai Timocului, „cosaşii năpraznici” din Craina. „Imperialismul” lui <span class="CharOverride-5">C.</span>, observă I. Negoiţescu, „nu depăşeşte hotarele Daciei ideale”, având totodată o valoare „pur metaforică”. Bard al românităţii năpăstuite, <span class="CharOverride-5">C</span>. este şi unul al romanităţii. <span class="CharOverride-1">Canto a Ramón Lull</span> (1952) şi <span class="CharOverride-1">Rapsodia iberică – Rapsodia iberica, </span>ediţie bilingvă<span class="CharOverride-1"> </span>(1954), sunt imnuri închinate sufletului neolatin, dar şi îndemnuri către romanitatea occidentală de a nu-şi uita sora din insula răsăriteană. În rest, maniera rămâne aceeaşi ca în „rapsodiile” mai vechi.</p>
			<p class="Heuristica_CITAT">Ceea ce impresionează, în prima linie, la d. Cotruş, e intemperanţa verbală; lipsită adesea de rimă, de ritm, de egalitate silabică, proză uneori transformată în versuri numai printr-o ficţiune tipografică, poezia scriitorului ardelean se revarsă acum tumultoasă în cataracte nereclamate de un accent sufletesc, acum în leneşe pânze de ape, inegală, silnică şi neobişnuit de verbală.</p>
			<p class="Heuristica_CITAT_semnat">E. Lovinescu</p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Poezii</span>,<span class="CharOverride-1"> </span>Orăştie, 1911; <span class="CharOverride-1">Sărbătoarea morţii. 1914–1915</span>,<span class="CharOverride-1"> </span>Arad, 1915; <span class="CharOverride-1">Neguri albe</span>, Alba Iulia, 1920; <span class="CharOverride-1">România</span>, Braşov, 1920; <span class="CharOverride-1">Versuri</span>, Arad, 1925; <span class="CharOverride-1">În robia lor</span>,<span class="CharOverride-1"> </span>Arad, 1926; <span class="CharOverride-1">Strigăt pentru depărtări</span>, Timişoara, 1927; <span class="CharOverride-1">Cuvinte către ţăran</span>, Arad, 1928; <span class="CharOverride-1">Mâine</span>, Craiova, 1928; ed. 2, Cluj, 1928; <span class="CharOverride-1">Printre oameni în mers</span>, Sosnowiecz (Polonia), 1933; <span class="CharOverride-1">Horia</span>, Varşovia, 1935; ed. Bucureşti, 1937; <span class="CharOverride-1">Minerii</span>, Bucureşti, 1937; <span class="CharOverride-1">Ţara</span>, Bucureşti, 1937; ed. Lisabona, 1940; ed. Madrid, 1959; <span class="CharOverride-1">Maria Doamna</span>, Bucureşti, 1938; <span class="CharOverride-1">Peste prăpăstii de potrivnicie</span>, Bucureşti, 1938; ed. (<span class="CharOverride-1">A través de abismos de adversidad</span>), tr. Cayetano Aparicio, Madrid, 1941; <span class="CharOverride-1">Eminescu…</span>, Bucureşti, 1939; ed. Madrid, 1959; <span class="CharOverride-1">Rapsodie valahă</span>, Madrid, 1940; ed. Bucureşti, 1941; ed. (<span class="CharOverride-1">Rapsodia valaca</span>), tr. Cayetano Aparicio, Madrid, 1941; <span class="CharOverride-1">Rapsodie dacă</span>, Bucureşti, 1942; <span class="CharOverride-1">Drumuri prin furtună</span>, Madrid, 1951; <span class="CharOverride-1">Poemas</span>, pref. Francisco Maldonado de Guevara, Madrid, 1951; <span class="CharOverride-1">Poemas de Montserrat</span>,<span class="CharOverride-1"> </span>Madrid, 1951; <span class="CharOverride-1">Canto a Ramón Lull</span>, Palma de Mallorca, 1952; <span class="CharOverride-1">Rapsodia iberică – Rapsodia iberica</span>, ed. bilingvă, pref. José Camón Aznar, postfaţă Francisco Sureda Blanes,<span class="CharOverride-1"> </span>Madrid, 1954; <span class="CharOverride-1">Între Volga şi Mississippi</span>, Madrid, 1956; <span class="CharOverride-1">Cântecul desţărării</span>, Cleveland (SUA), 1962; <span class="CharOverride-1">Versuri</span>, îngr. Ovidiu Cotruş, pref. I.D. Bălan, Bucureşti, 1978; <span class="CharOverride-1">Opere complete</span>, pref. Nicolae Roşca, Madrid, 1978; <span class="CharOverride-1">Antologie selectivă</span>, îngr. Jon Cepoi, Arcata (SUA), 1988; <span class="CharOverride-1">Poezii</span>, I–II, îngr. Alexandru Ruja, Timişoara, 1991; <span class="CharOverride-1">Peste prăpastii de potrivnicie</span>, îngr. şi pref. Alexandru Ruja, Bucureşti, 1995; <span class="CharOverride-1">Opere</span>, I–II, îngr. şi pref. Alexandru Ruja, Bucureşti, 1999–2002; <span class="CharOverride-1">Corespondenţă</span>, îngr. şi introd. Alexandru Ruja, Timişoara, 2005.</p>
			<p class="Heuristica___m_RPR"><span class="CharOverride-5">Repere bibliografice: </span>Lovinescu, <span class="CharOverride-1">Scrieri</span>,<span class="CharOverride-1"> </span>IV, <span class="CharOverride-1">632–634</span>,<span class="CharOverride-1"> </span>VI, <span class="CharOverride-1">120–121</span>; Perpessicius, <span class="CharOverride-1">Opere</span>, II, <span class="CharOverride-1">201–205</span>, VI, <span class="CharOverride-1">113–116</span>, VIII, <span class="CharOverride-1">232–233</span>,<span class="CharOverride-1"> </span>IX, <span class="CharOverride-1">325–328</span>,<span class="CharOverride-1"> </span>XII, <span class="CharOverride-1">341–345</span>, <span class="CharOverride-1">438–441</span>,<span class="CharOverride-1"> 518–519</span>; Călinescu, <span class="CharOverride-1">Opere</span>, II, <span class="CharOverride-1">55–57</span>,<span class="CharOverride-1"> </span>IV, <span class="CharOverride-1">786–796</span>; Constantinescu, <span class="CharOverride-1">Scrieri</span>,<span class="CharOverride-1"> </span>VI, <span class="CharOverride-1">95–96</span>;<span class="CharOverride-1"> </span>Munteano, <span class="CharOverride-1">Panorama</span>,<span class="CharOverride-1"> 303–304</span>; Streinu, <span class="CharOverride-1">Pagini</span>, II, <span class="CharOverride-1">71–77</span>; Călinescu, <span class="CharOverride-1">Ist. lit.</span> (1941), <span class="CharOverride-1">756–758</span>, <span class="CharOverride-1">Ist. lit. </span>(1982), <span class="CharOverride-1">841–843</span>; Papadima, <span class="CharOverride-1">Creatorii</span>,<span class="CharOverride-1"> 424–430</span>; Piru, <span class="CharOverride-1">Panorama</span>,<span class="CharOverride-1"> 57–60</span>; Doinaş, <span class="CharOverride-1">Poezie</span>, <span class="CharOverride-1">64–68</span>; Crohmălniceanu, <span class="CharOverride-1">Literatura</span>, II, <span class="CharOverride-1">517–526</span>; Micu, <span class="CharOverride-1">„Gândirea”</span>,<span class="CharOverride-1"> 491–513</span>;<span class="CharOverride-5"> </span>I. D. Bălan, <span class="CharOverride-1">Resurecţia unui poet.</span> <span class="CharOverride-1">Aron Cotruş</span>, Bucureşti, 1981; Simuţ, <span class="CharOverride-1">Diferenţa</span>, <span class="CharOverride-1">27–31</span>; Cotruş, <span class="CharOverride-1">Meditaţii</span>,<span class="CharOverride-1"> 238–241</span>; Grigurcu, <span class="CharOverride-1">Eminescu–Labiş</span>,<span class="CharOverride-1"> 243–252</span>; Indrieş, <span class="CharOverride-1">Dimensiuni</span>,<span class="CharOverride-1"> 137–198</span>; Scarlat, <span class="CharOverride-1">Ist. poeziei</span>, IV, <span class="CharOverride-1">57–59</span>; Negoiţescu, <span class="CharOverride-1">Ist. lit</span>., I, <span class="CharOverride-1">315–317</span>; Doinaş, <span class="CharOverride-1">Măştile</span>, <span class="CharOverride-1">187–238</span>; I.D. Bălan, <span class="CharOverride-1">Aron Cotruş</span>,<span class="CharOverride-1"> </span>Bucureşti, 1994; Popa, <span class="CharOverride-1">Estuar</span>,<span class="CharOverride-1"> 97–102</span>; Ungureanu, <span class="CharOverride-1">La vest</span>, I, <span class="CharOverride-1">29–51</span>; Alexandru Ruja, <span class="CharOverride-1">Aron Cotruş.</span> <span class="CharOverride-1">Viaţa şi opera</span>, Timişoara, 1996; Ion Iliescu, <span class="CharOverride-1">Aron Cotruş, publicist</span>,<span class="CharOverride-1"> </span>Timişoara, 1998; Popa, <span class="CharOverride-1">Reîntoarcerea</span>,<span class="CharOverride-1"> 54–66</span>; Ion Cristofor, <span class="CharOverride-1">Aron Cotruş, exilatul</span>, Cluj-Napoca, 1999; <span class="CharOverride-1">Dicţ. analitic</span>, II, <span class="CharOverride-1">133–134</span>, IV, <span class="CharOverride-1">93–94</span>; Ion Iliescu, <span class="CharOverride-1">Poetul Aron Cotruş</span>,<span class="CharOverride-1"> </span>Timişoara, 1999; <span class="CharOverride-1">Dicţ. esenţial</span>,<span class="CharOverride-1"> 212–214</span>; Sasu, <span class="CharOverride-1">Dicţ. scriit. SUA</span>,<span class="CharOverride-1"> 92</span>–<span class="CharOverride-1">96</span>; Ion Cristofor, <span class="CharOverride-1">Aron</span> <span class="CharOverride-1">Cotruş: între revoltă şi rugăciune</span>, Cluj-Napoca, 2003; Mecu, <span class="CharOverride-1">Fapte – sens</span>, <span class="CharOverride-1">135–148</span>; <span class="CharOverride-1">Dicţ. Banat</span>, <span class="CharOverride-1">200–214</span>; Grigurcu, <span class="CharOverride-1">De la un critic</span>, <span class="CharOverride-1">346–352</span>; Ungureanu, <span class="CharOverride-1">Geografia lit.</span>, IV, <span class="CharOverride-1">261–266</span>;<span class="CharOverride-1"> </span>Popa, <span class="CharOverride-1">Ist. lit</span>., I, <span class="CharOverride-1">563–565</span>; Manolescu, <span class="CharOverride-1">Enciclopedia</span>,<span class="CharOverride-1"> 207–212</span>; Simuţ, <span class="CharOverride-1">Vămile</span>, <span class="CharOverride-1">253–256.</span><span class="CharOverride-7"> &#9;</span><span class="Semnatura">C.C., N.M.</span></p>
			<div class="_idGenObjectLayout-1">
				<div id="_idContainer021">
					<div id="_idContainer019" class="Basic-Text-Frame">
						<p class="Titlu-Nume-H">COTRUŞ, Ovidiu </p>
						<p class="Titlu-mic-DATE">(26.II.1926, Oradea – <br />12 IX.1977, Cluj-Napoca), critic și teoretician literar. </p>
					</div>
					<div id="_idContainer020" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="07_DGLR_C_610-733-web-resources/image/Cotrus_Ovidiu.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Claudiei (n. Isailă) şi al lui Ioan Cotruş, profesor; prenumele la naştere: Ovidiu Sabin. Urmează cursul inferior la Liceul „Emanoil Gojdu” din Oradea (1936–1940), apoi, din cauza Dictatului de la Viena familia refugiindu-se la Arad, face cursul superior la Liceul „Moise Nicoară” (1940–1944); locuiește în casa unchiului său, poetul Aron Cotruş. Student la Facultatea de Litere şi Filosofie a Universităţii clujene (1944–1948), va deveni membru al Cercului Literar de la Sibiu. După absolvire, urmărit de organele de represiune, reuşeşte să se ascundă sub o identitate falsă. În dosarul de urmărire  este numit „trădător de patrie”, crezându-se că a plecat în Franţa. Inculpat într-un proces politic (în rechizitoriu se consemnează „unelti&#173;re contra ordinii sociale”), este condamnat, în lipsă, de Tribunalul Militar Cluj, printr-o sentinţă din aprilie 1949, la şapte ani de închisoare. În 1951, când abia împlinise douăzeci şi cinci de ani,  este arestat şi încarcerat la Jilava, iar Tribunalul Militar Bucureşti îi măreşte pedeapsa cu încă un an „pentru falsificare de acte şi întrebuinţarea lor”. Este amnistiat în septembrie 1955. Iese din închisoare cu o boală incurabilă, în perioada 1955–1958 fiind internat continuu în spitale. Se stabileşte la Timişoara, unde va locui până la încetarea din viaţă. <span class="CharOverride-5">C</span>. a debutat, pe când era elev, în ziarul „Tribuna română” din Arad (1943) cu o recenzie la volumul <span class="CharOverride-1">Poeme de război</span> de Radu Gyr. Tot aici publică articole de estetică şi teorie literară: <span class="CharOverride-1">La porţile misterului</span>, <span class="CharOverride-1">Războiul antipoetic</span>, <span class="CharOverride-1">Iarăşi... războiul antipoetic</span>, <span class="CharOverride-1">Note despre spiritul contemporan</span>. În perioada studenţiei colaborează la „Revista Cercului Literar” (1945), semnând doar cu prenumele Ovidiu Sabin poemele <span class="CharOverride-1">Parcul scufundat</span>, <span class="CharOverride-1">Muzica lucrurilor</span>, <span class="CharOverride-1">Întâiul poem al singurătăţii</span> şi un text despre Ion Pillat; după mai bine de două decenii, va trimite la „Viaţa românească” (1968) poemul <span class="CharOverride-1">Cuvântul de amiază</span>. Din 1965 devine  redactor la „Familia”, unde îi apar articole de teorie literară, studii critice de mare întindere despre scriitori români şi străini, interviuri şi unde organizează dezbateri şi dialoguri pe diverse teme. A mai<span class="CharOverride-5"> </span>colaborat<span class="CharOverride-5"> </span>la „Luceafărul”, „Orizont”, „Secolul 20” şi la câteva periodice de peste hotare: „Knijevna smotra“, „Lumina”, „L’Imagination créatrice”, „Liberté” (Montréal). Înce&#173;pând din 1968,<span class="CharOverride-5"> C</span>. a participat la o serie de congrese internaţionale, la Belgrad, Zagreb, Pogny-la-Forêt, Toledo, Cerisy-la-Salle, Montréal, Québec. </p>
			<p class="Heuristica-PRIMUL ParaOverride-3">Cu o solidă formație filosofică, dublată de o remarcabilă capacitate de sinteză și de o memorie devenită proverbială, <span class="CharOverride-5">C.</span> se înscrie în rândul celor mai activi și mai reprezentativi cercetători ai literaturii române din a doua jumătate a veacului trecut. Articolele sale din revista „Familia”, publicate începând din vara lui 1966 în contextul polemicii dintre adepții subiectivismului și cei ai obiectivismului judecății critice („călinescienii”, respectiv „anticălinescienii”), sunt expresia cuprinderii teoretice și a spiritului metodic ale unui critic care, cenzurându-<span lang="ar-SA">și în permanență tentația spre digresiune și stilizare, ilustrează, la noi, raționalismul sobru al gândirii lui Descartes. Abordând, în chip programatic, feno&#173;menul literar din perspectiva „obiectivității” operei, ale cărei structuri semiotice și imaginative preexistă actului receptării, </span><span class="CharOverride-5">C.</span><span lang="ar-SA"> își propune să construiască o adevărată ontologie  a „obiectului estetic”, văzut nu ca document existențial, ci drept realitate pe deplin autonomă chiar și în raport cu creatorul ei</span>. Căci, în spirit metafizic hegelian (estetica lui Hegel este, de altminteri, fundamentul declarat al excursurilor argumentative ale lui <span class="CharOverride-5">C.</span>), opera de artă are o „esență”, care trebuie să fie și punctul final al demersului critic: „Esența operei literare și normele interioare de realizare a proiectului ei intențional [...] necesită demersuri repetate, o adâncire progresivă, pe etape, cu derute și poticneli inevitabile, cu reveniri și reconsiderări, care, toate la un loc, constituie tributul necesar, pentru ca la capătul drumului să cuprindem printr-un act de iluminare intelectuală opera de artă în absolutul și în puritatea ei”. În acest context, principala calitate a unei conștiințe critice este „vocaţia axiologică”. Astfel, toate modalitățile de abordare și cunoaștere ale obiectului estetic (critica izvoarelor, stabilirea relațiilor operei cu sfera socialului sau cu psihologia autorului, cercetarea mecanismelor receptării etc.) trebuie subordonate judecății estetice de valoare, fundament și rațiune de existență ale tuturor celorlalte: „Valoarea artistică a operei de artă este dată de o multiplicitate de valori, cu condiția – <span class="CharOverride-1">sine qua non</span> – ca acestea să fie polarizate în jurul valorii estetice”. Combătând critica relativist-psihologizantă, „subiectivă” (ale cărei temeiuri, sintetizate la noi de <span class="CharOverride-1">Principiile de estetică</span> din 1939 ale lui G. Călinescu, sunt reafirmate în anii ’60 de voga „lecturii infidele” teoretizate de Roland Barthes), <span class="CharOverride-5">C.</span> scoate opera de artă de sub dominaţia gustului individual – care nu poate fi, spune el, decât o expresie a accidentalului – şi pledează pentru judecarea acesteia în funcţie de propriile sale norme interioare, „obiective”: legitimarea unei opere, scrie <span class="CharOverride-5">C.</span>, nu se face „pornind de la analiza emoției estetice [...], adică de la rezonanța operei de artă într-o anumită subiectivitate, ci de la obiectul estetic [...] privit în unicitatea lui”. În ceea ce privește relația dintre critică și creaţia propriu-zisă, perspectiva istorică asupra fenomenului literar îl conduce pe <span class="CharOverride-5">C.</span> la afirmația că realizările spiritului critic sunt „însumabile”, acestea pierzându-şi actualitatea, paradoxal, prin aceea că devin „bunuri comune”. Ceea ce se socoteşte îndeobşte ca fiind „creaţie” într-o operă de critică literară sunt, spune <span class="CharOverride-5">C.</span>, aşa-numitele „valori auxiliare” (virtuţi stilistice, talent portretistic, capacitate imaginativă), valori care, contribuind la păstrarea interesului pentru o operă altminteri perisabilă, trebuie totuşi apreciate „în funcţie de gradul lor de polarizare în jurul valorii teoretice”. Căci, pentru autorul ardelean, vocaţia critică se deosebeşte în mod esențial de vocaţia creatoare prin capacitatea de a trans&#173;cende emoția psihologică și – mai ales – prin „năzuința înspre impersonalitate”. Iar figura critică exemplară în această privinţă este Titu Maiorescu. Suita de articole din „Familia” (1967), intitulată <span class="CharOverride-1">Titu Maiorescu şi cultura română</span> (publicată în volum postum, în 2000) reprezintă atât o lucrare de istorie literară (prin latura sa documentară şi de fixare a perspectivelor), cât şi un îndreptar pentru judecata critică. Urmându-l pe Liviu Rusu (cel care, alături de Lucian Blaga și D.D. Roșca, i-a fost profesor la Universitate) în efortul de reabilitare a personalității lui Maiorescu de după noaptea dogmatică a anilor ’50, <span class="CharOverride-5">C.</span><span lang="ar-SA"> își susține alegerea prin elogierea unei calități care îl caracterizează în aceeaşi măsură: rigoarea metodologică. „Meritul nepieritor al lui Maiorescu rămâne introducerea în cultura română, la timpul potrivit, a unei metode riguroase, aplicată cu consecvență tuturor domeniilor în care s-</span>a exercitat spiritul său critic.” Critica principială a lui Maiorescu, afirmă <span class="CharOverride-5">C.</span>, lipsa ei de dogmatism, trebuie să constituie reperul fundamental în aprecierea tuturor eforturilor teoretico-axiologice ale criticilor români care i-au urmat. Maiorescu este un „clasic” în toate accepțiile termenului, și nu în ultimul rând în stil: „Față de stilul căutat și poate prea colorat cu arhaisme al unui alt mare prozator al epocii, Al. Odobescu, magistrala lipsă de stil a lui Maiorescu, remarcată de Lovinescu ca un semn de clasicitate, ține de o vârstă mai matură, mai anticalofilă a literaturii noastre. Proprietatea stilului maiorescian este o calitate în primul rând artistică, și numai în al doilea rând științifică.” Aflat în primele rânduri ale bătăliei pentru autonomia esteticului din anii ’60, <span class="CharOverride-5">C.</span> lucrează febril, în anii deceniului următor, la monografia <span class="CharOverride-1">Opera lui Mateiu I. Caragiale </span>(1977) – debutul său editorial și, din păcate, unicul său volum antum. „Precizările metodologice” din primul capitol sunt cele ale unui critic matur, pe deplin stăpân pe mijloacele sale, care, reafimându-<span lang="ar-SA">și convingerile anterioare, le îmbracă în veșmintele rafinate ale teoriilor critice și culturale cel</span>or mai noi atunci, aparținând lui Michel Foucault, Gaston Bachelard, Jean-Pierre Richard sau Jean Starobinski. <span lang="ar-SA">Î</span>ntr-o vreme în care critica românească era încă dominată de formalism și structuralism, <span class="CharOverride-5">C.</span> teoretizează critica hermeneutică, orientată, scrie el, în primul rând către o „căutare a sensului”: „Sensul este purtătorul valorii estetice a operei. Numai o critică a sensului poate fi în același timp comprehensivă și valorificatoare. Rolul ermeneuticii este de a separa sensul estetic al operei, acela prin care se manifestă <span class="CharOverride-1">esența</span> ei, de sensurile auxiliare care, împreună cu sensul estetic, o definesc ca realitate fenomenală.” Aflat sub semnul „cercului ermeneutic” – în perspectiva căruia orice operă „preexistă ca unitate părților care o compun” –, demersul lui <span class="CharOverride-5">C.</span> se constituie <span lang="ar-SA">într-</span>o hermeneutică cvasi-exhaustivă a imaginarului matein, în care poetica reveriei a lui Gaston Bachelard, critica interiorității a lui Jean-Pierre Richard și critica psihanalitică de inspirație jungiană se întrețes în vederea punerii în lumină a elementelor „mitologiei personale” a lui Mateiu Caragiale – elemente care, transfigurate estetic, devin constante ale operei: sentimentul tainei, „patima morţii”, mitul „semeţei seminţii”, imaginea-arhetip a străbunului mitic,  mitul „vârstei de aur”, „desfătarea mohorâtă”, demonismul și narcisismul. Întreaga proză a lui Mateiu Caragiale, concluzionează criticul, „stă sub semnul ficțiunii memorialistice”, iar arta scriitorului constă în „ridicarea mistificării conștiente la rang de procedeu, poate chiar de metodă artistică, speculând ambiguitățile și indeterminarea rezultate din perpetua pendulare a conștiinței între o realitate subțiată<span lang="ar-SA"> până la ireal și o irealitate î</span>nvestită cu atributele aparente ale realității”. Concentrând, mai mult sau mai puțin voluntar, toate cărțile pe care le-ar fi putut publica într-una singură (sunt edificatoare, în acest sens, considerațiile savante, nu lipsite de accente lirice, despre esența fantasticului, despre poetica melancoliei și a măștii, despre nuvelă și roman sau despre istoria dandysmului), <span class="CharOverride-5">C.</span> a dat culturii române, prin <span class="CharOverride-1">Opera lui Mateiu I. Caragiale</span>, prima monografie importantă consacrată scriitorului.</p>
			<p class="Heuristica___mici"><span class="CharOverride-5">SCRIERI:</span> <span class="CharOverride-1">Opera lui Mateiu I. Caragiale</span>, Bucureşti, 1977; <span class="CharOverride-1">Meditaţii critice</span>,<span class="CharOverride-5"> </span>îngr. şi introd. Ştefan Aug. Doinaş, Bucureşti, 1983; <span class="CharOverride-1">Dialoguri</span>,  îngr., pref. şi postfaţă Cornel Ungureanu, Bucureşti, 1999;  <span class="CharOverride-1">Titu Maiorescu şi cultura română</span>, îngr. Cornel Ungureanu, Piteşti,  2000; <span class="CharOverride-1">Studii şi alte meditaţii critice</span>, îngr. Diana Rotaru,  Timişoara, 2012.</p>
			<p class="Heuristica___m_RPR"><span class="CharOverride-5">Repere bibliografice</span>: Negoiţescu, <span class="CharOverride-1">Engrame</span>, <span class="CharOverride-1">174</span>–<span class="CharOverride-1">183</span>; Cornel Ungureanu, [<span class="CharOverride-1">Ovidiu Cotruş</span>], O, 1977, 37, 1983, 34, 1999, 6, F, 1983, 8; Şerban Cioculescu, <span class="CharOverride-1">„Opera lui Mateiu I.</span> <span class="CharOverride-1">Caragiale”</span>, RL, 1977, 40;  Nicolae Manolescu, <span class="CharOverride-1">Mateiu Caragiale</span>, RL, 1977, 47; Mihăilescu, <span class="CharOverride-1">Conceptul</span>, II, <span class="CharOverride-1">228–234</span>; George,<span class="CharOverride-1"> Sfârşitul</span>, III, <span class="CharOverride-1">179–189</span>; Ştefan Aug. Doinaş, <span class="CharOverride-1">Critica lui Ovidiu Cotruş</span> <span class="CharOverride-1">(I–III)</span>, F, 1981, 10–12; Crohmălniceanu, <span class="CharOverride-1">Pâinea noastră</span>, <span class="CharOverride-1">299–304</span>; <span class="CharOverride-1"> </span>Nicolae Manolescu,<span class="CharOverride-1"> Drumul spre impersonalitate</span>, RL, 1983, 20;<span class="CharOverride-1"> </span> Adrian Marino, <span class="CharOverride-1">Critica pe „stil vechi”</span>, TR, 1983, 37; Iorgulescu, <span class="CharOverride-1">Prezent</span>, <span class="CharOverride-1">264</span>–<span class="CharOverride-1">267</span>; Regman, <span class="CharOverride-1">Nu numai</span>, <span class="CharOverride-1">204</span>, <span class="CharOverride-1">206</span>–<span class="CharOverride-1">207</span>; Grigurcu, <span class="CharOverride-1">Peisaj</span>, I, <span class="CharOverride-1">73–79</span>;<span class="CharOverride-1"> </span>Ierunca, <span class="CharOverride-1">Subiect</span>,<span class="CharOverride-1"> 173–179</span>;<span class="CharOverride-1"> </span>Negoiţescu, <span class="CharOverride-1">Scriitori contemporani</span>, <span class="CharOverride-1">126–128</span>;<span class="CharOverride-1"> </span>Simuţ, <span class="CharOverride-1">Incursiuni</span>, <span class="CharOverride-1">95</span>–<span class="CharOverride-1">103</span>; Poantă, <span class="CharOverride-1">Cercul Literar</span>, <span class="CharOverride-1">109</span>–<span class="CharOverride-1">127</span>; Regman, <span class="CharOverride-1">Dinspre Cercul Literar</span>, <span class="CharOverride-1">52</span>–<span class="CharOverride-1">55</span>; Ştefan Aug. Doinaş, <span class="CharOverride-1">Entuziasmul melancoliei</span>, O, 1999, 6;  <span class="CharOverride-1">Dicţ</span>. <span class="CharOverride-1">esenţial</span>, <span class="CharOverride-1">214</span>–<span class="CharOverride-1">215</span>; Crohmăl&#173;ni&#173;ceanu–Heitmann, <span class="CharOverride-1">Cercul Literar</span>, <span class="CharOverride-1">317</span>–<span class="CharOverride-1">329</span>; Alexandru Ruja, <span class="CharOverride-1">Ipostaze critice</span>,  Timişoara, 2001, <span class="CharOverride-1">155</span>–<span class="CharOverride-1">164</span>; <span class="CharOverride-1">Arca  bunei speranţe. Scrisori către Ovidiu Cotruş</span>, îngr. Cornel Ungureanu, Timişoara, 2002; Gavril, <span class="CharOverride-1">Cercul Literar</span>,<span class="CharOverride-1"> 239–243</span>;<span class="CharOverride-1"> </span>Alexandru Ruja, <span class="CharOverride-1">Literatura prin vremi</span>, Timişoara, 2004, <span class="CharOverride-1">128</span>–<span class="CharOverride-1">156</span>; <span class="CharOverride-1">Dicţ. Banat</span>, <span class="CharOverride-1">210</span>–<span class="CharOverride-1">214</span>; Grigurcu, <span class="CharOverride-1">De la un critic</span>, <span class="CharOverride-1">62–66</span>; Damaschin, <span class="CharOverride-1">Cercul Literar</span>, <span class="CharOverride-1">390–403</span>. &#9;<span class="Semnatura">Al.R., L.H</span><span class="CharOverride-1">.</span></p>
			<p class="Heuristica_PRIMUL_Semnat"><span class="titlu-12">COURRIER DE MOLDAVIE</span><span class="titlu-12 CharOverride-6">,</span><span class="CharOverride-5"> </span>gazetă de informaţie apărută la Iaşi, săptămânal, de la 18 februarie 1790 şi din care s-au găsit, până acum, primele cinci numere, ultimul fiind cel de la 1 aprilie 1790. Periodicul, redactat în franceză, era editat de comandamentul trupelor ruseşti ale feldmareşalului G.A. Potemkin şi cuprindea în special ştiri cu caracter militar şi administrativ. Este foarte posibil, deşi dovezi încă nu există, să fi făcut parte din redacţie şi reprezentanţi ai boierimii autohtone. Pentru primele patru numere periodicitatea a fost respectată, ele apărând până la 4 martie, dar cel de-al cincilea număr ieşea după o întârziere de aproximativ trei săptămâni, ceea ce ar putea să semnaleze iminenta încetare a apariţiei. De altfel, în prospectul difuzat probabil la începutul anului 1790 se menţiona că editarea gazetei era limitată la perioada în care trupele ruseşti, aflate în război cu turcii, cantonau la Iaşi, în iarna dintre 1789 şi 1790. Numerotarea paginilor la primele două numere s-a făcut de la 1 la 4. Cu următorul se trecea însă la o numerotare continuă a paginilor, de la 9 la 20, ceea ce sprijină ipoteza că între 4 martie şi 1 aprilie a apărut un singur număr. <span class="CharOverride-5">C. de M.</span> este primul periodic editat pe teritoriul ţărilor române. Difuzarea lui printre boierii din Iaşi trebuie să fi fost destul de mare, din moment ce fondurile provenite din abonamente au permis „gratificarea” a două sute şaizeci de ostaşi ruşi aflaţi în convalescenţă. Conţinutul este, în linii mari, puţin interesant. În primul număr, un A.M. închina o odă, compusă în latină, ţarinei Ecaterina a II-a. Nu este exclus ca sub cele două iniţiale să se ascundă un reprezentant al protipendadei locale. Această odă este însă singurul text literar inserat şi totodată unul dintre puţinele care ar putea să ateste o posibilă participare a unui român la redactarea gazetei. &#9;<span class="Semnatura">R.Z.</span></p>
			<p class="Heuristica_PRIMUL_Semnat"><span class="titlu-12">COURRIER ROUMAIN, LE</span><span class="titlu-12 CharOverride-6">,</span> publicaţie apărută la Paris bilunar, între 1953 şi, probabil, 1968, sub direcţia lui Constantin Arsene. O menţiune din frontispiciu – „Le premier journal publié dans le pays roumain, le 8 Avril 1829, par J. Heliade Rădulesco” – sugerează ideea de continuitate culturală, intenţia fondatorilor de a se menţine, dincolo de graniţele ţării, în tradiţiile presei româneşti. Revista, imprimată prin şapirografiere, este alcătuită din două secţiuni: prima, scrisă în franceză şi engleză, este consacrată actualităţii politice internaţionale, în special evenimentelor care privesc şi situaţia României. Semnează aici G. Mugur, Fred Reiser şi mai rar, Pamfil Şeicaru. Cea de-a doua secţiune, aflată sub acelaşi frontispiciu, dar scrisă în româneşte, este în cea mai mare măsură, uneori chiar în totalitate, dedicată problematicii culturale şi cuprinde cronici literare, eseuri, însemnări, semnalări de publicaţii din exil, sporadic chiar versuri. Pamfil Şeicaru, care semnează majoritatea comentariilor politice (<span class="CharOverride-1">Cum merg lucrurile în ţara ocupată, Moravuri comuniste din colonia RPR</span> etc.), este deopotrivă preocupat de destinul culturii şi al literaturii române. Textele sale, multe cu vădit caracter memorialistic, nu evită nici actualitatea literară din ţară şi din exil, cu implicaţiile politicului în domeniul culturii (<span class="CharOverride-1">Literatura partinică</span>, <span class="CharOverride-1">Alhimia exilului. Alexandru Busuioceanu</span>), el fiind interesat în special de situaţiile-limită ivite în peisajul literar contemporan. Analiza lor conduce, ca în <span class="CharOverride-1">Cazul Noica</span> (1961), la punerea în discuţie a atitudinii românilor din exil faţă de situaţii concrete, condamnând cu vehemenţă impasibilitatea unora, printre care Emil Cioran, Mircea Eliade sau Brutus Coste. Publicat sub genericul „Din dosarele exilului”, <span class="CharOverride-1">Cazul Noica</span> se converteşte – pornind de la <span class="CharOverride-1">Lettre à un ami lointain</span> (scrisoare adresată de Cioran lui Constantin Noica şi publicată în „Nouvelle revue française” la 1 august 1957, republicată în <span class="CharOverride-5">C.r.</span>, numărul 193/1961) – într-o incursiune în operă, pretext de investigare a evoluţiei spiritului cioranian în spaţiul cultural francez: „Emil Cioran a fost pătruns de subtilitatea limbii literare, dar nu şi de spiritul francez, de acel scepticism nuanţat, de acea virtuozitate de a răstălmăci ideile, multiplicând cu voluptate aforismele incertitudinii. […] O întrebare: Este posibil ca cineva să-şi însuşească un spirit care nu intră în dimensiunile lui spirituale?”. Dezbaterea punct cu punct a ideilor controversatei „scrisori” implică şi numeroase acuze („lipsă de delicateţă sufletească”, „acrobaţie a sofismelor”, „insistenţa de-a ne convinge că nu are nimic cu fosta lui patrie”), azvârlite cu o anume amărăciune, căci, declară Şeicaru, „nu ne este, desigur, indiferentă atitudinea unui român care, izbutind să-şi creeze un prestigiu literar, pentru ca să obţină audienţa elitei intelectuale franceze, accentuează renegarea prin insulte aduse neamului căruia, fatalitate biologică, aparţine totuşi”. De „cazurile” vieţii literare se ocupă în paginile revistei şi Ștefan Georgescu-Olenin. Sosirea în Franţa, după extraordinara carieră literară românească, a lui Petru Dumitriu (<span class="CharOverride-1">Păstârnacul reperist</span>) sau apariţia cărţilor lui Constantin Virgil Gheorghiu (<span class="CharOverride-1">Un român renegat, arivist feroce</span>) sunt tot atâtea prilejuri de amendare a atitudinii morale a scriitorului român. Sporadic, este prezent şi Virgil Ierunca, de cele mai multe ori însă cu texte reproduse după alte publicaţii ale exilului. &#9;<span class="Semnatura">M.P.-C.</span></p>
			<div class="_idGenObjectLayout-1">
				<div id="_idContainer024">
					<div id="_idContainer022" class="Basic-Text-Frame">
						<p class="Titlu-Nume-H">COVACI, Aurel </p>
						<p class="Titlu-mic-DATE">(13.II.1932, Oradea – 18.V.1993, Bucureşti), traducător. </p>
					</div>
					<div id="_idContainer023" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="07_DGLR_C_610-733-web-resources/image/Covaci_Aurel.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Eufemiei (n. Hoduţ) şi al lui Vasile Covaciu (numit iniţial Lupu), gardian public şi apoi plutonier de miliţie; scriitorul Ion Covaci este fratele său. După ce face gimnaziul şi liceul la Beiuş şi la Oradea (1942–1950), se angajează, la Bucureşti, ca redactor la revista „Flacăra” şi ulterior la „Contemporanul” (1951–1954), câţiva ani fiind concomitent şi cursant la Şcoala de Literatură „M. Eminescu”, pe care o urmează în două serii (1951–1953, 1954–1958). Denunţat că la 15 septembrie 1956, în casa sa, la o întâlnire studenţească, au avut loc discuţii „duşmănoase”, este arestat în martie 1958, anchetat şi condamnat pentru „crimă de uneltire împotriva ordinii sociale” la trei ani de detenţie, din care a executat doi. După eliberare îşi câştigă existenţa ca muncitor caloriferist, interzicându-i-se vreme de cinci ani dreptul la semnătură. Este interpret de limba engleză la întreprinderea Semă&#173;nătoarea (1961–1963) şi organizator de excursii la Oficiul Naţional de Turism (1963–1964). În 1965 serviciul de cadre al Universităţii din Bucureşti îi respinge cererea de reînmatriculare în anul al IV-lea, astfel că rămâne cu studiile neterminate. Din 1972 va fi secretarul secției de traduceri a Uniunii Scriitorilor. Debutase în 1950 cu o poezie în ziarul „Crișana” din Oradea, iar editorial, ca traducător, cu <span class="CharOverride-1">Ţara Muravia</span> de Andrei Tvardovski în 1954, urmând alte câteva transpuneri din poezia sovietică; abia peste mai bine de un deceniu, la recomandarea lui Tudor Vianu, va traduce şi publica <span class="CharOverride-1">Lusiada</span> de Camões (1965). În 1988 i se demolează casa şi tracasările pentru obţinerea unei locuinţe noi îl îmbolnăvesc grav, grăbindu-i sfârşitul. A fost de mai multe ori distins cu premii ale Uniunii Scriitorilor pentru traduceri: în 1971 pentru William Carlos Williams, <span class="CharOverride-1">Poeme,</span> şi Corrado Alvaro, <span class="CharOverride-1">Întâlniri de dragoste</span>, în 1975 pentru Tirso de Molina, <span class="CharOverride-1">Teatru</span>, iar în 1983 pentru versiunile din dramaturgia lui Pierre Corneille şi Lope de Vega<span class="CharOverride-1">.</span></p>
			<p class="Heuristica-BASE"><span class="CharOverride-5">C.</span>, unul dintre cei mai prolifici traducători români îndeosebi de poezie și teatru în versuri, poliglot care spre sfârşitul vieţii ştia bine treisprezece limbi, a îmbogăţit cultura română cu transpuneri din literaturile engleză (John Keats, John Milton, Byron, W.B. Yeats, T.S. Eliot), americană (William Carlos Williams, Carl Sandburg), latino-americană (José Hernández, Otto Renet Castillo, Pablo Neruda, José Martí, Ernesto Sábato), franceză (Pierre Corneille), germană (Goethe, Wieland), italiană (Torquato Tasso, Giambattista Basile, Corrado Alvaro), portugheză (Camões), rusă (Andrei Tvardovski, Marina Ţvetaeva, Evgheni Baratînski), spaniolă (Quevedo, Tirso de Molina, Lope de Vega), indiană şi africană. Pentru omul-computer, cum a fost denumit, cunoscător al nuanţelor limbii noastre şi al limbilor din care a tălmăcit, „fidelitatea faţă de original nu însemna doar exactitatea filologică şi prozodică a transpunerii, ci recuperarea sensurilor lăuntrice, a muzicii pe care numai cineva bine şcolit în ale armoniei şi contrapunctului o poate auzi” (Dan Grigorescu). Pentru Edgar Papu, <span class="CharOverride-5">C.</span> „reprezintă un exemplu poate unic pe plan mondial”, care a transpus „aproape congenial” cinci epopei sau poeme epice de mari proporţii, fiecare din altă limbă şi fiecare echivalând  în română forma originară, numeroase piese de teatru, îndeosebi din baroc şi din romantism, tot în versuri şi cu aceleaşi calităţi, precum şi mii de poeme lirice, din toate epocile. </p>
			<p class="Heuristica___mici"><span class="CharOverride-5">Traduceri: </span>A.T. Tvardovski, <span class="CharOverride-1">Ţara Muravia</span>, Bucureşti, 1954; Konstantin Simonov, <span class="CharOverride-1">Versuri alese</span>, Bucureşti, 1955; Luis de Camões, <span class="CharOverride-1">Lusiada</span>, pref. Ovidiu Drimba, Bucureşti, 1965; W.B. Yeats, <span class="CharOverride-1">Versuri</span>, pref. Mihai Miroiu, Bucureşti, 1966; ed. îngr. şi pref. Mihaela Anghelescu-Irimia, Bucureşti, 1996; Giambattista Basile, <span class="CharOverride-1">Pentameronul sau Povestea poveştilor</span>, pref. Petru Creţia, Bucureşti, 1967; John Keats, <span class="CharOverride-1">Versuri</span>, pref. Edgar Papu, Bucureşti, 1969; Torquato Tasso, <span class="CharOverride-1">Ierusalimul liberat</span>, I–II, pref. Ovidiu Drimba, Bucureşti, 1969; T.S. Eliot, <span class="CharOverride-1">Poeme</span>, pref. Nichita Stănescu, Bucureşti, 1970; Don Francisco de Quevedo y Villegas<span class="CharOverride-1">, Don Pablos Buscón şi alte povestiri</span>, pref. Cornel Mihai Ionescu, Bucureşti, 1970, <span class="CharOverride-1">Versuri</span>, pref. Cornel Mihai Ionescu, Bucureşti, 1970; Marina Ţvetaeva, <span class="CharOverride-1">Poezii</span>, pref. A.E. Baconsky, Bucureşti, 1970 (în colaborare cu Ion Covaci); William Carlos Williams, <span class="CharOverride-1">Poeme</span>, pref. Petru Popescu, Bucureşti, 1971; Corrado Alvaro, <span class="CharOverride-1">Întâlniri de dragoste</span>, I–II, Bucureşti, 1971; José Hernández, <span class="CharOverride-1">Martin Fierro</span>, pref. Edgar Papu, Bucureşti, 1972; John Milton, <span class="CharOverride-1">Paradisul pierdut</span>, pref. Petre Solomon, Bucureşti, 1972; Otto René Castillo, <span class="CharOverride-1">Jertfa sărutului</span>, pref. trad., Bucureşti, 1973; Pablo Neruda, <span class="CharOverride-1">Mătasea şi metalul (Poeme de dragoste)</span>, Bucureşti, 1973; Ernesto Sábato, <span class="CharOverride-1">Despre eroi şi morminte</span>, pref. Darie Novăceanu, Bucureşti, 1973; <span class="CharOverride-1">Antologie de poezie neerlandeză </span>(<span class="CharOverride-1">olandeză şi flamandă</span>), îngr. Venera şi Al. Urechia, pref. Garmt Stuiveling, Bucureşti, 1973 (în colaborare); Tirso de Molina, <span class="CharOverride-1">Seducătorul din Sevilla. Musafirul de piatră</span>, Bucureşti, 1973, <span class="CharOverride-1">Teatru</span>, pref. Andrei Ionescu, Bucureşti, 1975; José Martí, <span class="CharOverride-1">Versuri</span>, pref. trad., Bucureşti, 1974; Evgheni Baratînski, <span class="CharOverride-1">Lirice</span>, pref. trad., Bucureşti, 1974; David Kugultinov, <span class="CharOverride-1">Asemeni soarelui</span>, pref. trad., Bucureşti, 1975; <span class="CharOverride-1">Antologia umorului spaniol</span>, pref.<span class="CharOverride-1"> </span>Paul Alexandru Georgescu, Bucureşti, 1975 (în colaborare); Agostinho Neto,<span class="CharOverride-1"> Sfințenia speranţei</span>, Bucureşti, 1977; Christoph Martin Wieland, <span class="CharOverride-1">Oberon</span>, pref. Dan Grigorescu, Bucureşti, 1978 (în colaborare cu Laura Dragomirescu); Carl Sandburg, <span class="CharOverride-1">Oamenii, da, oamenii!</span>, Bucureşti, 1981; Pierre Corneille, <span class="CharOverride-1">Teatru</span>, îngr. Vasile Covaci, introd. Romul Munteanu, Bucureşti, 1983; Lope de Vega, <span class="CharOverride-1">Teatru</span>, I–II, pref. Andrei Ionescu, Bucureşti, 1983–1985; Byron, <span class="CharOverride-1">Opere</span>, I–IV, îngr. Dan Grigorescu şi Lia-Maria Pop, introd. Dan Grigorescu, Bucureşti, 1985–1990 (în colaborare cu Petre Solomon, Virgil Teodorescu şi Ştefan Avădanei); José Augustin Goytisolo,<span class="CharOverride-1"> Paşii vânătorului</span>, pref. Andrei Ionescu, Bucureşti, 1986; <span class="CharOverride-1">Împlinire (Florilegiu de poezie lituaniană contemporană</span>), pref. trad., Bucureşti, 1988; Osten Sjöstrand, <span class="CharOverride-1">Cel mai îndepărtat liman</span> –<span class="CharOverride-1"> Vid yttersta gräns</span>, ed. bilingvă, pref. Ştefan Aug. Doinaş, Bucureşti, 1993; Ivan Kotlearevski, <span class="CharOverride-1">Eneida</span>, Bucureşti, 2001 (în colaborare cu Ion Covaci).</p>
			<p class="Heuristica___m_RPR"><span class="CharOverride-5">Repere bibliografice:</span> Papu, <span class="CharOverride-1">Lumini</span>, <span class="CharOverride-1">389</span>; Stela Covaci, <span class="CharOverride-1">Aurel Covaci (note bibliografice)</span>, ALA, 1994, 8 mai; Dan Grigorescu, <span class="CharOverride-1">Aurel Covaci</span>,<span class="CharOverride-1"> </span>RL, 1994, 19; Alex. Ştefănescu,<span class="CharOverride-1"> Aurel Covaci</span>, RL, 1994, 19; <span class="CharOverride-1">Dicţ. scriit. rom.</span>,<span class="CharOverride-1"> </span>I, <span class="CharOverride-1">694–695</span>; Andrei Bălu, <span class="CharOverride-1">The Waste Land</span>,<span class="CharOverride-1"> </span>VR, 2002, 8–9; Guy Goffette, <span class="CharOverride-1">O mină sub cerul liber</span>, CNT, 2003, 5.  &#9;<span class="Semnatura">I.D.</span></p>
			<p class="Heuristica-PRIMUL"><span class="titlu-12">COVACI, Ion</span><span class="CharOverride-5"> </span>(30.I.1940, Oradea – 5.X.2010, Bucureşti), traducător, poet. Este fiul Eufemiei (n. Hoduţ) şi al lui Vasile Covaciu (numit iniţial Lupu), gardian public, apoi plutonier de miliţie; e fratele traducătorului Aurel Covaci. După absolvirea Liceului „Emanoil Gojdu” din localitatea natală, devine student al Institutului „Maxim Gorki” din Bucureşti, de unde este însă exmatriculat în anul al doilea (1958), ca urmare a arestării fratelui său şi a condamnării acestuia pentru „crimă de uneltire împotriva ordinii sociale”. Este nevoit să lucreze ca factor poştal (1958), frezor (1959), asistent de farmacie (1963). Datorită relaxării politice din 1964, îşi poate relua studiile, de această dată la Facultatea de Filologie a Universităţii „Al. I. Cuza” din Iaşi, pe care o va absolvi în 1969. A fost redactor la Agerpres (1970–1989), redactor-şef la Rompres (1990–1992), director al Editurii FF Press (1993–1999). Este membru al Uniunii Ziariştilor din România din 1974. Debutează cu versuri în 1966 la „Contemporanul”. A mai colaborat la „Familia”, „Iaşul literar”, „Cronica”, „România literară”, „Lucea&#173;fărul” ş.a. De-a lungul carierei a fost distins cu Premiul Agenţiei Poloneze de Presă (1987), Premiul Consiliului Ziariştilor (1988), Premiul Asociaţiei Scriitorilor din Bucureşti (1997) ş.a. A semnat şi Ioan Covaci.</p>
			<p class="Heuristica-BASE">Trăind într-o epocă „ieşită din ţâţâni”, străin de compromis şi imun la ademenirea gloriei efemere, <span class="CharOverride-5">C.</span>, poet prin excelenţă, a ales să-şi „spună” poeziile prietenilor, iar de scris, le-a „scris” pe ale altora, dedicându-se traducerii. Aşa se face că volumele apărute începând cu anii ’70 la Editura Univers, volume ce l-au consacrat, sunt transpuneri din scrieri de Marina Ţvetaeva, Konstantin Balmont, Andrei Voznesenski, Evgheni Evtuşenko, Aleksandr Soljeniţîn sau aparţin unor poeţi clasici chinezi, ucraineni ori letoni contemporani. Aplecat cu precădere spre lirică, şi îndeosebi spre cea contemporană, <span class="CharOverride-5">C.</span> are meritul de a fi schiţat prin traducerile sale o panoramă a poeziei letone şi de a fi selectat şi transpus din cei mai reprezentativi lirici ruşi ai secolului al XX-lea. Tălmăcirile sale se caracterizează printr-o acurateţe poetică remarcabilă, redând individualitatea tonului fiecărui autor în parte, oricât de diferiţi ar fi fost aceştia. După o carieră strălucită de traducător de poezie, <span class="CharOverride-5">C.</span> surprinde publicul, dezvăluindu-şi prin volumul <span class="CharOverride-1">Trident</span> (2002) alte două ipostaze – de poet şi prozator original, influenţat subtil, cel puţin în poezie, de textele traduse de-a lungul vieţii. Proiecte de anvergură sunt după 2000 şi transpunerile lui din proza lui F.M. Dostoievski (<span class="CharOverride-1">Crimă şi pedeapsă</span>) şi Mihail Bulgakov (<span class="CharOverride-1">Maestrul şi Margareta</span>).</p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Trident</span>, pref. Gheorghe Grigurcu, Bucureşti, 2002. <span class="CharOverride-5">Traduceri</span>: Marina Ţvetaeva, <span class="CharOverride-1">Poezii</span>, pref. A.E. Baconsky, Bucureşti, 1970 (în colaborare cu Aurel Covaci); Aleksandr Grin, <span class="CharOverride-1">Fugara pe ape</span>, Bucureşti, 1971; <span class="CharOverride-1">Peştera duhurilor din muntele de la Soare-Apune.</span> <span class="CharOverride-1">Povestiri chinezeşti din perioada Sun (sec. 10–13)</span>, Bucureşti, 1971; Andrei Voznesenski, <span class="CharOverride-1">Umbra sunetului</span>, ed. bilingvă, pref. trad., Bucureşti, 1973; Evgheni Evtuşenko, <span class="CharOverride-1">Poezii</span>, Bucureşti, 1974 (în colaborare cu Victor Gheorghe Frunză); <span class="CharOverride-1">Poemul lunii</span>. <span class="CharOverride-1">Antologie de literatură chineză clasică</span>, Bucureşti, 1975; Imants Ziedonis, <span class="CharOverride-1">Epifanii</span>, pref. Ion Horea, Bucureşti, 1975, <span class="CharOverride-1">Labirinturi</span>, pref. Ana Blandiana, Bucureşti, 1981, <span class="CharOverride-1">Basme multicolore</span>, Bucureşti, 1988 (în colaborare cu Denisa Fejes); Konstantin Balmont, <span class="CharOverride-1">Sub cerul nordului</span>, pref. trad., Bucureşti, 1975; <span class="CharOverride-1">Yuefu. Din cântecele Chinei antice</span>, pref. trad., Bucureşti, 1976; Ivan Kovaci, <span class="CharOverride-1">Fruntea singurătăţii</span>, pref. Radu Cârneci, Bucureşti, 1980; <span class="CharOverride-1">Trei poeţi din Tang: Li Tai-Pe, Van Vei, Du Fu</span>, pref. trad., Bucureşti, 1980; Aleksei Pisemski, <span class="CharOverride-1">La cumpăna veacului</span>, I, pref. Tatiana Nicolescu, Bucureşti, 1981; <span class="CharOverride-1">Şalmugra</span>. <span class="CharOverride-1">Antologie de proză S.F.</span>, pref. trad., Bucureşti, 1981 (în colaborare cu Nina Antonescu); Mihail Ancearov, <span class="CharOverride-1">Crângul de cimişir</span>, pref. Valentin F. Mihăescu, Bucureşti, 1982; Cinghiz Aitmatov, <span class="CharOverride-1">O zi</span><span class="CharOverride-1"> mai lungă decât veacul</span>, pref. Tatiana Nicolescu, Bucureşti, 1982 (în colaborare cu Denisa Fejes); Ivan Stadniuk, <span class="CharOverride-1">Războiul</span>, I–III, pref. Mihai E. Ionescu, Bucureşti, 1986–1987; <span class="CharOverride-1">Poeţi letoni contemporani</span>, îngr. şi pref. trad., Bucureşti, 1987 (în colaborare cu Tudor George); Svetlana Aleksievici, <span class="CharOverride-1">Războiul nu are chip de femeie</span>, Bucureşti, 1989; Aleksandr Soljeniţîn, <span class="CharOverride-1">Arhipelagul Gulag</span>, II, Bucureşti, 1997; Ivan Kotlearevski, <span class="CharOverride-1">Eneida</span>, Bucureşti, 2001 (în colaborare cu Aurel Covaci); Ivan Franko, <span class="CharOverride-1">Poezii alese</span>, pref. trad., Bucureşti, 2002, <span class="CharOverride-1">Poezii şi poeme</span>, introd. Magdalena Lászlo-Kuţiuk, Bucureşti, 2006; F.M. Dostoievski, <span class="CharOverride-1">Crimă şi pedeapsă</span>, pref. Albert Kovács, Bucureşti, 2006; Mihail Bulgakov, <span class="CharOverride-1">Maestrul şi Magdalena</span>, postfaţă Ion Vartic, Bucureşti, 2007.</p>
			<p class="Heuristica___m_RPR"><span class="CharOverride-5">Repere bibliografice:</span> Nicolae Balotă, <span class="CharOverride-1">Extazele lui Balmont</span>, RL, 1976, 18; Dan Grigorescu, <span class="CharOverride-1">Trei poeţi chinezi</span>, CNT, 1978, 20; Nicolae Balotă, <span class="CharOverride-1">Texte mirabile</span>, RL, 1978, 47; Dan Grigorescu, <span class="CharOverride-1">Imants Ziedonis</span>, CNT, 1981, 44; Viorel Sâmpetrean, <span class="CharOverride-1">„Eneida” ucraineană în versiune românească</span>, „ABC”, 2001, 4; Gheorghe Grigurcu, <span class="CharOverride-1">Un pre-şaizecist</span>, CL, 2002, 2; Marie-Louise Semen, <span class="CharOverride-1">„Trident”</span>, LCF, 2002, 26; Ana-Maria Brezuleanu, <span class="CharOverride-1">De trei ori poet</span>, „Zorile”, 2002, 9; Carmen Brăgaru, <span class="CharOverride-1">„Trident”</span>, „Kitej-grad”, 2002, 8–9; Cristian Mugur, <span class="CharOverride-1">Un „pre-şaizecist” recuperat</span>, RL, 2002, 43; Popa, <span class="CharOverride-1">Ist. lit.</span>, I, <span class="CharOverride-1">842.</span> &#9;<span class="Semnatura">C.Br. </span></p>
			<p class="Heuristica-PRIMUL"><span class="titlu-12">COVAL, Dumitru</span> (6.VI.1938, Sânger–Hotin – 2.VIII.2005, Chişinău), jurnalist, istoric al presei. Este fiul Agafiei (n. Rotaru) şi al lui Vasile Coval, ţărani. După absolvirea, la Chişinău, a Facultăţii de Filologie din cadrul Universităţii de Stat (1961), lucrează la cotidianul „Moldova socialistă”. Doctor în filologie, între anii 1986 şi 1992 activează ca decan al Facultăţii de Jurnalistică a Universităţii de Stat din Chişinău, iar din 1989 este şi şef al Catedrei de teorie şi practică a presei la aceeaşi universitate. </p>
			<p class="Heuristica-BASE"><span class="CharOverride-5">C.</span> debutează cu volumul de publicistică <span class="CharOverride-1">Autografe pe pământ</span>, apărut în 1970. Cercetează îndeosebi fenomenul jurnalistic din secolul al XIX-lea, fie în incursiuni dispuse cronologic, ca în paginile intitulate <span class="CharOverride-1">Din istoria jurnalisticii româneşti. Sec. XIX – începutul sec. XX </span>(1992), fie alcătuind antologii comentate de texte (articole-program, manifeste, recenzii, portrete, note de călătorie ş.a.) selectate din presa periodică a timpului, semnate de Gh. Asachi, Mihail Kogălniceanu, Alecu Russo, B.P. Hasdeu, Vasile Alecsandri,<span class="CharOverride-5"> </span>Costache Negruzzi, M. Eminescu, Titu Maiorescu ş.a., ca în <span class="CharOverride-1">Ecouri dintr-un secol. Pagini din presa periodică moldovenească a secolului XIX</span> (1991). <span class="CharOverride-5">C.</span> a scris şi lucrări în care studiază legătura dintre evoluţia jurnalisticii naţionale şi procesul de statornicire a genurilor şi speciilor artistice autohtone, precum şi rolul marilor scriitori în iniţierea şi dezvoltarea presei periodice, în primul rând a celei literare, după cum a fost preocupat şi de specificul şi problemele presei actuale, ceea ce se observă în volumele <span class="CharOverride-1">Teoria şi practica presei contemporane</span> (1995), <span class="CharOverride-1">Jurnalism de investigaţie </span>(1998). </p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Autografe pe pământ</span>, Chişinău, 1970;<span class="CharOverride-5"> </span><span class="CharOverride-1">File din istoria presei democratice moldoveneşti</span>, Chişinău, 1972; <span class="CharOverride-1">Popas în legendă</span>, Chişinău, 1973; <span class="CharOverride-1">Ora olimpică a Moscovei</span>, Chişinău, 1982; <span class="CharOverride-1">Letopiseţ al făurarilor</span>, Chişinău, 1984; <span class="CharOverride-1">Din istoria jurnalisticii româneşti. Sec. XIX – începutul sec. XX</span>, Chişinău, 1992; <span class="CharOverride-1">Teoria şi practica presei contemporane</span>, Chişinău, 1995; <span class="CharOverride-1">Jurnalism de investigaţie</span>, Chişinău, 1998. <span class="CharOverride-5">Antologii:</span><span class="CharOverride-1"> Ecouri dintr-un secol. Pagini din presa periodică moldovenească a secolului XIX</span>,<span class="CharOverride-1"> </span>introd. edit., Chişinău, 1991.</p>
			<p class="Heuristica___m_RPR"><span class="CharOverride-5">Repere bibliografice:</span> Gheorghe Spătaru, <span class="CharOverride-1">Studii despre valoarea publicisticii</span>, LA, 1978, 2 mai; Larisa Turea, <span class="CharOverride-1">Fereastra între ieri şi mâine</span>, „Moldova”, 1989, 8; Sava Pânzaru, <span class="CharOverride-1">Cercetător al jurnalismului – Dumitru Coval</span>, „Moldova”, 1994, 3–4; Sava Pânzaru, <span class="CharOverride-1">Dumitru Coval. Bibliografie</span>, Chişinău, 1996; <span class="CharOverride-1">Dicţ. Chişinău</span>, <span class="CharOverride-1">176–177. &#9;</span><span class="Semnatura">S.P.</span></p>
			<p class="Heuristica-PRIMUL"><span class="titlu-12">COVALCIUC, Dumitru</span> (2.I.1947, Oprişeni–Cernăuţi), folclorist, poet, prozator, publicist. Este fiul Eleonorei (n. Toronciuc) şi al lui Vasile Covalciuc, ţărani. După absolvirea Facultăţii de Filologie Romano–Germanică a Universităţii din Cernăuţi (1971), a lucrat decenii la rând în redacţia ziarului „Zorile Bucovinei”, fiind succesiv colaborator, corespondent, şef de secţie. Este fondatorul şi preşedintele societății culturale Arboroasa, care activează pe lângă Societatea pentru Cultură Românească „Mihai Eminescu” din Cernăuţi, în acelaşi timp fiind şi director fondator al Institutului Obştesc de Istorie, Restituiri Literare şi Folclorice „Dimitrie Onciul”.</p>
			<p class="Heuristica-BASE"><span class="CharOverride-5">C.</span> desfăşoară o activitate intensă în domeniul valorificării culturii românilor din nordul Bucovinei și a restituirilor de tot felul. Este editorul almanahului literar-cultural „Ţara Fagilor”, care apare anual din 1992, precum şi al revistelor trimestriale „Mioriţa” (1992–1994) şi „Codrul Cosminului” (1993–1997). Altă iniţiativă a lui <span class="CharOverride-5">C.</span> a fost editarea, în colaborare cu preotul Adrian Acostăchioae, a „Calendarului creştin ortodox al românilor bucovineni”, din care au apărut două numere în anii 1992–1993 şi 1994–1995. A publicat, începând din anul 1992, mai multe colecţii de folclor din Bucovina. Volumul <span class="CharOverride-1">Comori folclorice din dulcea Bucovină</span> (2004) conţine șaizeci de cântece din timpul deportării țăranilor bucovineni și altele despre „raiul” sovietic și persecuțiile staliniste, documente de istorie orală ce vin în completarea documentelor de arhivă. Altă serie de istorie orală se află în antologia <span class="CharOverride-1">Golgota românească. Mărturiile bucovinenilor deportaţi în Siberia </span>(2009), unde sunt grupate texte evocative înregistrate de <span class="CharOverride-5">C.</span> în intervalul 1990–2005, în care supraviețuitorii din Bucovina istorică vorbesc tot despre deportări, îndeosebi despre cele din iunie 1941; textele apăruseră inițial în almanahul „Țara Fagilor”. De-a lungul anilor <span class="CharOverride-5">C.</span> a mai publicat atât versuri şi schiţe, precum și romane cu caracter istorico-documentar – <span class="CharOverride-1">Revolta </span>(1990), <span class="CharOverride-1">Tinereţea lui Doxachi Hurmuzaki </span>(2002) –, cât și monografii ale unor localităţi din actuala regiune Cernăuţi. </p>
			<p class="Heuristica___mici"><span class="CharOverride-5">SCRIERI:</span> <span class="CharOverride-1">Revolta</span>, Ujgorod, 1990; <span class="CharOverride-1">Tinereţea lui Doxachi Hurmuzaki</span>, Suceava, 2002; <span class="CharOverride-1">Oprişeni, un sat la răspântiile istoriei</span>, Cernăuţi, 2008; <span class="CharOverride-1">Mic dicţionar de medici români din Bucovina</span>, Suceava, 2012.<span class="CharOverride-5">Culegeri: </span><span class="CharOverride-1">Cucule, ce pene porţi? Cântece de cătănie şi război, </span>Cernăuţi, 1992; <span class="CharOverride-1">Sculaţi gazde, nu dormiţi</span> (în colaborare cu Nicolae Şapcă), Hliboca, 1992; <span class="CharOverride-1">Folclor din Ţara Fagilor</span>, Chişinău, 1993 (în colaborare); <span class="CharOverride-1">Colinde şi urături pentru copii şi maturi </span>(în colaborare cu Nicolae Şapcă), Hliboca, 1994; <span class="CharOverride-1">Poveşti şi snoave din Bucovina</span>, Cernăuţi, 1994; <span class="CharOverride-1">Legende populare din Bucovina</span>, Cernăuţi, 1995; <span class="CharOverride-1">202 cântece din Bucovina</span>, Cernăuţi, 1996; <span class="CharOverride-1">Basme bucovinene</span>, Hliboca, 1997; <span class="CharOverride-1">Folclor românesc din nordul Bucovinei</span>, Timişoara, 2001; <span class="CharOverride-1">Comori folclorice din dulcea Bucovină</span>, Cernăuţi, 2004; <span class="CharOverride-1">Iese luna din pomete</span>, Cernăuţi, 2004; <span class="CharOverride-1">Poveşti, snoave şi istorioare populare din nordul Bucovinei</span>, Suceava, 2005. <span class="CharOverride-5">Antologii:</span> <span class="CharOverride-1">Golgota românească. Mărturiile bucovinenilor deportaţi în Siberia</span>, îngr. Liliana Corobca, Bucureşti, 2009.</p>
			<p class="Heuristica___m_RPR"><span class="CharOverride-5">Repere bibliografice: </span>George Muntean, <span class="CharOverride-1">Folclor nord-bu&#173;covinean</span>, REF, 1993, 1–2; Grigore Bostan, <span class="CharOverride-1">Destin şi spirit arborosean</span>, „Ţara Fagilor”, 1996, 3–10; Nicolae Cârlan, <span class="CharOverride-1">„Folclor românesc din nordul Bucovinei”</span>, „Crai nou”, 2002, 14 februarie; Elena Pascaniuc, <span class="CharOverride-1">Folclorul deportărilor din Bucovina</span>, „Analele Bucovinei”, 2006, 1; Datcu, <span class="CharOverride-1">Dicț. etnolog.</span>, <span class="CharOverride-1">279</span>. &#9;<span class="Semnatura">V</span><span class="Semnatura">.Tt.</span></p>
			<p class="Heuristica-PRIMUL"><span class="titlu-12">COZEA, Liana</span> (21.XII.1944, Beiuş), critic şi istoric literar, eseistă. Este fiica Iuliei Cozea (n. Ciordaş) şi a lui Teodor Cozea, funcţionari. Urmează Şcoala Medie nr. 4 din Oradea (1958–1962) şi se înscrie la Facultatea de Filologie a Universităţii „Babeş–Bolyai” din Cluj, unde obţine o dublă specializare: limbă şi literatură română (1962–1967) şi limbă şi literatură engleză (1976–1981). Devine doctor în filologie în 1993 cu o teză despre proza feminină. Funcţionează succesiv ca redactor-corector la revista „Familia” (1968–1969), bibliograf la Biblioteca Institutului Pedagogic din Oradea (1969–1972) şi filolog principal la Institutul de Subingineri din aceeaşi localitate (1972–1990). Între 1990 şi 2010 este cadru didactic al Facultăţii de Litere din Oradea, avansând până la gradul de profesor. Debutează în „Familia” (1968), iar editorial cu volumul <span class="CharOverride-1">Prozatoare ale literaturii române moderne </span>(1994). Mai colaborează la „România literară”, „Steaua”, „Vatra”, „Apostrof”, „Acolada” (Satu Mare) ş.a. I s-a acordat Premiul Uniunii Scriitorilor, Filiala Cluj<span class="CharOverride-7"> </span>(2005).</p>
			<p class="Heuristica-BASE"><span class="CharOverride-5">C.</span> s-a consacrat în întregime studierii literaturii feminine româneşti. Primele volume, <span class="CharOverride-1">Prozatoare ale literaturii române moderne </span>şi <span class="CharOverride-1">Cvartet cu prozatoare </span>(1997), dedicate scriitoarelor din intervalul 1920–1970, ambiţionează să restituie coordonatele unui stil specific feminin, plecând de la observarea unor obsesii recurente, reflectate la nivel tematic şi discursiv. Trăsătura comună tuturor prozatoarelor ar consta într-o scriitură marcată de artificiu, printr-o „propensiune spre bizar, straniu, disimulat sau obscur”. În interiorul acestei stilistici a feminităţii <span class="CharOverride-5">C.</span> operează o disociere între o manieră cerebrală şi lucidă (Alice Botez, Olga Caba, Georgeta Mircea Cancicov, Cella Delavrancea şi Henriette Yvonne Stahl) şi una dominată de patos şi intimitate (Ticu Archip, Lucia Demetrius, Ioana Postelnicu şi Cella Serghi). Implicând o conotaţie valorică şi o preferinţă explicită pentru cerebralitate, clasificarea lasă să transpară influenţa încă puternică a opiniei călinesciene despre incapacitatea scrisului feminin de a ieşi din monotonia unei stilistici emoţionale. În general însă, <span class="CharOverride-5">C.</span> se situează polemic în raport cu vocile masculine ce s-au exprimat pe marginea literaturii scriitoarelor, subliniind importanţa unei critici empatice, capabilă de înţelegerea, atât a reuşitelor, cât şi a eşecurilor, „din interior”. Unghiul de abordare se schimbă întrucâtva în monografiile dedicate Danei Dumitriu (2000) şi Hortensiei Papadat-Bengescu (2002). Printr-o deplasare de accent dinspre operă spre biografie, literatura e citită acum ca document al unei relaţii dificile cu feminitatea. Căutând figura spiritului creator proiectată în ficţiune, în personaje care funcţionează ca alter ego, <span class="CharOverride-5">C.</span> observă în ambele cazuri o tensionare a relaţiei cu identitatea de gen, manifestată în forme variate, de la deviaţie până la negare. Astfel, prototipul eroinei din romanele Danei Dumitriu ar ilustra ipostaza androgină a unei feminităţi corupte prin masculinizare, în vreme ce universul uman proiectat de Hortensia Papadat-Bengescu ar fi alterat de boală şi de absenţa conştiinţei morale. Interpretarea se sprijină pe o ipoteză asupra rolului deformant al ficţiunii în reprezentarea feminităţii, care va fi explicitată ulterior de <span class="CharOverride-5">C.</span> în prefaţa unui volum din 2005, <span class="CharOverride-1">Confesiuni ale eului feminin.</span> Văzând o opoziţie între regimul literaturii de imaginaţie şi cel al jurnalului, autoarea ţine să distingă între o transcriere „subversivă” a identităţii feminine, sub specia monstruosului, şi una directă, eliberată de tensiuni. Spre deosebire de ficţiune, scriitura confesivă feminină îi pare a fi spaţiul de manifestare al unei expresii echilibrate, „cuminţi”, lucide şi în mod profund sincere. Disocierea e fără îndoială discutabilă pentru că, fapt remarcat de critică (Gheorghe Grigurcu), ignoră caracterul convenţional al registrului diaristic, constituit, asemenea ficţiunii, în virtutea unor coduri stratificate de figurare. În acelaşi timp, se anunţă la <span class="CharOverride-5">C.</span> o reorientare a reflecţiei spre autoarele de proză confesivă, precum şi interesul pentru literatura contemporană. <span class="CharOverride-1">Confesiuni ale eului feminin</span> trasează o hartă a sensibilităţii feminine reflectate în texte intime, prin parcurgerea unui corpus consistent, alcătuit în cea mai mare parte din scrieri editate după 1989: autobiografii (Tia Şerbănescu), literatură carcerală (Lena Constante, Oana Orlea), jurnal (Jeni Acterian, Monica Lovinescu, Sorana Gurian). Îmbrăţişând contexte literare multiple, dar şi contexte biografice ori larg istorice, iniţiativa rămâne singulară în peisajul critic românesc prin cuprinderea, dintr-o unică perspectivă de lectură, a unei varietăţi de expresii ale subiectivităţii feminine. </p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Prozatoare ale literaturii române moderne</span>,<span class="CharOverride-5"> </span>Oradea, 1994;<span class="CharOverride-5"> </span><span class="CharOverride-1">Cvartet cu prozatoare</span>,<span class="CharOverride-1"> </span>Oradea,<span class="CharOverride-5"> </span>1997; <span class="CharOverride-1">Dana Dumitriu </span>– <span class="CharOverride-1">Portretul unei Doamne</span>,<span class="CharOverride-1"> </span>postfaţă Nicolae Manolescu, Piteşti, 2000; <span class="CharOverride-1">Exerciţii de admiraţie şi reproş – Hortensia Papadat-Bengescu</span>, Piteşti, 2002; <span class="CharOverride-1">Confesiuni ale eului feminin</span>,<span class="CharOverride-1"> </span>Piteşti, 2005; <span class="CharOverride-1">Mozaic literar</span>, Oradea, 2009.</p>
			<p class="Heuristica___m_RPR"><span class="CharOverride-5">Repere bibliografice:</span> Andreea Deciu, <span class="CharOverride-1">Literatura doam&#173;nelor</span>, RL, 1994, 37; Alex. Ştefănescu, <span class="CharOverride-1">Criticul literar ca Don Quijote</span>,<span class="CharOverride-1"> </span>RL, 2000, 23; Doina Curticăpeanu, [<span class="CharOverride-1">Liana Cozea</span>]<span class="CharOverride-1">, F , </span>2000, 9, 2002, 6; Petraş, <span class="CharOverride-1">Cărţile</span>, <span class="CharOverride-1">270–274</span>; Marius Miheţ, <span class="CharOverride-1">Incursiuni în cercurile singurătăţii</span>,<span class="CharOverride-1"> </span>F, 2005, 11–12; Grigurcu, <span class="CharOverride-1">De la un critic</span>, <span class="CharOverride-1">284–289</span>; Gheorghe Grigurcu, <span class="CharOverride-1">Jurnale feminine</span>, RL, 2006, 27; Gheorghe Glodeanu, <span class="CharOverride-1">Narcis şi oglinda fermecată. Metamorfozele jurnalului intim în literatura română</span>, Iaşi, 2012, <span class="CharOverride-1">67–68. &#9;</span><span class="Semnatura">L.Td.</span></p>
			<p class="Heuristica-PRIMUL"><span class="titlu-12">COZMIN, Marta</span> (pseudonim al Martei Pop; 31.I.1930, Bucureşti – 25.I.2006, Bucureşti), prozatoare, autoare dramatică. Este fiica avocatului Aurelian Bentoiu şi sora compozitorului Pascal Bentoiu. A fost căsătorită cu medicul pediatru Mircea Alexandru Pop, traducător şi poet cunoscut sub pseudonimul Alexandru Miran. A absolvit liceul la Institutul „Sf. Maria” (Pitar Moş) din Bucureşti şi, tot aici, în 1956, Facultatea de Matematică–Fizică. În 1945 înfiinţează împreună cu un grup de colege o revistă literară, „Zori”, care îşi va înceta apariţia în 1947. În 1948 tatăl este arestat pentru vina de a fi candidat, la alegerile din 1946, pe listele Partidului Liberal brătienist din judeţul Ialomiţa. Reţinut fără judecată, va fi eliberat abia după opt ani, la mijlocul lui 1956. În acest timp <span class="CharOverride-5">C.</span>, ca şi ceilalţi membri ai familiei, caută soluţii de supravieţuire, Camil Petrescu devenind aproape părintele adoptiv al tinerilor Pascal şi Marta, acesteia din urmă chiar fiindu-i naş de cununie. Între 1949 şi 1952 lucrează la Institutul de Mecanică Aplicată al Academiei. După absolvirea facultăţii funcționează până în 1958 ca bibliograf la Biblioteca Centrală de Stat. În acea perioadă dramatizează <span class="CharOverride-1">Verişoara Bette</span> de Balzac, precum şi câteva schiţe de Cehov, pe care le pune în scenă cu ajutorul colegilor. În noiembrie 1957 tatăl său este arestat din nou şi condamnat, alături de un mare lot liberal, la douăzeci și cinci de ani de închisoare; va muri în 1962 la Jilava. </p>
			<p class="Heuristica-BASE">Lăsând deoparte cele câteva volume de poveşti, precum şi pe cele de teatru, frecventat asiduu în ultimii ani de viaţă, <span class="CharOverride-5">C.</span> a publicat două culegeri de proze scurte şi patru romane. Volumul de debut, <span class="CharOverride-1">Geamantanul din America </span>(1969), o mostră de virtuozitate prozastică pentru o autoare aflată abia la începuturi, propune șaisprezece texte de mici dimensiuni, studii pregătitoare pentru viitoare nuvele sau romane. Nu se poate vorbi încă de spirit ludic sau de tentaţia umoristică, precum în cea de-a doua culegere, <span class="CharOverride-1">Câinele şi gramofonul </span>(1973); dimpotrivă, atenţia cititorului este deocamdată atrasă de o tristeţe difuză investită în redarea mişcărilor sufletești ale personajelor. Sunt memorabile două surori bătrâne ce hotărăsc să amâne cu câteva zile declararea decesului fratelui lor, pentru a-i încasa ultima pensie (<span class="CharOverride-1">Şi a fost ziua a noua</span>); sau revelarea tardivă a dragostei materne, ascunsă în timpul vieții în dosul indiferenţei aparente (<span class="CharOverride-1">Geamantanul din America</span>), dar şi fraza întreţinută, fără forţări, pe mai bine de două pagini (<span class="CharOverride-1">Fraza</span>) ori descrierea trecerii aproape imperceptibile a sufletului în lumea de dincolo (<span class="CharOverride-1">Obsesia</span>). Textele din <span class="CharOverride-1">Câinele şi gramofonul</span> relevă, la dorinţa autoarei, partea ei solară de umoristă. Acest filon, precum şi întreaga recuzită experimentată aici vor fi exploatate atât în piesele scrise în anii ’90, cât şi în romanul <span class="CharOverride-1">Tandem sau Să vorbim despre palmieri </span>(1984; Premiul Uniunii Scriitorilor). La suprafaţă umoristic, constituindu-se într-o lectură uşoară, romanul descrie condiţia unei familii de intelectuali în societatea comunistă, pentru care unica soluţie de supravieţuire morală şi spirituală este „hazul de necaz”. Romanul <span class="CharOverride-1">Marea la ora şase </span>(1976) descrie căutările febrile ale unui tânăr pentru găsirea fetei ce îi apăruse premonitoriu în vis, pe când <span class="CharOverride-1">Primăvara la Zürich </span>(2001) este o relatare în filigran a destinului unei tinere care îşi pierde treptat vederea, dar compensatoriu se întăreşte lăuntric. <span class="CharOverride-1">Supravieţuitorii </span>(1980), cel mai elaborat roman scris de <span class="CharOverride-5">C.</span>, probă a maturităţii creatoare şi a profunzimii psihologice atinse, reuşeşte să înfăţişeze o lume cu personaje numeroase și bine conturate, ce evoluează în jurul unui tânăr neobişnuit, avându-l ca prototip pe prinţul Mîşkin al lui Dostoievski. Prezenţa şi mai ales absenţa lui determină modificări de perspectivă la toate celelalte personaje. În paginile din <span class="CharOverride-1">Cocoşul de apă</span> (1971), <span class="CharOverride-1">Porţile vântului</span> (1975), <span class="CharOverride-1">Degetarul de ceaţă</span> (1976), <span class="CharOverride-1">Croitorul de poveşti</span> (1980; Premiul Uniunii Scriitorilor), <span class="CharOverride-1">Sora păpădiilor </span>(1984; Premiul Uniunii Scriitorilor) ş.a. se remarcă o altă latură a personalităţii prozatoarei, aceea de „om sălbăticit de dorul copilăriei” (Dana Dumitriu). Aici autoarea nu se limitează la repovestirea sau modernizarea poveştilor clasice, ci propune eroi originali, care farmecă prin umor, imaginaţie şi spirit ludic. Câteva cărţi de poveşti i-au fost traduse în limbile germană, rusă şi spaniolă. După 1989 <span class="CharOverride-5">C.</span> se reorientează spre dramaturgie. Cele patru volume din seria <span class="CharOverride-1">Teatru </span>(2000–2007), cu piese atât pentru copii, cât şi pentru publicul matur, cuprind în total douăsprezece comedii. </p>
			<p class="Heuristica___mici"><span class="CharOverride-5">SCRIERI:</span> <span class="CharOverride-1">Geamantanul din America</span>, Bucureşti, 1969; <span class="CharOverride-1">Cocoşul de apă</span>, Bucureşti, 1971; <span class="CharOverride-1">Câinele şi gramofonul</span>, Bucureşti, 1973; <span class="CharOverride-1">Porţile vântului</span>, Bucureşti, 1975; <span class="CharOverride-1">Degetarul de ceaţă</span>, Bucureşti, 1976; <span class="CharOverride-1">Marea la ora şase</span>, Bucureşti, 1976; ed. Bucureşti, 2006; <span class="CharOverride-1">Croitorul de poveşti</span>, Bucureşti, 1980; <span class="CharOverride-1">Supravieţuitorii</span>, Bucureşti, 1980; <span class="CharOverride-1">Sora păpădiilor</span>, Bucureşti, 1984; <span class="CharOverride-1">Tandem sau Să vorbim despre palmieri</span>,<span class="CharOverride-1"> </span>Bucureşti, 1984; ed. Bucureşti, 2009; <span class="CharOverride-1">Umbra poveştilor</span>, Bucureşti, 1986; <span class="CharOverride-1">Carte de poveşti</span>, Bucureşti, 1999; <span class="CharOverride-1">Poveşti, poveşti</span>, Bucureşti, 2000; <span class="CharOverride-1">Teatru</span>, I–IV, Bucureşti, 2000–2007; <span class="CharOverride-1">Primăvara la Zürich</span>, Bucureşti, 2001; <span class="CharOverride-1">Basme şi poveşti</span>, Bucureşti, 2003.</p>
			<p class="Heuristica___m_RPR"><span class="CharOverride-5">Repere bibliografice: </span>Dana Dumitriu, <span class="CharOverride-1">„Cocoşul de apă”</span>, RL, 1972, 21; George Pruteanu, <span class="CharOverride-1">„Câinele şi gramofonul”</span>, CL, 1973, 16; Sorin Titel, <span class="CharOverride-1">Două volume de povestiri</span>, RL, 1973, 32; Paul Dugneanu, <span class="CharOverride-1">Marta Cozmin, între ironie şi sentimentalism</span>, O, 1981, 27; Marina Constantinescu, <span class="CharOverride-1">Umbra poveștilor</span>, RL, 2001, 13;<span class="CharOverride-1"> </span>Roxana Răcaru, <span class="CharOverride-1">Vis cu magnolii în iarnă</span>, RL, 2002, 29; Nora Iuga, <span class="CharOverride-1">La plecarea Martei</span>, RL, 2006, 5. &#9;<span class="Semnatura">C.Br.</span></p>
			<p class="Heuristica-PRIMUL"><span class="titlu-12">CRAIA, Sultana </span>(17.III.1948, Mihail Kogălniceanu, j. Constanţa), critic literar. Este fiica Taisiei, basarabeancă refugiată dincoace de Prut după invazia sovietică din iunie 1940, și a lui Zisula Craia, aromân din Munţii Pindului stabilit în România în 1938, nepot al poetului Zicu A. Araia. <span class="CharOverride-5">C.</span> face studiile secundare la Bucureşti, absolvind în 1965 Liceul „M. Sadoveanu”, tot aici urmează şi Facultatea de Filologie, luându-şi licenţa în 1971 și doctoratul în 1993. Este redactor la „Livres roumains” (1980–1990), apoi redactor-şef adjunct la „Universul cărţii” (1990–1994), redactor-cercetător la Biblioteca Na&#173;ţi&#173;o&#173;nală (1994–1999) și la „Revista Bibliotecii Naționale”, apoi conferențiar la Universitatea Valahia din Târgovişte (1999–2000) și la Facultatea de Jurnalism, Comunicare şi Relații Publice din cadrul Universității „Spiru Haret” (2000–2009). Debutează la „România literară” în 1971, cu articolul <span class="CharOverride-1">Există un baroc românesc?.</span> Mai publică frecvent în „Limbă şi literatură”, „Ramuri”, „Convorbiri literare”, „Luceafărul”, „Revue roumaine”, „Dimândarea” ș.a. </p>
			<p class="Heuristica-BASE"><span class="CharOverride-5">C.</span> debutează editorial în 1983 cu eseul <span class="CharOverride-1">Aventura memoriei</span>, consacrat operei lui Zaharia Stancu. Prezentat, fără duritate faţă de scăderi, ca un autor al marilor contraste, scriitorul este înfăţişat printr-o dublă aspiraţie: „către imund şi către diafan, cu disponibilitate egală pentru lirismul cel mai pur şi pentru pamfletul cel mai truculent”. Propensiunea literaturii române către rustic şi liric face obiectul unei cercetări tematiste în cea de-a doua carte scrisă de <span class="CharOverride-5">C.</span>, <span class="CharOverride-1">Orizontul rustic în literatura română</span> (1985). Ipoteza de lucru e că în mișcarea de modernizare a literaturii române orizontul rustic oferă o dimensiune fundamentală. Complementar, în <span class="CharOverride-1">Feţele oraşului</span> (1988) autoarea urmăreşte „constituirea unor tipologii specifice lumii urbane, succesiunea vârstelor oraşului românesc”, începând de la romanele scrise de Dimitrie Bolintineanu într-o epocă în care proza era încă în căutarea unui stil, a unei identităţi. Sunt remarcate copilăria prelungită a scrisului romanesc, maturizarea lui înceată. Scriitorii noştri – afirmă <span class="CharOverride-5">C.</span> –„vor avea aspiraţia personajelor superioare, dar le vor reuşi întotdeauna mai cu seamă personajele detestabile, cel puţin atunci când vor avea o perspectivă maniheistă (şi o vor avea de la Nicolae Filimon până la G. Călinescu)”. O altă carte, <span class="CharOverride-1">Vis şi reverie în literatura română </span>(1994), reia teme din <span class="CharOverride-1">Orizontul rustic…</span> şi din <span class="CharOverride-1">Feţele oraşului</span>, în timp ce <span class="CharOverride-1">Îngeri, demoni şi muieri</span> (1999) schițează, tot din unghi tematist, o tipologie a feminității, „o istorie a personajului feminin în literatura română”. <span class="CharOverride-5">C. </span>a semnat și literatură pentru copii – <span class="CharOverride-1">Cartea cu pozne</span> (1996) și <span class="CharOverride-1">Piticul din grădină </span>(2005). De asemenea, a dat la iveală cercetări privind istoria presei românești – <span class="CharOverride-1">Presă şi societate la români. O istorie a mentalităţilor în periodicele româneşti: sentimente, prejudecăţi, atitudini</span> (2006) și <span class="CharOverride-1">Dicţionarul ziariştilor români</span> (2007) – și a publicat numeroase lucrări de uz didactic (manuale, dicționare ș.a.) în domeniul comunicării.</p>
			<p class="Heuristica___mici"><span class="CharOverride-5">SCRIERI:</span> <span class="CharOverride-1">Aventura memoriei</span>, Bucureşti, 1983; ed. (<span class="CharOverride-1">Zaharia Stancu sau Aventura memoriei</span>), Bucureşti, 2003; <span class="CharOverride-1">Orizontul rustic în literatura română</span>, Bucureşti, 1985; <span class="CharOverride-1">Feţele oraşului</span>, Bucureşti, 1988; <span class="CharOverride-1">Vis şi reverie în literatura română</span>, Bucureşti, 1994; <span class="CharOverride-1">Francofonie şi francofilie la români</span>, București, 1995; <span class="CharOverride-1">Cartea cu pozne</span>, Bucureşti, 1996; <span class="CharOverride-1">Îngeri, demoni şi muieri</span>, Bucureşti, 1999; <span class="CharOverride-1">Un alt fel de Goe…</span>, București, 1999; <span class="CharOverride-1">Teoria comunicării</span>, București, 2000; <span class="CharOverride-1">Dicţionar de comunicare</span>, Bucureşti, 2001; <span class="CharOverride-1">Comunicare şi mass-media</span>, București, 2003; <span class="CharOverride-1">Tehnici de informare şi comunicare</span>, Bucureşti, 2003; <span class="CharOverride-1">Introducere în teoria comunicării</span>, Bucureşti, 2004; <span class="CharOverride-1">Comunicare şi spaţiu public la români</span>, Bucureşti, 2005; <span class="CharOverride-1">Piticul din grădină</span>, Bucureşti, 2005; <span class="CharOverride-1">Presă şi societate la români. O istorie a mentalităţilor în periodicele româneşti: sentimente, prejudecăţi, atitudini</span>, Târgovişte, 2006; <span class="CharOverride-1">Dicţionarul ziariştilor români</span>, Bucureşti, 2007; <span class="CharOverride-1">Dicţionar de comunicare, mass media şi ştiinţa informării</span>, Bucureşti, 2008.</p>
			<p class="Heuristica___m_RPR"><span class="CharOverride-5">Repere bibliografice: </span>Dan C. Mihăilescu, <span class="CharOverride-1">„Aventura memoriei”</span>, CNT, 1983, 33; Radu G. Ţeposu, <span class="CharOverride-1">„Orizontul rustic în literatura română”</span>, FLC, 1986, 16; Petraş, <span class="CharOverride-1">Panorama</span>,<span class="CharOverride-1"> 227–231</span>; Teodor Vârgolici, <span class="CharOverride-1">„Îngeri, demoni şi muieri”</span>, ALA, 2002, 624; Petraș, <span class="CharOverride-1">Cărțile</span>, <span class="CharOverride-1">274–276</span>; Irina Petraş, <span class="CharOverride-1">O paranteză despre jumătatea tăcută</span>, ATN, 2004, 11–12; Ulici, <span class="CharOverride-1">Prima verba</span>, IV, <span class="CharOverride-1">233–235</span><span class="CharOverride-1">. &#9;</span><span class="Semnatura">T.V.</span></p>
			<div class="_idGenObjectLayout-1">
				<div id="_idContainer027">
					<div id="_idContainer025" class="Basic-Text-Frame">
						<p class="Titlu-Nume-H">CRAINIC, Nichifor </p>
						<p class="Titlu-mic-DATE">(24.XII.1889, Bulbucata, j. Giurgiu – 21.VIII.1972, Bucureşti), poet, gazetar, eseist, memorialist. </p>
					</div>
					<div id="_idContainer026" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="07_DGLR_C_610-733-web-resources/image/01_Csainic.jpg" alt="" />
					</div>
				</div>
			</div>
			<p class="Heuristica-PRIMUL">Stana şi Nedelea Dobre, plugar sărac şi, în răgazul muncilor agricole, cărăuş în Bucureşti, îşi trimit fiul, în 1904, la Seminarul Central din Capitală. Ambiţios, având şi exemplul preotului şi al învăţătorului din satul natal, Ion N. Dobre, cum se numea copilul, obţine rezultate bune, dar la absolvire, în 1912, necăsătorindu-se la vreme, nu poate intra în cinul preoţesc. Diverse slujbe – pedagog, cântăreţ bisericesc, impiegat la Casa Corpului Didactic – îi îngăduie să urmeze Facultatea de Teologie, licenţa luându-şi-o în iunie 1916. Elev încă, debutează în 1907, cu o poezie, în revista şcolară „Spre lumină” din Iaşi. Iscălind Nichifor Crainic (patronimic înscris în 1926 şi în actele de stare civilă) şi D.I. Nichifor, D. Crainic, I.N. Crainic, Victoria Raţius, <span class="CharOverride-5">C. </span>publică versuri şi tălmăciri, precum şi scurte articole în „Luceafărul” (<span class="CharOverride-1">Poezie nocturnă</span>, 1908), „Revista politică şi literară”, „Ramuri”, „Căminul nostru”, „Sămănătorul”, „Cosinzeana”, „Lumina literară”, „Viaţa românească”, „Drapelul”, „Drum drept”, „Văpaia”, „Flacăra”, „Viaţa literară”, „Solia”, „Capitala” ş.a. În 1916 îşi adună versurile în volumul <span class="CharOverride-1">Şesuri natale</span>; concomitent îi apăreau un florilegiu – <span class="CharOverride-1">Zâmbete-n lacrimi</span> – într-o colecţie condusă de Al. Vlahuţă şi traducerea broşurii <span class="CharOverride-1">Belgia însângerată</span> a lui Émile Verhaeren. Pe durata războiului este mobilizat ca soldat sanitar la Spitalul din Iaşi şi lucrează în redacţia „Neamul românesc”. În 1918 revine în Bucureşti şi colaborează la „Răsăritul”, „Revista critică” şi „Spicul”; intră apoi în redacţia ziarului „Dacia” şi a revistei „Lamura”, iar Oct. C. Tăslăuanu îi încredinţează „Luceafărul”, mutat de la Sibiu în Capitală. De sub tipar îi vor ieşi volumele <span class="CharOverride-1">Icoanele vremii</span> (1919) şi <span class="CharOverride-1">Privelişti fugare</span> (1921), conţinând memorialistică, tablete şi articole, <span class="CharOverride-1">Darurile pământului</span> (1920), ce antologa creaţia lirică; grupajul <span class="CharOverride-1">Cântecele patriei</span>, inclus aici, este tipărit şi separat, într-o colecţie populară, în 1925. Eşecul familial, neînţelegerile cu noul director al „Daciei”, dar şi sfatul lui Lucian Blaga îl determină pe <span class="CharOverride-5">C.</span> să plece în 1920, împreună cu Al. Busuioceanu, la Viena, unde timp de patru semestre audiază cursuri de filosofie şi teologie şi îşi îmbogăţeşte cultura muzicală şi plastică. Îi cunoaşte pe Rabindranath Tagore şi pe R.M. Rilke, din proza primului traducând <span class="CharOverride-1">Sadhana. Calea desăvârşirii</span> (1922) şi din scrierile celuilalt transpunând <span class="CharOverride-1">Povestiri despre bunul Dumnezeu</span> (1927). În ţară trimite versuri şi corespondenţe la „Ramuri”, „Săgetătorul”, „Cugetul românesc” şi „Gândirea”. La aceasta din urmă continuă să scrie. După întoarcerea în Bucureşti îşi reia locul de la „Lamura”. Are un rol important la ziarul „Cuvântul”, în care, din 1924, aproape doi ani, semnează zilnic, şi cu pseudonimele Ioan Valahu, Radu Miroslav, R. Mir. În 1926, pe când era secretar general la Ministerul Cultelor şi Artelor, este numit profesor la Facultatea de Teologie din Chişinău, unde va preda până în decembrie 1932, când e mutat la Bucureşti. Invocând obligaţiile didactice, îşi ceda rubrica de la „Cuvântul” lui Nae Ionescu. În februarie 1926 devenea proprietar al revistei „Gândirea”, publicaţie pe care o conducea efectiv încă din 1924, imprimându-i orientarea ortodoxist-tradiţionalistă. Redactor la „Curentul” încă de la primele numere (1928), îl părăseşte, probabil în urma unor divergenţe cu Pamfil Şeicaru. Activitatea la catedră, ziaristica şi politica – între 1929 şi 1931 este deputat independent, ales pe listele Partidului Naţional Ţărănesc – îl îndepărtaseră de literatură. Totuşi, în 1930 i se decernează Premiul Naţional de Poezie, ceea ce-l va hotărî să-şi tipărească versurile scrise după 1920, titlul ales fiind <span class="CharOverride-1">Ţara de peste veac</span> (1931). Angrenat tot mai mult în luptele politice, scoate în ianuarie 1932 ziarul „Calendarul”, în care îi atacă violent pe fruntaşii liberali şi camarila regală, pledând pentru Garda de Fier şi pentru fascismul european. O parte din articole vor fi strânse în <span class="CharOverride-1">Lupta pentru spiritul nou, </span>primul<span class="CharOverride-1"> </span>volum fiind intitulat<span class="CharOverride-1"> Germania şi Italia</span> (1941). Suspendat o vreme, „Calendarul” este interzis în 1933, după asasinarea prim-ministrului I.G. Duca, iar <span class="CharOverride-5">C.</span>, acuzat de instigare, e închis la Jilava, dar după cinci luni va fi achitat. Militând pentru unificarea mişcărilor naţionaliste, are un rol de seamă în formarea Partidului Naţional Creştin, din care însă se vede curând eliminat. Intenţiona să-şi formeze propriul partid şi, neputând să obţină reapariţia „Calendarului”, se orientează spre „Sfarmă-Piatră”, unde i se recunoaşte statutul de mentor, şi spre „Porunca vremii”. Publică volumele de eseuri <span class="CharOverride-1">Puncte cardinale în haos</span> (1936), <span class="CharOverride-1">Ortodoxie şi etnocraţie</span> (1938) şi elaborează <span class="CharOverride-1">Programul statului etnocratic</span> (1937). Dicta&#173;tura regală îi temperează acţiunile politice; în schimb, dă la lumină în 1940 lucrarea de estetică <span class="CharOverride-1">Nostalgia paradisului</span>. În acelaşi an este ales <span class="CharOverride-1">doctor honoris causa </span>al Universităţii din Viena şi membru al Academiei Române. Scurt timp îndeplineşte funcţia de ministru al Propagandei. După august 1944, considerat criminal de război, e judecat în contumacie şi condamnat la muncă silnică pe viaţă. Ascuns trei ani în sate ardeleneşti de foştii săi studenţi, <span class="CharOverride-5">C.</span> se predă în 1947, dar procesul său, început imediat, nu va fi dus la capăt. Fără vreo sentinţă judecătorească, rămâne în temniţa din Aiud până în 1962. La eliberare i se propune să publice la „Glasul patriei”, ceea ce poetul acceptă, în speranţa că îşi va putea retipări unele scrieri mai vechi şi memoriile. Însă abia postum, după 1989, îi apar <span class="CharOverride-1">Poezii alese. 1914–1944 </span>şi <span class="CharOverride-1">Şoim peste prăpastie</span> (1990), conţinând „versuri inedite create în temniţele Aiudului”, apoi <span class="CharOverride-1">Memorii</span>, intitulate <span class="CharOverride-1">Zile albe, zile negre </span>(1991) şi <span class="CharOverride-1">Pribeag în ţara mea</span> (1996), o nouă ediţie a <span class="CharOverride-1">Nostalgiei paradisului</span> (1994) ş.a.</p>
			<p class="Heuristica-BASE">Potrivit mărturisirilor proprii, <span class="CharOverride-5">C.</span> a ajuns la ideea de „tradiţionalism şi de ortodoxism, ca formulă a viitoarei dezvoltări a culturii româneşti” în timpul şederii la Viena, mediul străin obligându-l să se cunoască mai bine pe sine, ca şi poporul din care făcea parte. Aceasta implica, desigur, conştientizarea formulei liricii sale de până atunci. Faptul va duce în cele din urmă la părăsirea de către poet a uneltelor sale, dar cea dintâi consecinţă a fost o semnificativă perfecţionare a acestora. De obârşie ţărănească, format în Seminarul Central, adevărat bastion al ruralităţii în plin centru al Capitalei, nutrit de lectura baladelor şi idilelor lui G. Coșbuc şi fascinat de personalitatea lui N. Iorga, tânărul <span class="CharOverride-5">C.</span> se îndreaptă firesc spre sămănătorism. În poezia grupării, aproape asfixiată de clişee şi de banalităţi, <span class="CharOverride-1">Șesuri natale</span>, volumul său de debut, aduce un aer proaspăt, datorat îndeosebi unei simţiri profunde, autentice. Prin el intră în lirica românească un peisaj – „şesurile nesfârşite”, scăldate în lumină, toropite de caniculă, răsfăţate în propriul lor belşug, dar şi arse de secetă. Esenţială însă este expresia unei puternice solidarităţi între eul liric şi natură, a unei legături de sânge, ducând la o intimă asemănare. Sugestii plastice ale acestei solidarităţi se găsesc pretutindeni, în pasteluri (<span class="CharOverride-1">Şesuri natale</span>,<span class="CharOverride-1"> Amiază</span>,<span class="CharOverride-1"> Carmen veris</span>,<span class="CharOverride-1"> Un cântec pe secetă</span>), în „ecourile din străbuni” (<span class="CharOverride-1">Serenadă de demult</span>,<span class="CharOverride-1"> Sfat între haiduci</span>), în ciclul erotic (<span class="CharOverride-1">Zâmbete-n lacrimi</span>,<span class="CharOverride-1"> Ploaie cu soare</span>) ori în acela al năzuinţei spre trans&#173;cendent (<span class="CharOverride-1">Sub specie aeternitatis</span>). Paralel însă, ea este rostită apăsat, în fraze aproape sentenţioase. În aceeaşi modalitate e formulat şi crezul artistic (<span class="CharOverride-1">Poetul</span>,<span class="CharOverride-1"> De profundis</span>, ambele anticipând „testamentul” arghezian). Notabilă e şi preferinţa pentru simboluri, dar cele mai multe (copacul, paianjenul, berzele, lacul), nu fără aspecte inedite, sunt explicitate oarecum didactic, impresie accentuată şi de versificaţia clasică, deşi suficient de variată. Efectul apare diminuat şi de unele stângăcii în desenul tablourilor, de o anume edulcorare în erotică, de unele reflexe epigramatice (<span class="CharOverride-1">Vărul Dionis</span>) şi, mai ales, de lipsa de unitate a ciclurilor. Carenţele dispar în bună parte în antologia <span class="CharOverride-1">Darurile pământului. </span>Bunăoară, <span class="CharOverride-1">Cântecele patriei</span> relevă un lirism înrădăcinat în trăiri intense, legate de momentele războiului (<span class="CharOverride-1">Pe drumuri</span>,<span class="CharOverride-1"> Departe, în tristul oraş</span>,<span class="CharOverride-1"> Soldat murind</span>,<span class="CharOverride-1"> Agapă eroică</span>), predominantă rămânând încrederea în viitor (<span class="CharOverride-1">Sus inima</span>,<span class="CharOverride-1"> Magii</span>, aici într-o surprinzătoare configuraţie biblică). Ridicate deasupra circumstanţialului, poeziile devin o cântare a „darurilor pământului”, a vieţii înţelese în integralitatea ei. Minima restructurare a ciclurilor vechi, completarea lor cu câteva piese noi (<span class="CharOverride-1">Prinos</span>,<span class="CharOverride-1"> Cântecul pământului</span>, ce amplifică imnic tema din <span class="CharOverride-1">Alma Mater</span>) conturează mai bine viziunea particulară, considerată adesea păgân panteistă, dionisiacă. În fapt, evlavia faţă de natură e o formă a evlaviei faţă de Creator, întocmai ca la ţăranul român, şi astfel expansiunile aparţin în cele din urmă trăirii religioase creştine, ce se exprimă mai direct în alte poezii (<span class="CharOverride-1">Miserere</span>,<span class="CharOverride-1"> Domine</span>,<span class="CharOverride-1"> Elan</span>,<span class="CharOverride-1"> Excelsior). Darurile pământului</span> marchează o maturizare a poetului, relevată deplin în poeziile de după 1920, adunate în <span class="CharOverride-1">Ţara de peste veac</span>. Precumpănitoare este în continuare trăirea religioasă, care devine însă mai complexă, incluzând tensiuni puternice. Evlavia, fervoarea creştină lasă loc câteodată neliniştii metafizice, îndoielii şi chiar începutului de hulă; icoana lui Iisus, a cărui vorbă „înomenea dumnezeirea şi îndumnezeia pe om” (<span class="CharOverride-1">Iisus prin grâu</span>), ori a Tatălui ceresc, în suprema-i bunătate (<span class="CharOverride-1">Cântecul apei</span>,<span class="CharOverride-1"> Troiţa</span>,<span class="CharOverride-1"> Dezmărginire)</span>, alternează cu icoana celui „ce s-arată puternic în moarte” (<span class="CharOverride-1">Molimă</span>), care e inaccesibil omului păcătos într-o lume decăzută (<span class="CharOverride-1">Cuvântul Tău</span>,<span class="CharOverride-1"> Îngerul slavei</span>), ori chiar cu imaginea unei divinităţi îmbătrânite, impotente (<span class="CharOverride-1">Călătorul</span>); subsecvent, omul ia când un chip titanic, de colaborator al lui Dumnezeu la crearea lumii (<span class="CharOverride-1">Noul Adam</span>), când chipul credinciosului comun, conştient de imperfecţiunea sa funciară, când pe al celui posedat de porniri satanice. Alte trăiri – dragostea de patrie (<span class="CharOverride-1">Cântecul Dunării</span>) şi ataşamentul faţă de ţăran (<span class="CharOverride-1">Glas din câmp)</span>, eşecul erotic, care înseamnă anularea unei posibile existenţe desăvârşite (<span class="CharOverride-1">Terţine patriarhale</span>,<span class="CharOverride-1"> Elegia celor doi</span>) – şi îndeosebi trăirile provocate de moarte, de la regretul după bucuriile vieţii (<span class="CharOverride-1">Elegie</span>) la melancolia grea (<span class="CharOverride-1">Comoara</span>) şi angoasa terifiantă (<span class="CharOverride-1">Vis</span>,<span class="CharOverride-1"> Cântec de seară</span>,<span class="CharOverride-1"> Scrisoare</span>), de la împăcarea resemnată, filosofică (<span class="CharOverride-1">Geamăna</span>,<span class="CharOverride-1"> Euthanasie</span>) la afirmarea victoriei prin intensitatea vieţii (<span class="CharOverride-1">Eu am trăit</span>), nuanţează şi mai apăsat stările lirice de acum. Şi expresia s-a rafinat substanţial, lexicul s-a îmbogăţit prin aproprierea unor plastice cuvinte neaoşe („om mistreţ”, „răbduriu”, „caraulă”, „vâlvoare”, „mas”, „arcer”), dar şi prin formarea altora („pretutindenească”, „înomenea”), fraza devine mai concisă, renunţându-se la o serie de elemente relaţionale, imaginile insolite abundă, metaforele tind la o funcţie larg revelatoare. Peisajele, puţine, capătă aspecte expresioniste, iar discursul, câteodată ermetic, oracular, debuşează alteori în poezie „pură” (<span class="CharOverride-1">Pasăre albă</span>,<span class="CharOverride-1"> Sub curcubeu</span>). Prin însuşirile ei, <span class="CharOverride-1">Ţara de peste veac</span> stă alături de marile cărţi de poezie ale acestei perioade din secolul al XX-lea. Nu la acelaşi nivel se situează versurile lui <span class="CharOverride-5">C.</span> tipărite postum sub titlul <span class="CharOverride-1">Şoim peste prăpastie</span>. Victorie a spiritului, ele poartă totuşi amprenta condiţiilor în care au fost create. Expresia directă a trăirilor atroce din temniţă e cu totul rară <span class="CharOverride-1">(Cântec bolnav</span>,<span class="CharOverride-1"> Cântec de după gratii</span>,<span class="CharOverride-1"> O păsărică</span>,<span class="CharOverride-1"> Cântecul foamei</span>), prevalând una indirectă, ce schiţează tablouri angoasante (<span class="CharOverride-1">Desrădăcinat</span>,<span class="CharOverride-1"> Mustrările</span>,<span class="CharOverride-1"> Ghionoaea</span>,<span class="CharOverride-1"> Întuneric</span>) ori, contrastant, de o luminozitate feerică (<span class="CharOverride-1">Hohot de lumină</span>,<span class="CharOverride-1"> Renaştere</span>,<span class="CharOverride-1"> Grigoresciană</span>,<span class="CharOverride-1"> Seceriş</span>). Frecvent însă imaginile le amintesc pe acelea din volumele anterioare sau chiar pe ale altor poeţi. Pe de altă parte, eufonia, răspunzând negreşit unei nevoi mnemotehnice, sfârşeşte prin a deveni mecanică. Aceeaşi cauză a impus, probabil, şi recursul masiv la trama epică. Aproape impecabile în construcţie, aducând eroi memorabili, baladele (<span class="CharOverride-1">Fata din Heliodaur</span>,<span class="CharOverride-1"> Zora</span>,<span class="CharOverride-1"> Dolores</span>,<span class="CharOverride-1"> Baldovin şi Miralina</span> ş.a.) aparţin altei vârste a literaturii române. Propria vrere şi destinul au făcut ca, în ciuda talentului, poetul să nu lase o operă rotunjită.</p>
			<p class="Heuristica-BASE">Dar talentul poetic al lui <span class="CharOverride-5">C. </span>nu a rămas nevalorificat; împreună cu alte aptitudini, legate de temperamentul combativ şi de enorma energie comprimată, avea să fie bine utilizat în propovăduirea „formulei de dezvoltare a culturii româneşti”. Modalitatea adoptată nu a fost studiul critic, „ştiinţific”, ci articolul de ziar, ancorat în stricta actualitate, precum şi eseul. Impulsul iniţial e îndeobşte polemic, <span class="CharOverride-5">C.</span> procedând la demontarea şi respingerea aserţiunilor enunţate de adversari, nu fără scăpărări de ironie şi sarcasm, ce duc, de multe ori, la expresii tari, la violente injurii. Adesea el face loc somptuoaselor evocări ale unor mari simboluri culturale, portretelor vii, cu precizia detaliului plastic, scurtelor naraţiuni şi chiar amintirilor personale, scăldate într-o undă de lirism. Altă dată amprenta hotărâtoare este pusă de contactul direct, fierbinte, cu un auditoriu real sau imaginat. Fraza e mlădioasă, bătută în figuri de stil deloc banale, cu definiţii lapidare, memorabile. Citate bine alese din scrierile unor spirite congenere (Hermann Keyserling, Miguel de Unamuno, Nikolai Berdiaev) se integrează ca dovezi suplimentare ale demonstraţiei. De la un eseu la altul, ideaţia se arată a fi mai cuprinzătoare. Punctul central, veritabil <span class="CharOverride-1">nexus formativus</span>, îl constituie faptul că singura religie revelată este creştinismul, forma sa cea mai pură constituind-o ortodoxia. Văzute în această lumină, vremurile moderne sunt „descumpănite” sau pradă haosului, întrucât de aproape două secole „titanii ateismului”, printre care se numără partizanii pozitivismului, ai darwinismului şi marxismului, au provocat o „descreştinare” a păturii culte europene. Alegoria unei lupte „între Apollo şi Iisus”, dintr-un splendid eseu din 1927, era precedată de câteva luări de poziţie mai explicite. Încă din 1920 <span class="CharOverride-5">C.</span> se despărţea de Titu Maiorescu, considerat promotor la noi dacă nu al ateismului, măcar al unui indiferentism religios. Mai dificilă va fi ruptura de N. Iorga, al cărui sămănătorism a corespuns iniţial imperativului epocii (realizarea idealului de unitate naţională), dar a cărui perpetuare după 1918 ar fi putut fi primejdioasă, necesară fiind acum „încreştinarea” culturii. Şi întrucât, ca să existe, o cultură trebuie să fie originală, cu un caracter specific naţional, condiţia suficientă e menţinerea într-un sănătos tradiţionalism. O serie de eseuri – <span class="CharOverride-1">A doua neatârnare</span>,<span class="CharOverride-1"> Sensul tradiţiei</span>,<span class="CharOverride-1"> Spiritualitate</span> etc. – clarifică raportul de inerenţă dintre naţional, tradiţional şi ortodox. Pentru <span class="CharOverride-5">C.</span>, tradiţionalism înseamnă în cele din urmă „disciplina lăuntrică ce călăuzeşte creşterea unui neam”, „tehnica vieţii lui sufleteşti”, care, în cazul românilor, nu poate fi decât ortodoxia. Ca urmare, el va combate vehement îndrumările de „europenizare”, ce postulau absenţa unei „tradiţii” naţionale, precum şi o funciară ireligiozitate a poporului român. Pe de altă parte, sunt prezentate cu patos rar exemplele pozitive (N. Bălcescu, G. Coşbuc – „poetul rasei noastre”, N.C. Paulescu ş.a.). Eseistul se distanţează totuşi de teoriile izolaţioniste, recunoscând „consumul” culturilor străine şi, în plan creator, asimilarea lor. Mai mult, el subliniază necesitatea unei conjugări între naţionalism şi ecumenismul creştin. Credinţa nestrămutată îl va face, de asemenea, să desfiinţeze, într-un eseu bine articulat (<span class="CharOverride-1">Rasă şi religiune</span>), pretenţiile teoreticienilor nazişti de a întemeia o „Deutschreligion”, implicit rasismul. De altfel, programul politic al lui <span class="CharOverride-5">C.</span> propune un naţionalism antidemocratic, antisemit, totalitarist şi corporatist, întemeiat pe evanghelia creştină. Contribuţie majoră la constituirea gândirismului, eseurile lui <span class="CharOverride-5">C.</span> pregătesc terenul şi pentru o abordare mai sistematică. Sub un anume aspect, <span class="CharOverride-1">Nostalgia paradisului</span> este prezentarea unei doctrine privind arta şi cultura în conformitate cu ortodoxia. Însuşindu-şi de la Dionisie Areopagitul ideea „modului teandric” (exprimată liric deja în poemul <span class="CharOverride-1">Iisus prin grâu</span>), autorul interpretează ivirea operei artistice ca participare a omului la creaţia divină: în om există Dumnezeu, şi acesta lucrează prin braţul omenesc. Chipul divin, întipărit în toată făptura, şi necesitatea de a-i semăna îl călăuzesc pe artist. Altfel spus, artistul, mai exact geniul, e animat de o irepresibilă „nostalgie a paradisului”, căreia i se datorează atât putinţa de a concepe frumosul, cât şi energia realizării lui. În acest mod, geniul şi sfântul se situează în acelaşi plan, funcţiile lor fiind aceleaşi. Interpretarea textelor doctrinare merge mână în mână cu examinarea critică a unor concepţii moderne şi în ceea ce priveşte raporturile dintre cultură şi religie, dintre cultură şi civilizaţie, locul şi rolul inspiraţiei, stilul şi finalitatea artei. Şi de această dată <span class="CharOverride-5">C.</span> respinge o erudiţie pretenţioasă, ostentativă, discursul luând deseori o turnură lirică sau chiar colocvială. Graba redactării şi eludarea unor etape, ce se resimt pe alocuri, nu împiedică <span class="CharOverride-1">Nostalgia paradisului</span> a fi un închegat tratat de estetică şi filosofie a culturii în viziune ortodoxă. În prima fază a carierei ziaristice <span class="CharOverride-5">C.</span> a dat la iveală şi câteva proze scurte, „icoane” şi „privelişti fugare”, interesante fiind îndeosebi impresiile de călătorie în Basarabia şi în Transilvania. Excelente pagini memorialistice conţinea şi <span class="CharOverride-1">Coupo Santo</span>, inclus de autor în <span class="CharOverride-1">Puncte cardinale în haos</span>, în care se relata participarea la serbările felibrilor. Pe de altă parte, prilejuri diferite i-au impus scriitorului şi îndrumătorului cultural şi politic rememorarea unor episoade biografice. Un ciclu de articole detalia astfel istoria ziarului „Calendarul”, în intenţia de a proba opiniei publice nevinovăţia directorului său. La fel, „mărturisirile” făcute la solicitarea lui D. Caracostea în 1932 studenţilor de la Facultatea de Litere constituiau nu doar expresia unui crez artistic, ci şi o evocare a anilor copilăriei. Toate anticipează memoriile redactate între anii 1944 şi 1947. Primul volum, <span class="CharOverride-1">Zile albe, zile negre</span>, se prezintă, mai ales în partea de la început, ca un bildungsroman. Zariştea de poezie şi basm în care se mişcă fiul de ţăran din Câmpia Dunării, anii de şcoală şi de studenţie, alternând întâmplări variate şi portretizări izbutite, îi conferă o valoare literară deosebită. Interesantă este şi partea a doua a memoriilor lui <span class="CharOverride-5">C.</span>, atât pentru informaţiile furnizate în legătură cu propria evoluţie spirituală, cât şi cu epoca.</p>
			<p class="Heuristica_CITAT">Ca scriitor creştin, Nichifor Crainic evoluează de la calmul patriarhal şi terestru spre abstractul teologic şi celest; el trece, cu alte cuvinte, încetul cu încetul, de la un stil marcuin la un stil ioaneic. E aici un drum de la evenimentul văzut cu ochii, de la concretul vremelnic, la logosul diafan populat de semnificaţii sublime.</p>
			<p class="Heuristica_CITAT_semnat">Lucian Blaga</p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Şesuri natale</span>, Craiova, 1916; <span class="CharOverride-1">Zâmbete-n lacrimi</span>, Bucureşti, 1916; <span class="CharOverride-1">Icoanele vremii</span>, Bucureşti, 1919; <span class="CharOverride-1">Darurile pământului</span>, Bucureşti, 1920; <span class="CharOverride-1">Privelişti fugare</span>, Bucureşti, 1921; <span class="CharOverride-1">Cântecele patriei</span>, Bucureşti, 1925; <span class="CharOverride-1">Sensul tradiţiunii</span>, Bucureşti, 1929; <span class="CharOverride-1">Ţara de peste veac</span>, Bucureşti, 1931; ed. Bucureşti, 1941; <span class="CharOverride-1">Curs de istoria literaturii bisericeşti şi religioase moderne</span>, îngr. Pandele Olteanu şi Ion V. Georgescu, Bucureşti, 1933; <span class="CharOverride-1">Puncte cardinale în haos</span>, Bucureşti, 1936; ed. îngr. şi pref. Constantin Schifirneţ, Bucureşti, 1998; <span class="CharOverride-1">Ortodoxie şi etnocraţie</span>, Bucureşti, 1938; ed. îngr. şi pref. Constantin Schifirneţ, Bucureşti, 1997; <span class="CharOverride-1">Irineu Mihălcescu, omul şi opera</span>, Bucureşti, 1939; <span class="CharOverride-1">Nostalgia paradisului</span>, Bucureşti, 1940; <span class="CharOverride-1">Elogiul lui Octavian Goga</span>, Bucureşti, 1941; <span class="CharOverride-1">Lupta pentru spiritul nou</span>, vol. I: <span class="CharOverride-1">Germania şi Italia</span>, Bucureşti, 1941; <span class="CharOverride-1">Iisus</span>, Wiesbaden (Germania), 1956; <span class="CharOverride-1">Poezii alese. 1914–1944</span>, pref. Ovidiu Papadima, Bucureşti, 1990; <span class="CharOverride-1">Şoim peste prăpastie</span>, pref. Ovidiu Papadima, Bucureşti, 1990; <span class="CharOverride-1">Memorii</span>, vol. I: <span class="CharOverride-1">Zile albe, zile negre</span>, îngr. Nedic Lemnaru, pref. Alexandru Cojan, Bucureşti, 1991, vol. II: <span class="CharOverride-1">Pribeag în ţara mea</span>,<span class="CharOverride-1"> </span>îngr. și pref. Alexandru Condeescu, Bucureşti, 1996; <span class="CharOverride-1">Sfinţenia – împlinirea umanului (Curs de teologie mistică) (1935–1936)</span>, îngr. Teodosie Paraschiv, Iaşi, 1993; <span class="CharOverride-1">Ţara de peste veac, </span>îngr. Ioana Cracă, Bucureşti, 1997; <span class="CharOverride-1">Dostoievski şi creştinismul</span> <span class="CharOverride-1">rus</span>, Cluj-Napoca–Bucureşti, 1998; <span class="CharOverride-1">Spiritualitatea</span> <span class="CharOverride-1">poeziei româneşti</span>, pref. Alexandru Condeescu, postfaţă Paul Dugneanu, Bucureşti, 1998; <span class="CharOverride-1">Iisus prin grâu</span>, îngr. şi pref. Laura Bădescu, Bucureşti, 2001; <span class="CharOverride-1">Cursurile de mistică, </span>îngr. și pref. Ion Ică jr., Sibiu, 2010; <span class="CharOverride-1">Teologie și filosofie</span>, îngr. Adrian Michiduță, Craiova, 2010. <span class="CharOverride-5">Traduceri:</span> Émile Verhaeren, <span class="CharOverride-1">Belgia însângerată</span>, Bucureşti, 1916; Rabindranath Tagore, <span class="CharOverride-1">Sadhana. Calea desăvârşirii</span>, Bucureşti, 1922; Rainer Maria Rilke, <span class="CharOverride-1">Povestiri despre bunul Dumnezeu</span>, Bucureşti, [1927].</p>
			<p class="Heuristica___m_RPR"><span class="CharOverride-5">Repere bibliografice: </span>Busuioceanu, <span class="CharOverride-1">Figuri</span>,<span class="CharOverride-1"> 102–128</span>; Davidescu, <span class="CharOverride-1">Aspecte</span>,<span class="CharOverride-1"> 80–84</span>; Aderca, <span class="CharOverride-1">Contribuţii</span>, II, <span class="CharOverride-1">93–103</span>, <span class="CharOverride-1">164–166</span>; Lovinescu, <span class="CharOverride-1">Scrieri</span>, IV, <span class="CharOverride-1">417–420</span>; Călinescu, <span class="CharOverride-1">Opere</span>, I, <span class="CharOverride-1">500–513</span>,<span class="CharOverride-1"> 748–749</span>,<span class="CharOverride-1"> 801–806</span>,<span class="CharOverride-1"> 851–854</span>,<span class="CharOverride-1"> 1007–1010</span>,<span class="CharOverride-1"> </span>IV, <span class="CharOverride-1">707–710</span>; Constantinescu, <span class="CharOverride-1">Scrieri</span>, II, <span class="CharOverride-1">326–332</span>; Barbu, <span class="CharOverride-1">Opere, </span>II, <span class="CharOverride-1">3–9</span>; Al. Busuioceanu, <span class="CharOverride-1">Poezia lui Nichifor Crainic</span>, G, 1934, 6; Papadima, <span class="CharOverride-1">Creatorii</span>,<span class="CharOverride-1"> 74–84</span>, <span class="CharOverride-1">431–438</span>; Vianu, <span class="CharOverride-1">Opere</span>, V, <span class="CharOverride-1">260–264</span>; Munteano, <span class="CharOverride-1">Panorama, 180–185</span>,<span class="CharOverride-1"> 209–210</span>,<span class="CharOverride-1"> 285–287</span>; [<span class="CharOverride-1">Nichifor Crainic</span>], G, 1940, 4 (număr special);<span class="CharOverride-1"> </span>Călinescu, <span class="CharOverride-1">Ist. lit.</span> (1941), <span class="CharOverride-1">789–792</span>,<span class="CharOverride-1"> Ist. lit. </span>(1982), <span class="CharOverride-1">874–876</span>; Manolescu, <span class="CharOverride-1">Metamorfozele</span>,<span class="CharOverride-1"> 29–31</span>; Crohmălniceanu, <span class="CharOverride-1">Literatura</span>,<span class="CharOverride-1"> </span>I (1972), <span class="CharOverride-1">76–103</span>,<span class="CharOverride-1"> </span>II, <span class="CharOverride-1">passim</span>; Micu, <span class="CharOverride-1">„Gândirea”</span>,<span class="CharOverride-1"> passim</span>; I. Oprişan, [<span class="CharOverride-1">Nichifor Crainic</span>], JL, 1990, 21, 31; D. Micu, <span class="CharOverride-1">Nichifor Crainic redivivus</span>,<span class="CharOverride-1"> </span>CC, 1990, 3; Nicolae Manolescu, <span class="CharOverride-1">Nichifor Crainic memorialist</span>,<span class="CharOverride-1"> </span>RL, 1991, 46; C. Stănescu, <span class="CharOverride-1">„Memorii eliberate?”</span>,<span class="CharOverride-1"> </span>ADV, 1991, 531; Ion Apetroaie, <span class="CharOverride-1">„Zile albe, zile negre”</span>,<span class="CharOverride-1"> </span>RITL, 1992, 3–4; Scarlat, <span class="CharOverride-1">Ist. poeziei</span>, IV, <span class="CharOverride-1">102–104</span>; Lovinescu, <span class="CharOverride-1">Unde scurte</span>, II, <span class="CharOverride-1">29–32</span>; Octavian Soviany, <span class="CharOverride-1">Nichifor Crainic după cincizeci de ani</span>, CNT, 1993, 7; [<span class="CharOverride-1">Nichifor Crainic</span>],<span class="CharOverride-1"> </span>MS, 1995, 1–4 (număr special); <span class="CharOverride-1">Dicţ. esenţial</span>,<span class="CharOverride-1"> 215–217</span>; Danţiş, <span class="CharOverride-1">Bucolica, 172–174</span>; Ioan Lazăr, <span class="CharOverride-1">Nichifor Crainic. Între capcanele infernului și nostalgia paradisului</span>, Bacău, 2000; Grigurcu, <span class="CharOverride-1">În pădurea</span>,<span class="CharOverride-1"> 243–263</span>; Laura Bădescu, <span class="CharOverride-1">Retorica poeziei religioase a lui Nichifor Crainic</span>,<span class="CharOverride-1"> </span>Bucureşti, 2003; Săndulescu, <span class="CharOverride-1">Memorialişti</span>,<span class="CharOverride-1"> 186–199</span>; Viorel Marineasa, <span class="CharOverride-1">Tradiție supralicitată, modernitate diortosită</span>, Timișoara, 2004; Popa, <span class="CharOverride-1">Ist. lit</span>., I, <span class="CharOverride-1">1062–1066</span>; Geta Marcela Pârvănescu, <span class="CharOverride-1">Nichifor Crainic</span>,<span class="CharOverride-1"> </span>Deva, 2010; Scurtu, <span class="CharOverride-1">Contribuții</span>, I,<span class="CharOverride-1"> 47–58. &#9;</span><span class="Semnatura">V.D.</span></p>
			<p class="Heuristica_PRIMUL_Semnat"><span class="titlu-12">CRAINICUL</span><span class="titlu-12 CharOverride-6">,</span> revistă apărută la Târgu Jiu, lunar, din iunie 1931 până în februarie 1932. Director: Ovidiu Cernea, urmat de V. Cernăianu (din iulie 1931); redactor: Gh. I. Chiţibura. Așa cum menționează Ovidiu Cernea în <span class="CharOverride-1">Cuvânt înainte</span>, publicaţia exaltă virtuţile localismului creator şi ideea de „literatură sănătoasă”, apropiind, romantic, arta de dumnezeire, iar desăvârşirea ei de participarea la frământările veacului. Fără să fie antimodernistă, <span class="CharOverride-5">C.</span> înregistrează în câteva articole semnate de V. Cernăianu „haosul tipăriturilor pe care nimeni nu le citeşte”, „arginţii fluturaţi la taraba înşelăciunii” (<span class="CharOverride-1">În spiritul vremii</span>), lipsa de interes faţă de poezie (<span class="CharOverride-1">Poezia de azi</span>) şi „înnămolirea în curente care nu cer nici talent, nici suflet, nici ideal” (<span class="CharOverride-1">Romanul pittigrilist</span>). Criza – culturii, a revistelor etc.– e văzută ca un rezultat mai general al pătrunderii negoţului „pripit şi josnic” în literatură. Colaborează cu poezie, în această atmosferă de nostalgie a operelor clasice, „pilduitoare”, Al. Iacobescu (şi sub pseudonimul Daniel Aramă), Marcel Romanescu, Volbură Poiană-Năsturaş, Radu Gyr, Constantin Nisipeanu, Eugen Constant, dar şi Leonard Divarius, Dem. Bassarabeanu, Dumitru Cosma. Semnează proză Const. Jaleş (<span class="CharOverride-1">Jertfa îngerilor</span>, fragment de roman), Paul Constant, Sabina Paulian, Gh. I. Chiţibura. În traducerea lui Al. Iacobescu se tipărește <span class="CharOverride-1">Demonul</span> de A.S. Puşkin. Cronica dramatică înregistrează spectacolele Teatrului Naţional din Craiova cu <span class="CharOverride-1">Doamna lui Ieremia</span> de N. Iorga şi <span class="CharOverride-1">Idiotul</span>, dramatizare de Arcadie Baculea după romanul omonim al lui F.M. Dostoievski. La „Cronica literară” Gh. I. Chiţibura şi V. Cernăianu comentează volume de Al. Lascarov-Moldovanu (<span class="CharOverride-1">Cohortele morţii</span>), C. Argintaru (<span class="CharOverride-1">Agonia soarelui</span>), Const. Jaleş (<span class="CharOverride-1">Arabescuri</span>), Ion Dongorozi (<span class="CharOverride-1">Ţucu</span>) şi A.C. Calotescu (<span class="CharOverride-1">Duel de epigrame</span>). Alţi colaboratori: Al. Popescu-Telega, Octav Sargeţiu, Virgil Tempeanu, Al. Constantinescu, H. Hortopan. &#9;<span class="Semnatura">A.S.</span></p>
			<p class="Heuristica_PRIMUL_Semnat"><span class="CharOverride-5">CRAI NOU</span>, revistă apărută la Sibiu, bilunar, de la 1 ianuarie 1919 până în 1920, apoi neregulat la Oradea în 1921 şi din nou la Sibiu între decembrie 1921 şi 1924. Din martie 1919 se află sub direcţia lui I.U. Soricu. Redactori: Tiberiu Moşoiu şi Nicolae Cibin (până la numărul 1–2/1920). De la numărul 3–4/1921 este condusă de un comitet. Din februarie 1922 prim-redactor este Z. Sandu (Nicolae Regman). „Revistă literară”, apoi „Revistă de propagandă naţională”, lozinca sub care activează este „Muncă şi credinţă”. Se publică versuri de Panait Cerna (<span class="CharOverride-1">Către pace</span>), St. O. Iosif (<span class="CharOverride-1">Cântec</span>), Mircea Dem. Rădulescu (<span class="CharOverride-1">Sonet</span>), Alfred Moşoiu (<span class="CharOverride-1">Prin jertfă la Unire...</span>), I.U. Soricu, Volbură Poiană-Năsturaş, Ovidiu Hulea, Ecaterina Pitiş, S. Faur, proză de I.U. Soricu (şi sub pseudonimul Teodor Miron), Gh. Maior, Nicolae Cibin, iar note critice şi istorie literară dau N. Iorga (<span class="CharOverride-1">„Doinele” d-lui I. U. Soricu</span>), T. Moşoiu (<span class="CharOverride-1">Doinele lui I.U. Soricu, Ion Creangă</span>), Z. Sandu (<span class="CharOverride-1">Mihai Eminescu</span>), I. Lupaş (<span class="CharOverride-1">Pentru ce a părăsit Gheorghe Lazăr Ardealul</span>). Teatru semnează Ion Dragu (<span class="CharOverride-1">Hanul durerilor</span>), iar I.U. Soricu<span class="CharOverride-1"> </span>traduce fragmente din <span class="CharOverride-1">Faust</span> de Goethe.<span class="CharOverride-1"> &#9;</span><span class="Semnatura">A.S.</span></p>
			<p class="Heuristica_PRIMUL_Semnat"><span class="titlu-12">CRAI NOU</span>, revistă apărută la Cernăuţi, lunar, la 1 iunie şi 2 iulie 1933, sub redacţia lui Teofil Lianu şi a lui Leon Şandru. Subintitulată „Literatură. Critică. Informaţie”, <span class="CharOverride-5">C.n. </span>„nu se situează în avangarda revistelor cu program”, intenţionând doar să impună „cultul frumosului în poezie şi proză” (<span class="CharOverride-1">Cuvinte mari pentru un început mic</span>). Începutul de drum – se mai spune – s-ar situa oricum sub zodia „bucuriei mântuitoare” şi a „chiotului dionisiac”. Deşi modeste, cele două numere din <span class="CharOverride-5">C.n.</span> se vor un frumos basm al „corăbierilor eterni”, în majoritate poeţi: Teofil Lianu, Mircea Streinul, Gheorghe Antonovici (George Antonescu), Neculai Roşca, Tudor Ulmanu (Teodor Plop), Aurel Putneanu, George Nimigeanu, Victor Măgură, E. Ar. Zaharia şi Cristofor Vitencu. Mircea Streinul prezintă volumul <span class="CharOverride-1">Junimea literară</span> de Ion I. Nistor. Consemnabile sunt recenziile la Camil Petrescu, <span class="CharOverride-1">Rapid Constantinopol – Bioram</span>, şi la Mihail Sebastian, <span class="CharOverride-1">Femei</span>, precum şi o notă despre literatura lui Petru Manoliu. Un articol, intitulat <span class="CharOverride-1">Boicot,</span> se ocupă de moravurile „scandaloase” de la publicaţiile „România literară” condusă de Liviu Rebreanu, „Discobolul”, „Vremea” şi „Facla”, învinuite că ar submina „orice efort cinstit de cultură reală şi românească”. &#9;<span class="Semnatura">A.S.</span></p>
			<p class="Heuristica_PRIMUL_Semnat"><span class="titlu-12">CRAIUL MUNŢILOR</span><span class="titlu-12 CharOverride-6">,</span> revistă apărută la Bucureşti în 25 decembrie 1937, sub direcţia lui N. Golopenţia şi Ion Morel. Cel dintâi semnează şi articolul-program, <span class="CharOverride-1">Îndemn la drum</span>. Intenţia este de a oferi o „revistă de contribuţie sufletească a tinerei generaţii”, chemată să apere valorile naţionale şi să reînvie timpurile eroice prin dărâmarea „putregaiului şi a parazitismului”, cuibărite în trupul rănit al ţării. Actul de solidaritate cu aspiraţiile strămoşeşti şi accentele xenofobe („drepturile noastre exploatate peste tot de streinii de neam”) fixează idealul de renaştere şi universalitate între marginile tradiţionalismului gândirist, opus ideologiei modernismului şi principiilor avangardei. Se pleacă de la ideea că occidentalizarea, ca imperativ al secolului al XIX-lea, nu mai corespundea exigenţelor spiritualităţii noastre etnice. Condamnând modernismul („disoluţie de&#173;zas&#173;tru&#173;oasă a tradiţiei”), redacția militează pentru revoluţia „naţionalismului integral” şi pentru „continuitatea firească a duhului românesc” (Septimiu Bucur, <span class="CharOverride-1">Pentru o tradiţie dinamică</span>). Comentariul lui Ion Matei Nicodim pe tema „mesianismului României creştine” (<span class="CharOverride-1">Pentru o Românie nouă</span>) face parte din acelaşi program. În sumar intră cu poezii Mircea Ovidiu Savu, Ion Morel, Ioan J. (Jivi-) Bănăţeanu şi Teodor Al. Munteanu, iar cu proză Mircea Mateescu (<span class="CharOverride-1">Epica munţilor</span>), Emanoil Riegler sub pseudonimul Dinu Dumbravă (<span class="CharOverride-1">Drumeţie</span>), Eugen Victor Popa (<span class="CharOverride-1">Paralizia lui Faber</span>) şi Ion Morel (<span class="CharOverride-1">O noapte de Anul Nou</span>). Rubrica „Însemnări” consemnează apariţia cărţii lui Constantin Noica <span class="CharOverride-1">De Caelo</span>, „o punere la punct în chestiunile cunoaşterii, cât şi o temeinică reabilitare a individului”. &#9;<span class="Semnatura">A.S.</span></p>
			<div class="_idGenObjectLayout-1">
				<div id="_idContainer030">
					<div id="_idContainer028" class="Basic-Text-Frame">
						<p class="Titlu-Nume-H"><span class="titlu-12">CRAMA, Mihail</span> </p>
						<p class="Titlu-mic-DATE">(pseudonim al lui Eugen Enăchescu Pasad; 1.I.1923, Cetatea Albă – 16.IV.1994, Bucureşti), poet, prozator. </p>
					</div>
					<div id="_idContainer029" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="07_DGLR_C_610-733-web-resources/image/cramm1.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Mariei Enăchescu (n. Pasad), soră medicală, şi al medicului militar Mihail Enăchescu. A studiat la Liceul Militar din Iaşi, apoi la Liceul „Nicolae Bălcescu” din Brăila, luând bacalaureatul în 1941. După Facultatea de Drept a Universităţii din Bucureşti, absolvită în 1945, a activat ca jurist la Brăila şi în Capitală. A colaborat la gazetele brăilene „Ancheta”, „Cuvântul”, „Facla”, „Expresul” și, în București, la „Prepoem”, „Vremea”, „Adonis”, „Kalen&#173;de”, „Caiet de poezie”, „Revista Fundaţiilor Regale”, dar și la publicația brașoveană „Claviaturi”.</p>
			<p class="Heuristica-BASE"><span class="CharOverride-5">C.</span> face parte, alături de Ion Caraion, Alexandru Lungu, Constant Tonegaru, Geo Dumitrescu ș.a., din așa-numita „generație pierdută” care, formată de-a lungul celui de-al Doilea Război Mondial, valorifică semnificativ momentul de libertate relativă dintre 1944 și 1947 și intră apoi într-o întrerupere de aproape două decenii a activității literare. Cu volumul  de debut, <span class="CharOverride-1">Decor penitent</span> (1947), poetul primise cu un an înainte, alături de Gheorghe Chivu, Premiul Scriitorilor Tineri Needitaţi oferit de Fundaţia Regală pentru Literatură şi Artă. Precum în <span class="CharOverride-1">Ora 25</span> de Alexandru Lungu, predomină – tipic pentru epoca de după război – o atmosferă grea, psihotică, având răsfrângeri și ecouri de stampe medievale, corporalizând prezența dezastrului iminent: „Ne uităm la copiii noștri cuminți –/ o, cum seamănă cu noi/ ca două boabe de rouă,/ unii dintre ei vor muri în uzine, alții vor muri în războaie/ prelungindu-ne veacul cu un blestem” (<span class="CharOverride-1">Tristeți</span>). Angoasa este tăiată la răstimpuri de elanuri revoluționare: „orgolios, voi vorbi tuturor despre Libertate”; „Dacă armatele nu vor veni până mâine,/ voi suna singur revoluția” (<span class="CharOverride-1">Veac obsedant</span>). Deși vocea lui <span class="CharOverride-5">C.</span> este deja personală, influențele se manifestă transparent. O manieră prezentă aici, având urmări și asupra poeziei ulterioare, este aceea ermetizant-baladescă a lui Eugen Jebeleanu din <span class="CharOverride-1">Inimi sub săbii</span>:<span class="CharOverride-1"> </span>„Noapte zăcută pe brânci/ și mlaștini săpate –/ apele dracului toate/ au pătruns în cetate” (<span class="CharOverride-1">Stampă brăileană</span>). De asemenea, unele versuri sună ca la Tonegaru: „Începem voiajul trist ca Don Juanii din recitalurile de pian;/ în Sancta Lucia era o femeie naltă și simplă – o adoram cu toți ideal –/ În Italia se iubea liber, apoi ne-am ridicat care-ncotro/ și cei mai mulți am murit de gloanțe în războiul mondial” (<span class="CharOverride-1">Ne aducem aminte</span>). Volumul de debut va avea o continuare în secțiunea <span class="CharOverride-1">Decor penitent II</span> inclusă în culegerea <span class="CharOverride-1">Împărăţia de seară</span> (1979; Premiul „Mihai Eminescu” al Academiei RSR). Asemănările se opresc la titlu: poetul se apropie de maniera eliptică din ultima perioadă a lui G. Bacovia: „Toamnă. Frunza sună ca banii./ Îngheață…/ Departe/ începe un veac de nevoi;// sânii tăi goi/ în vântul Marii Britanii” (<span class="CharOverride-1">1939</span>). Se păstrează episodic melodicitatea și zăngănitul de arme din primele balade, ca în <span class="CharOverride-1">Somn</span>: „Armate, corăbii…// La porțile raiului, de un an// dormim cu capul pe săbii”, se observă de asemenea abundența imaginarului cristic, canonic sau nu (<span class="CharOverride-1">Au lipsit</span>). <span class="CharOverride-1">Dincolo de cuvinte</span> (1967) oferă o serie de meditații melancolice asupra timpului: „Ora e-n mine. Se-apropie-ncet/ ca animale la pândă./ Nu e nevoie/ de-atâta șiretlic/ pentru un lucru atât de simplu” (<span class="CharOverride-1">Simplu</span>). O manieră aproape nouă se formează începând cu versurile din această carte: poezia lui <span class="CharOverride-5">C.</span> capătă o concizie, o simplitate aproape clasică, căreia i se asortează o tematică redusă fundamental la elegiac și la mortuar; meditația se transformă adesea în epitaf, precum în poemul <span class="CharOverride-1">Amurg</span>, cuprins în volumul <span class="CharOverride-1">Ianuarii</span> (1976), „Aceasta e poarta infernului, iată/ ce poartă ciudată, cu fața spre-apus…/ Scrieți pe ea despre noi, încă o dată,/ c-am trecut, c-am vâslit, c-am ajuns”. De asemenea, abundă variantele la aceleași și aceleași poeme, uneori cu diferențe minime. Dar versuri în vechiul stil pot fi citite în continuare, de pildă în <span class="CharOverride-1">Determinări</span> (1970): „Trec arme, armate-n adânc –/ cine tremură-n poartă/ cu șaluri negre de vânt?// Poate istoria ta, pe departe,/ ochiul meu va privi/ paranoic în noapte”. <span class="CharOverride-1">Codice</span> (1974) valorifică mai apăsat filonul folcloric. <span class="CharOverride-1">Împărăţia de seară</span>, <span class="CharOverride-1">Trecerea</span> (1981) sau <span class="CharOverride-1">Dogma</span> (1984; Premiul Asociaţiei Scriitorilor din Bucureşti) canonizează cantitativ faza clasicismului elegiac. Dar poemele cele mai frumoase continuă să țină de stilul baladesc: „Ci el trecea frumos, cu părul lins,/ prin valea sângelui, călare;/ nici că-i păsa de soarele încins,/ bătând din dunga zonei pectorale./ Ea îl privea, îl mai văzuse-i pare,/ dar când anume nu știa precis./ El coborî spre dealuri hepatice în zare,/ de unde sorii răsăreau învinși./ De frică să nu-l piardă-n înserare,/ să-l mai păstreze încă, dinadins,/ ea-și trase atunci pe trup cămăși de zale,/ și îl simți în trupul ei, închis./ El îi zâmbi, păru o arătare,/ și noaptea-n somn copacul cunoașterii-nflori,/ mai jos de cârja aortă, în valea abisală,/ dar când păliră sorii i se pierdu sub za/ căci el venea dintr-un genetic vis” (<span class="CharOverride-1">Solstițiul de vară</span>). Poetul a încercat și o cronică în proză a propriei vieți, pe care romanele <span class="CharOverride-1">Singurătatea din urmă</span> (1986) și <span class="CharOverride-1">Călător spre porţile asfinţitului</span> (2006) aspiră să o refacă începând din copilărie, cu izbânzi minore în creionarea vieții de provincie (Brăila ș.a.). </p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Decor penitent</span>, Bucureşti, 1947; <span class="CharOverride-1">Dincolo de cuvinte</span>, Bucureşti, 1967; <span class="CharOverride-1">Determinări, </span>Bucureşti, 1970; <span class="CharOverride-1">Codice</span>, Bucureşti, 1974; <span class="CharOverride-1">Ianuarii</span>, Bucureşti, 1976; <span class="CharOverride-1">Împărăţia de seară</span>, pref. Ion Caraion, Bucureşti, 1979; <span class="CharOverride-1">Trecerea</span>,<span class="CharOverride-1"> </span>Bucureşti, 1981; <span class="CharOverride-1">Dogma</span>, Bucureşti, 1984; <span class="CharOverride-1">Singurătatea din urmă</span>, Bucureşti, 1986; <span class="CharOverride-1">Intrarea în legendă</span>, introd. M.N. Rusu, Bucureşti, 1990; <span class="CharOverride-1">Copil la Curţile Române</span>, Bucureşti, 1995; <span class="CharOverride-1">Cina cea mare</span>, Bucureşti, 1998; <span class="CharOverride-1">Călător spre porţile asfinţitului</span>, București, 2006.</p>
			<p class="Heuristica___m_RPR"><span class="CharOverride-5">Repere bibliografice: </span>Negoiţescu, <span class="CharOverride-1">Scriitori</span>,<span class="CharOverride-1"> 388–392</span>; Piru, <span class="CharOverride-1">Panorama</span>,<span class="CharOverride-1"> 179–182</span>; Caraion, <span class="CharOverride-1">Duelul</span>,<span class="CharOverride-1"> 31–37</span>; Piru, <span class="CharOverride-1">Poezia</span>, I, <span class="CharOverride-1">349–351</span>; Mircea Ivănescu, <span class="CharOverride-1">Nobleţea conciziei</span>, T, 1977, 4; Raicu, <span class="CharOverride-1">Practica scrisului</span>,<span class="CharOverride-1"> 289–291</span>; Simion, <span class="CharOverride-1">Scriitori</span>, III, <span class="CharOverride-1">114–120</span>; Iorgulescu, <span class="CharOverride-1">Prezent</span>,<span class="CharOverride-1"> 176–179</span>; Dana Dimitriu, <span class="CharOverride-1">Cum</span> <span class="CharOverride-1">ajunge viaţa un roman</span>, RL, 1987, 8; Dimisianu, <span class="CharOverride-1">Subiecte</span>, <span class="CharOverride-1">146–151</span>;<span class="CharOverride-1"> Dicţ. scriit. rom</span>., I, <span class="CharOverride-1">698–701</span>; <span class="CharOverride-1">Dicţ.</span> <span class="CharOverride-1">analitic</span>, II, <span class="CharOverride-1">208–210</span>; Dimisianu, <span class="CharOverride-1">Lumea</span>,<span class="CharOverride-1"> 550–552</span>; Grigurcu, <span class="CharOverride-1">În pădurea</span>, <span class="CharOverride-1">359–362</span>;<span class="CharOverride-1"> </span>Ciopraga, <span class="CharOverride-1">Efigii</span>, <span class="CharOverride-1">17–20</span>;<span class="CharOverride-1"> </span>Gabriel Dimisianu, <span class="CharOverride-1">Un roman de Mihail Crama</span>, RL, 2010, 38. &#9;<span class="Semnatura">M.I.</span></p>
			<p class="Heuristica-PRIMUL"><span class="titlu-12">CRĂCIUN, Gheorghe</span> (8.V.1950, Tohanu Vechi, j. Bra&#173;şov – 30.I.2007, Bucureşti), eseist, prozator. Este fiul Mariei Crăciun (n. Letcă), funcţionară, şi al lui Ştefan Crăciun, inginer. După terminarea liceului la Sighişoara, urmează Facultatea de Filologie a Universităţii din Bucureşti, secţia română–engleză, absolvită în 1973. Colaborează, alături de Mircea Nedelciu, Gheorghe Iova, Gheorghe Ene, Ioan Lăcustă şi Constantin Stan, la revista de perete a facultăţii, „Noii”; frecventează şi Cenaclul Junimea, condus de Ov. S. Crohmălniceanu. În timpul studiilor universitare mai publică poezii în „Argeş”, „Luceafărul”, „Amfiteatru”. Între 1973 şi 1990 este profesor la diferite şcoli generale, devenind apoi lector de teoria literaturii la Universitatea Transilvania din Braşov şi redactor-şef adjunct al revistei „Interval”. În 2002 obţine doctoratul în litere<span class="CharOverride-1">.</span> Este membru fondator al Asociaţiei Scriitorilor Profesionişti din România (ASPRO). Debutează în 1971, la „Argeş”, cu ciclul de poeme <span class="CharOverride-1">Legi de mişcare</span>, iar în 1976 publică în „Vatra” fragmente dintr-un proiect intitulat <span class="CharOverride-1">Stare de lucruri</span>, pe care îl consideră adevăratul debut publicistic. Prima sa carte este romanul <span class="CharOverride-1">Acte originale/copii legalizate</span> (1982; Premiul Uniunii Scriitorilor). A mai primit Premiul Filialei Braşov a Uniunii Scriitorilor pentru <span class="CharOverride-1">Compunere cu paralele inegale</span> (1988), Premiul ASPRO pentru volumele <span class="CharOverride-1">Cu garda deschisă</span> (1997) şi <span class="CharOverride-1">Aisbergul poeziei moderne</span> (2002) şi, din nou, Premiul Uniunii Scriitorilor pentru romanul <span class="CharOverride-1">Pupa russa</span> (2004).</p>
			<p class="Heuristica-BASE">Abandonarea poeziei, tatonată în tinereţea universitară, şi decizia de a deveni prozator pare să fi fost, în biografia lui <span class="CharOverride-5">C.</span>, fructul unei necesităţi. Scriitorul şi-ar fi descoperit la vreme afinitatea structurală cu producerea de text, nu de vers, descoperire dublată de convingerea că proza este genul modern prin excelenţă şi că „eul individual nu aparţine poeziei, ci prozei”. Apariţia romanelor este, de altfel, anticipată şi secondată de multiple reflecţii de factură metaliterară, însă e greu de lămurit dacă acestea au doar funcţia unui discurs de escortă a romanelor sau dacă nu cumva chiar ele constituie masa critică a romanelor, raţiunea lor de a exista. Proza şi eseistica lui <span class="CharOverride-5">C.</span> reprezintă, în fond, un continuum ideatic şi stilistic, motivat de o aşa-zisă opţiune ontologică: având, ca student, revelaţia structurilor de adâncime ale limbajului prin intermediul studiilor lui<span class="CharOverride-1"> </span>Noam Chomsky şi John Fillmore, <span class="CharOverride-5">C. </span>caută o relaţie cât mai organică a artei literare cu realitatea şi îndeosebi cu realitatea eului. Un eseu din 1982, <span class="CharOverride-1">Autenticitatea ca metodă de lucru</span>, arată, de pildă, că proza a evoluat în mod natural de la realism către autenticitate – concept înţeles preliminar în spiritul lui Camil Petrescu şi Mircea Eliade şi, în genere, al literaturii la persoana întâi, pentru ca apoi să facă joncţiunea cu teoriile şcolii franceze a Noului Roman, ale grupului de la „Tel Quel” şi ale textualismului. Spre deosebire de veridicul sau verosimilul realist, autenticitatea nu surprinde o realitate tipică, ci una aflată în „procesualitatea sa imprevizibilă, multiplu manifestată”, un „adevăr subiectiv, fragmentar”, condus, prin atomizarea genurilor literare, până la text. <span class="CharOverride-1">Trup şi literă</span>, un eseu din 1983 inserat şi în ultimul capitol al romanului <span class="CharOverride-1">Frumoasa fără corp </span>(1993), în aceeaşi logică a continuumului text–metatext, dă conceptului „autenticitate” o accepţie mai acut personală – literatura ca tensiune între limbaj şi corporalitate: „Trupul nu e limbajul şi tocmai această non-identitate instituie spaţiul privilegiat prin dramatismul său al literaturii”. Autenticitatea obţine statutul de artă poetică şi centru de greutate al (meta)literaturii lui<span class="CharOverride-5"> C.</span>, vizibil până în eseurile târzii din <span class="CharOverride-1">Mecanica fluidului</span> (2003) şi din <span class="CharOverride-1">Pactul somatografic </span>(2009). Într-o reţea eteroclită de referinţe, în care sunt amalgamaţi Giambattista Vico, Roland Barthes, Jacques Derrida, empirismul englez, idealismul kantian şi fenomenologia, deconcertantă pentru gânditorul riguros, dar admisibilă în zona eseismului lax, <span class="CharOverride-5">C. </span>caută o „motivaţie genetică”, pre-alfabetică şi pre-raţională a limbii şi apoi a literaturii, pe care crede că o găseşte în relaţia dintre cuvânt, literă (scris) şi corpul uman: „metafora e garantată în primul rând de posibilităţile analogice şi combinatorii ale simţurilor, de un antropocentrism somatic imanent”. Eseistul transferă, de fapt, asupra conceptului „trup” toate clişeele judecării de până atunci a literaturii şi îndeosebi a poeziei – inefabil, indicibil, iraţionalizabil, ireductibil – şi îşi înscrie arta în sensul acestei recompuneri a unităţii originare trup–literă: „Proza mea e rezultatul unui război de multe ori epuizant între limbaj şi corp”; scrisul înseamnă „să descoperi lumea prin propriile tale terminaţii corp-alfabetice” etc. Nevoia de a scrie ar veni din „curajul de a ataca cu mintea ceea ce ştie, totuşi, mai bine trupul”. Afirmaţia-fetiş „trupul ştie mai mult” va deveni chiar titlul unui fals jurnal de creaţie al romanului <span class="CharOverride-1">Pupa russa</span>. Ca evoluţie de la <span class="CharOverride-1">Cogito, ergo sum </span>la <span class="CharOverride-1">Sentio, ergo sum</span> (cu recuperarea sensului etimologic al esteticii: cu originea în simţuri), literatura modernă ar echivala, după<span class="CharOverride-5"> C.</span>, cu progresiva conciliere a trupului cu spiritul încapsulat în literă şi cuvânt, după ce literatura premodernă oglindise sciziunea celor două entităţi. Reîntoarcerea moderniştilor la „adamismul limbii”, logocentrismul, invocarea orfică a unităţii originare a fiinţei ar „traduce nevoia de a regăsi pluralitatea şi simultaneitatea naturii individuale a trupului vorbitor”, care susţine şi opţiunea sa autenticistă: „Biograficul şi poezia cotidianului reprezintă o ultimă încercare de a eluda adevărul că eul e o valoare plurală, într-un continuu proces de diseminare, şi că lumea imediată nu se poate niciodată sintetiza într-o imagine de ansamblu”, aşa cum credeau moderniştii (eseul <span class="CharOverride-1">Între modernism şi postmodernism</span>). De unde imersiunea totală („texistenţială”, cu un concept vehiculat printre optzecişti) a subiectului în producerea textului şi tendinţa scriitorului de a evita construcţia, ideea unui ansamblu coerent, şi de a se retrage, „prin depliere, curgere, desolidificare”, în „notaţii intermitente, ferit de neajunsurile imaginarului, ale descrierii şi ale povestirii”. Dacă în unele texte <span class="CharOverride-5">C. </span>disociază modernismul de postmodernism pe baza raportării lor diferite la ideea de limbaj, în altele rămâne vizibil angajamentul încă modernist al prozatorului, visul de a reface unitatea trup–suflet/trup–literă ţinând mai mult de „iluzia metafizică a consistenţei” decât de filosofia postmodernă a arbitrarului şi a descentrării. Oscilaţiile teoreticianului se propagă şi în argumentarea opţiunilor sale în materie de gust. Convins de certitudinile trupului şi ale textului (<span class="CharOverride-1">Între modernism şi postmodernism</span>), el se îndoieşte alteori chiar de real şi de realitate, contestând paradigma realistă resuscitată în opera lui Marin Preda, Petru Dumitriu sau Nicolae Breban, căreia îi preferă auten&#173;ticismul livresc şi ludic al Şcolii de la Târgovişte (<span class="CharOverride-1">Realismul ca pericol</span>). Respingerea realismului postbelic se conjugă cu<span class="CharOverride-5"> </span>respingerea ideii de roman anticomunist sau politic, considerat la fel de ideologizat şi de nerealizat estetic ca şi variantele pe care încearcă să le submineze, şi cu promovarea unei „proze pur autoreflexive” – în genul Mircea Horia Simionescu sau Radu Petrescu, prozatorul-etalon al lui <span class="CharOverride-5">C. </span>–, creditată ca formă de continuitate cu interbelicul şi autentică soluţie subversivă. Instru&#173;mentarea conceptului de realism e însă, mai departe, instabilă şi suspectabilă de prejudecăţi generaţioniste. Respingând realismul romancierilor „obsedantului deceniu”, <span class="CharOverride-5">C. </span>va milita totuşi pentru poezia optzecistă a micului realism biografic şi cotidian şi, simetric, promovând proza autoreflexivă a târgoviştenilor şi a optzeciştilor, va respinge poezia autoreflexivă, „evazionistă”, a neomodernismului şaizecist. „Peri&#173;colul” realismului în proză devine, prin urmare, soluţia salvatoare în poezia optzecistă, atestând evoluţia ei spre postmodernism, prin depăşirea stadiului reflexiv al simbolisto-modernismului. Expusă în masivul studiu <span class="CharOverride-1">Aisbergul poeziei moderne</span>, teoria lui <span class="CharOverride-5">C. </span>se află în stare embrionară în <span class="CharOverride-1">Denotaţie şi conotaţie în limbajul poetic</span> şi în alte câteva eseuri reunite în antologia <span class="CharOverride-1">În căutarea referinţei </span>(1998). Pornind de la dubletul tranzitiv–reflexiv explorat de Tudor Vianu în <span class="CharOverride-1">Dubla intenţie a limbajului şi problema stilului</span>, teoreticianul braşovean<span class="CharOverride-5"> </span>susţine că poezia modernă nu poate fi considerată în totalitate o formă de limbaj deviat (sau conotativ) şi<span class="CharOverride-5"> </span>atrage atenţia spre o „altă faţă a poeziei”, care, de la William Wordsworth la Walt Whitman, la imagiştii şi la obiectiviştii americani, explorează „limbajul poetic denotativ”. <span class="CharOverride-5">C. </span>identifică aici o bază de discuţie suficientă pentru reorientarea istoriei modernismului poetic în jurul a trei linii de forţă. Prima este poezia reflexivă, care acoperă simbolismul şi modernismul în descendenţă franceză (linia Charles Baudelaire–Arthur Rimbaud–Stéphane Mallarmé), o poezie a „eului mare”, metafizic, deviat de la „limba tribului”, izolat de comunitate şi pătruns de propria misiune demiurgică sau orfică, aşa cum o redau sintezele istorice ale lui Hugo Friedrich şi Marcel Raymond. A doua e poezia tranzitivă, denotativă, obiectivă, eminamente contingentă şi scrisă în limbajul prozaic al eului cotidian, care face concurenţă exprimării înalte, ermetice şi metaforice a liricii reflexive, după cum arată poezia americană, de la Whitman, Ezra Pound sau William Carlos Williams la obiectivişti, dar şi lirica lui Fernando Pessoa, Konstantinos Kavafis, Francis Ponge ş.a., iar pe teren românesc, unele volume ale lui G. Bacovia, Adrian Maniu şi Luca Ion Caragiale sau lirica lui Constant Tonegaru, a poeţilor de la „Albatros”, a lui Mircea Ivănescu, Emil Brumaru ş.a., culminând cu poezia optzeciştilor. A treia linie de forţă e poezia lingvistică sau experimentală adusă de avangarde, de la Lautréamont la telquelişti şi la Grupul 63 italian, dar şi de manierismul generic, inclusiv barocul. <span class="CharOverride-5">C. </span>contestă, din această perspectivă, supremaţia poeziei reflexive în canonul liricii moderne şi propune o schemă dialectică, în care lirica reflexivă (vârful vizibil al „aisbergului” modernist) e dublată de poezia tranzitivă, imaginată ca limbaj alternativ, ignorat de istoriografie şi pus în valoare abia de epistema postmodernă. El militează pentru dreptul poemului de a nu mai semnifica dincolo de denotaţie, evitând marile scenarii şi naraţiuni ale modernismului de sursă francofonă, şi solicită reevaluarea conceptului de poezie modernă, pentru a găsi aici rădăcini ale esteticii postmoderne. Ludicul, experimentalul şi tranzitivul ar fi acele elemente esenţiale ale literaturii postmoderne moştenite din modernism. Câtă vreme sunt aplicate tradiţiei lirice a secolelor al XIX-lea şi al XX-lea, conceptele „reflexiv”, „tranzitiv” şi „lingvistic-experimental” pot fi considerate aspecte ale unei viziuni istorice şi relativiste asupra poeziei, dar, cum nu exclude apropierea barocului de experimentalism şi postmodernism sau unele afirmaţii inacceptabile din perspectivă istoristă precum „originile istorice ale postmodernismului sunt sincrone dacă nu anterioare începuturilor poeziei moderne”, se poate spune că triada lui <span class="CharOverride-5">C. </span>vizează totuşi virtuţile unei scheme universaliste independente de spaţiu şi timp. Demers teoretic ambiţios, <span class="CharOverride-1">Aisbergul… </span>este în acelaşi timp şi unul militant, găzduind, în subsolul rescrierii istoriei modernismului liric, un turnir al generaţiilor postbelice autohtone încheiat în opinia lui<span class="CharOverride-5"> C</span>. cu victoria tranzitivului asupra reflexivului evazionist din generaţia lui Nichita Stănescu („pe şaizecişti nu-i interesează realitatea, ci poezia”), deşi cu altă ocazie apărase „evazionismul” prozatorilor Şcolii de la Târgovişte împotriva romancierilor realişti. Impresia că tot angrenajul conceptual pus aici la bătaie serveşte promovării poeziei optzeciste subminează pe alocuri pretenţiile reformatoare ale ansamblului. <span class="CharOverride-5">C. </span>s-a remarcat, de altfel, ca una dintre principalele conştiinţe teoretice ale generaţiei 1980, prin eseurile din <span class="CharOverride-1">Cu garda deschisă</span>, <span class="CharOverride-1">În căutarea referinţei</span>, <span class="CharOverride-1">Reducerea la scară </span>(1999), prin volumul <span class="CharOverride-1">Experimentul literar românesc postbelic</span> (1998, în colaborare cu Monica Spiridon şi Ion Bogdan Lefter), precum şi prin antologiile pe care le coordonează: <span class="CharOverride-1">Competiţia continuă. Generaţia ’80 în texte teoretice </span>(1994) şi <span class="CharOverride-1">Generaţia ’80 în proza scurtă</span> (1998, în colaborare cu Viorel Marineasa). Considerată „singura direcţie estetică” viabilă şi după 1989, preferabilă atât literaturii ideologizante a generaţiilor anterioare, cât şi celei prevalent etice de după căderea comunismului, când esteticul pierde teren în faţa literaturii-document, a memoriilor, jurnalelor ş.a. (<span class="CharOverride-1">Generaţiile între etic şi estetic</span>, 1993), generaţia ’80 se impune, în opinia lui<span class="CharOverride-5"> C.</span>, în virtutea evoluţiei şi a sincronizării cu literatura momentului (postmodernismul), pe de o parte, iar pe de altă parte în virtutea continuităţii cu moştenirea estetică a interbelicului, ambele principii revendicându-se de la E. Lovinescu. Spiritul sburătorist e frecvent invocat, la fel nevoia unei critici de direcţie şi a unei conştiinţe teoretice. Reuşind să propună „o nouă ontologie a realului”, optzeciştilor li se recunoaşte şi o reală vocaţie „metatextuală”. Meditaţiile asupra propriei generaţii se continuă prin reflecţii mai largi asupra condiţiei literaturii şi a actorilor săi după 1989. Prăbuşirea instituţiei criticii este, de pildă, explicată prin pierderea „mizelor artistice” anterioare, odată cu anularea dialecticii protocronism–sincronism (<span class="CharOverride-1">Criza criticii</span>). Teoriile despre „trup şi literă”, despre autenticitate şi biografism devin acum compatibile cu naraţiunea individualistă proliberală, pledând pentru desprinderea literaturii din anchiloza gândirii etatiste, pentru economie de piaţă, societate civilă, occidentalism etc. Reflecţia asupra tranziţiei, a globalizării, a alienării individului într-o societate a gândirii slabe şi a consumismului (în linia Gianni Vattimo–Jean Baudrillard) devine tot mai sceptică în microeseurile reunite postum în <span class="CharOverride-1">Viciile lumii postmoderne</span> (2011): autenticităţii postmoderne i se descoperă acum reversul; sunt mai vizibile simulacrele, lipsa de consistenţă, abandonarea reperelor etc. </p>
			<p class="Heuristica-BASE">Vocea din eseuri migrează în romane şi viceversa, autorul devine propriul său personaj, disipat într-o sumă de identităţi succesive, de la roman la roman, şi suprapuse în interiorul unui singur text. Mai degrabă experimente textualiste, autoreferenţiale şi autoficţionare, lipsite de fibră epică, romanele lui <span class="CharOverride-5">C. </span>pot fi considerate secvenţe ale unui monolog discontinuu, emisia unei singure instanţe locutoare în permanentă generare. Primă aplicaţie a teoriei expuse în <span class="CharOverride-1">Trupul şi litera</span>, romanul (sau suita de proze) din <span class="CharOverride-1">Acte originale/copii legalizate</span> explorează limitele textuării cu riscul unei ilizibilităţi studiate. Se vorbeşte despre un „masochism al scrisului” menit să scoată în relief jocul platonician dintre trup, ca „act original”, şi scris – „copia” lui legalizată, sau dintre realitate şi ficţiune. Fragmente din viaţa inginerului Octavian Costin şi a pictorului-scriitor Vlad Ştefan, alter egouri ale autorului (pasionat şi el de grafică), elemente de biografie măruntă şi sedimente din memorie decorticate în segmente ample ţin de microscopia exersată şi în romanele ulterioare, care dă prozei lui <span class="CharOverride-5">C.</span>,<span class="CharOverride-5"> </span>chiar prin „senzaţia exactităţii”, o acută senzaţie de ireal. „Irealul e un rezultat al insistenţei pe real”, declara romancierul în pseudo-jurnalul <span class="CharOverride-1">Trupul ştie mai mult</span> (2006). <span class="CharOverride-1">Compunere cu paralele inegale</span> re&#173;a&#173;duce în scenă personajele din <span class="CharOverride-1">Acte originale…</span>, atribuindu-i pictorului-scriitor realizarea unei rescrieri-parafraze a idilei lui Longos <span class="CharOverride-1">Daphnis şi Chloe</span>, pe şablonul căreia valsează mai multe cupluri surprinse în progresie amoroasă. Erosul contemporan n-ar fi decât o citare – o replică – a originalului grec, dar, pe de altă parte, acesta nu există decât prin seria posibilelor sale actualizări. Cele patru <span class="CharOverride-1">Epure pentru Longos</span> devin aşadar un pretext al valorificării obsesiei „corp-alfabetice” a lui<span class="CharOverride-5"> C.</span>, a analiticii senzoriale pasionate de relaţia spirit–trup sau trup–limbaj. O temă aprofundată în <span class="CharOverride-1">Frumoasa fără corp</span>, care continuă mecanica reversibilă a insinuării vieţii în text, apropiată de critică de modelul Radu Petrescu, creditarea himerei drept realitate/corp şi viceversa. Rescrieri ale ipostazelor feminine din romanul românesc interbelic – carnala Nina, capricioasa Sânziana, „o ficţiune a sensibilităţii ultragiate” a personajului masculin, sau chelneriţa Adela, o „himeră a simţurilor” paradoxal concretă, în care scriitorul Vlad regăseşte o replică „vie” a lui Cloe, personajul „de hârtie” din romanul anterior – jonglează pe aceeaşi spirală a continuumului realitate–ficţiune, căreia i se subordonează şi tensiunea trup–literă. Un intertext după Camil Petrescu ar fi des invocata (şi repudiata) luciditate „de poet tranzitiv” a personajelor, gândirea care „alerga înaintea trăirii” – vină a trupului, „cu insaţiabilul său bovarism sinestezic, cu mereu nestăpânita lui foame de altă lume” –, cu nuanţa că, spre deosebire de romancierul interbelic, unde cerebralul face cuplu cu senzualul, la personajele lui <span class="CharOverride-5">C. </span>e vorba mai degrabă de senzorial, presupus a include şi totodată a transcende eroticul. „Frumoasei fără corp”<span class="CharOverride-1"> </span>îi corespunde, în <span class="CharOverride-1">Pupa russa</span>, frumoasa fără cap Leontina, o prezenţă eminamente corporală, pe ale cărei detalii anatomice prozatorul întârzie neobosit şi totuşi circular, fără adaos de sens. El<span class="CharOverride-5"> </span>pretinde că ascunde în acest roman un autoportret, suficient de bogat ca material psihanalitic („partea mea de natură feminină” sau natura duală, ambigen, fata-băiat Leon+Tina) pentru a rezista şi independent de al doilea obiectiv – reconstituirea „filistinismului” lumii comuniste. Meditaţia asupra corporalizării literaturii e transferată aici asupra personajului Leontina Guran, urmărită în ascensiunea şi decăderea ei prin trup în cercurile succesive ale infernului comunist, care speculează labilitatea şi insatisfacţia de natură structurală, psihotică, a femeii. Urbanul tentacular şi promiscuitatea în care se afundă protagonista, greaţa, „râia interioară” sunt contrapunctate de imagini ale copilăriei rurale, adevărate poeme suprarealiste, saturate de sines&#173;tezii, în eterna încercare a lui <span class="CharOverride-5">C. </span>de a tatona „acea interioritate raţională şi viscerală din care se naşte limbajul”. Aşa cum arată <span class="CharOverride-1">Trupul ştie mai mult</span>, elementul care ţine laolaltă cele două obiective este ideea de bovarism, exploatată şi anterior, ca propensiune difuză spre insatisfacţie şi dorinţa de a ieşi din sine, ca balans între realitate şi ficţiune. Deşi ostil conceptului de roman politic, autorul îşi concretizează totuşi intenţia de a scrie „o <span class="CharOverride-1">Doamna Bovary</span> a lumii comuniste”, iar „bovarismul femeii ca secreţie a unei lumi fundamental bolnave” atestă devierea spre ideologic a prototipului flaubertian. Viciul est-etic imputat de <span class="CharOverride-5">C.</span> multor scrieri de după 1989 poate fi observat şi aici. I se adaugă conflictul dintre filosofia textualistă, autoreferenţială – sursă a unei lumi „de hârtie”, a cărei singură consistenţă rămâne textul – şi perspectiva realistă, al cărei obiect – comunismul românesc – rămâne totuşi în afara textului, ca o realitate brută, de exorcizat. Fantoşa gonflabilei textuale Leontina rătăcind pe străzile Bucureştiului revoluţionar este, de pildă, o imagine contradictorie, rezultată din scurtcircuitarea a două coduri de lectură incompatibile. Naratologic vorbind, Vlad, Gil, Octavian, Leontina – personajele din prozele lui<span class="CharOverride-5"> C. </span>– nu sunt „reflectori” sau „puncte de vedere” asupra unei secvenţe de real, ca în romanul românesc interbelic, ci feţele unui „eu plural”, „cu sertare”, prezent în toate scrierile acestui autor, de la proze la jurnal, eseu sau interviu, într-o circularitate text–intertext–metatext evidentă, dacă nu chiar şarjată. Scriitorul<span class="CharOverride-5"> </span>însuşi a subliniat „statutul polimorf al eului” postmodern şi preferinţa sa pentru identităţile de tip „matrioşka”. S-a vorbit, cu privire la reţeta romanelor sale, de „<span class="CharOverride-1">eul rizomatic auctorial</span>, dominat de forţe centrifuge, risipit în text sub diverse ipostaze care răspund la nume diferite” şi de „<span class="CharOverride-1">eul-palimpsest</span>, construit din suprapunerea unor euri anterioare, livreşti sau nu” (Carmen Muşat), de indeterminare, discontinuitate, descentrare, alteritate şi alte concepte din jargonul poststructuralismului francez. Desprinderea romancierului de orbita modernităţii şi a modernismului literar nu este însă nici atât de avansată, nici atât de asumată. Pe lângă numeroasele alter egouri, autorul nu renunţă, de pildă, la impersonarea în misteriosul personaj George, omniprezent şi aparent ubicuu în romane: eul plural nu poate rezista tentaţiei de a fi concurat (şi chiar controlat) de eul singular, omnipotent, al modernităţii, al unei identităţi auctoriale ferme, chiar dacă fictive. Relaţia dintre realitate şi ficţiune, ca şi pulsiunea bovarică – „nostalgie a ceea ce eul ar putea fi, într-o altă lume, sau a fost cândva, într-un alt timp”, sunt la un moment dat devoalate ca aspiraţii („versiuni”) ale „modelului unic”, în aceeaşi măsură în care chinul scrisului rămâne – încă – ataşat de „iluzia unui univers”. Filosofia postmodernă a descentrării, a aleatoriului şi a arbitrarului pierde, mai mult sau mai puţin voluntar, partida în faţa tendinţei eminamente moderne spre ansamblu, spre recuperarea unităţii primordiale.</p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Acte originale/copii legalizate</span>, Bucureşti, 1982; <span class="CharOverride-1">Compunere cu paralele inegale</span>, Bucureşti, 1988, <span class="CharOverride-1">Frumoasa fără corp</span>, Bucureşti, 1993; <span class="CharOverride-1">Structuri deschise</span>,<span class="CharOverride-1"> </span>I, Braşov, 1996; <span class="CharOverride-1">Cu garda deschisă</span>, Iaşi, 1997; <span class="CharOverride-1">Introducere în teoria literaturii</span>, Chişinău, 1997; <span class="CharOverride-1">Istoria didactică a literaturii române</span> (în colaborare), Chişinău, 1997;<span class="CharOverride-1"> Teoria literaturii</span>, Braşov, 1998; <span class="CharOverride-1">Experimentul literar românesc postbelic</span> (în colaborare cu Monica Spiridon şi Ion Bogdan Lefter), Piteşti, 1998; ed. (<span class="CharOverride-1">Experiment in Post-war Romanian Literature), </span>Piteşti, 1999; <span class="CharOverride-1">În căutarea referinţei</span>, Piteşti, 1998; <span class="CharOverride-1">Reducerea la scară</span>, Piteşti, 1999; <span class="CharOverride-1">Aisbergul poeziei moderne</span>, postfaţă Mircea Martin, Piteşti, 2002; <span class="CharOverride-1">Doi într-o carte (fără a-l mai socoti pe autorul ei)</span>, Cluj-Napoca, 2003; <span class="CharOverride-1">Mecanica fluidului</span>, Piteşti, 2003; <span class="CharOverride-1">Pupa russa</span>, Bucureşti, 2004; ed. 2, pref. Caius Dobrescu, Bucureşti, 2007; <span class="CharOverride-1">Trupul ştie mai mult. Fals jurnal la </span>Pupa russa, Piteşti, 2006;<span class="CharOverride-1"> Teatru de operaţiuni</span>, Piteşti, 2006; <span class="CharOverride-1">Pactul somatografic</span>, îngr. şi pref. Ion Bogdan Lefter, Piteşti, 2009; <span class="CharOverride-1">Viciile lumii postmoderne</span>, pref. Carmen Muşat, Bucureşti, 2011. <span class="CharOverride-5">Antologii:</span> <span class="CharOverride-1">Competiţia continuă. Generaţia ’80 în texte teoretice</span>, Bucureşti, 1994; <span class="CharOverride-1">Generaţia ‘80 în proza scurtă</span>, Piteşti, 1998 (în colaborare cu Viorel Marineasa). <span class="CharOverride-5">Traduceri: </span>Serge Fauchereau, <span class="CharOverride-1">Deplasări – Deplacements</span>, ed. bilingvă, Piteşti, 1996; Alexis Nouss, <span class="CharOverride-1">Modernitatea</span>,<span class="CharOverride-1"> </span>Piteşti, 2000 (în colaborare cu Viorica Popescu).</p>
			<p class="Heuristica___m_RPR"><span class="CharOverride-5">Repere bibliografice:</span> Mircea Mihăieş, <span class="CharOverride-1">Văzul/auzul</span>, O, 1983, 12; Manea, <span class="CharOverride-1">Contur</span>,<span class="CharOverride-1"> 239–242</span>; Iorgulescu, <span class="CharOverride-1">Prezent</span>,<span class="CharOverride-1"> 315–316</span>; Holban, <span class="CharOverride-1">Profiluri</span>,<span class="CharOverride-1"> 406–409</span>; Simion, <span class="CharOverride-1">Scriitori</span>, IV, <span class="CharOverride-1">616–628</span>; Crohmălniceanu, <span class="CharOverride-1">Al doilea suflu</span>, <span class="CharOverride-1">188–195</span>; Ţeposu, <span class="CharOverride-1">Istoria</span>,<span class="CharOverride-1"> 116–117</span>; <span class="CharOverride-1">Dicţ. scriit. rom</span>., I, <span class="CharOverride-1">701–702</span>; Monica Spiridon, <span class="CharOverride-1">De la teoria la practica textualistă: proza lui Gheorghe Crăciun, </span>RITL, 1996, 1–4; Borbély, <span class="CharOverride-1">Xenograme</span>,<span class="CharOverride-1"> 154–157</span>; Petrescu, <span class="CharOverride-1">Studii</span> <span class="CharOverride-1">transilvane</span>,<span class="CharOverride-1"> 210–216</span>; <span class="CharOverride-1">Dicţ. analitic</span>, I, <span class="CharOverride-1">12–14</span>, II, <span class="CharOverride-1">94–96</span>; Oţoiu, <span class="CharOverride-1">Proza</span>, I–II, <span class="CharOverride-1">passim</span>; Mihaela Ursa, <span class="CharOverride-1">Gheorghe Crăciun</span>, Braşov, 2000; Bârna, <span class="CharOverride-1">Comentarii</span>,<span class="CharOverride-1"> 36–48</span>;<span class="CharOverride-1"> </span>Muşat, <span class="CharOverride-1">Strategiile</span>,<span class="CharOverride-1"> 255–265</span>; Manolescu,<span class="CharOverride-1"> Lista</span>,<span class="CharOverride-1"> </span>II,<span class="CharOverride-1"> 279–282</span>; Pop, <span class="CharOverride-1">Viaţă</span>,<span class="CharOverride-1"> 158–163</span>; Soviany, <span class="CharOverride-1">Textualism</span>, II,<span class="CharOverride-1"> 167–183</span>;<span class="CharOverride-1"> </span>Mircea Martin, <span class="CharOverride-1">Două sinteze</span> <span class="CharOverride-1">importante despre modernism, postmodernism în literatura</span> <span class="CharOverride-1">română de ieri şi de azi</span>, „22”, 2002, 664; Negrici, <span class="CharOverride-1">Comunism</span>,<span class="CharOverride-1"> Proza</span>, <span class="CharOverride-1">395–397</span>; Andrei Terian, [<span class="CharOverride-1">Gheorghe Crăciun</span>], E, 2003, 3, 2004, 7–8; Paul Cernat, <span class="CharOverride-1">Aisbergul poetic al lui Gheorghe Crăciun</span>, OC, 2003, 165–166; Livius Ciocârlie, <span class="CharOverride-1">Poetica tranzitivă</span>, F, 2003, 5; Holban, <span class="CharOverride-1">Portrete</span>,<span class="CharOverride-1"> </span>I, <span class="CharOverride-1">294–298</span>; Ştefan Borbély, <span class="CharOverride-1">La suprafaţa pielii</span>, APF, 2004, 9; Ion Pop, <span class="CharOverride-1">Despre copilărie, sex şi comunism</span>, ST, 2004, 9; Andrei Bodiu, <span class="CharOverride-1">Un mare roman</span>, CU, 2004, 9; Teodora Dumitru, <span class="CharOverride-1">Eul mic şi eul mare</span>, CLT, 2005, 2, 3; Boldea, <span class="CharOverride-1">Vârstele</span>, <span class="CharOverride-1">195–200</span>; Mihăilescu, <span class="CharOverride-1">Lit. rom. postceauşism</span>, II, <span class="CharOverride-1">126–136</span>; Holban, <span class="CharOverride-1">Ist. lit.</span>, II, <span class="CharOverride-1">262–267</span>;<span class="CharOverride-1"> </span>Ion Simuţ, <span class="CharOverride-1">Savoarea impudorii</span>, RL, 2007, 24; Manolescu, <span class="CharOverride-1">Istoria</span>, <span class="CharOverride-1">1361–1363</span>; Popa, <span class="CharOverride-1">Ist. lit</span>., II, <span class="CharOverride-1">828–830</span>; Ion Bogdan Lefter, <span class="CharOverride-1">7 postmoderni</span>, Piteşti, 2010, <span class="CharOverride-1">45–69</span>; <span class="CharOverride-1">Trupul şi litera. Explorări critice în biografia şi opera lui Gheorghe Crăciun</span>, îngr. Andrei Bodiu şi Georgeta Moarcăs, Cluj-Napoca, 2012. &#9;<span class="Semnatura">T.D</span><span class="CharOverride-1">.</span></p>
			<div class="_idGenObjectLayout-1">
				<div id="_idContainer033">
					<div id="_idContainer031" class="Basic-Text-Frame">
						<p class="Titlu-Nume-H">CRĂCIUN, Victor </p>
						<p class="Titlu-mic-DATE">(16.VII.1934, Chişinău), istoric literar, editor. </p>
					</div>
					<div id="_idContainer032" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="07_DGLR_C_610-733-web-resources/image/Craciun_Victor.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Paraschivei Crăciun (n. Danciu), învăţătoare, și al lui Iordache Crăciun, licenţiat în studii administrative. Face şcoala primară la Durleşti, în Basarabia (1941–1943), la Arad şi Aradul Nou (1943–1945), urmează Liceul „Moise Nicoară” (1945–1948) și studii normaliene la Arad (1948–1950), apoi la Iaşi (1950–1952), absolvind tot aici, în 1956, Facultatea de Istorie–Filologie, unde şi lucrează ca bibliotecar (1953–1956) şi unde va fi asistent, lector şi conferenţiar la Catedra de istoria şi teoria literaturii române. Se mută la Bucureşti şi funcţionează succesiv ca redactor, şef de secţie, secretar general de redacţie la redacţia culturală din Radiodifuziunea Română (1964–1969), redactor-șef adjunct la redacția de programe la Televi&#173;ziunea Română (1972–1977), din nou la Radiodifuziune, redactor de teatru radiofonic (1977–1985) și la redacția culturală (din 1985), unde realizează emisiunile „Scriitori la microfon” și „Revista literară radio”, director al Editurii pentru Turism (1991). Este preşedintele Ligii Culturale pentru Unitatea Românilor de Pretutindeni (din 1990). În perioada 1969–1972 a condus oficiul de publicații și tipărituri al Radiodifuziunii, ulterior devine și director la „Neamul românesc”. A obţinut doctoratul în filologie în 1973 cu teza <span class="CharOverride-1">O istorie a literaturii române la microfon</span>.</p>
			<p class="Heuristica-BASE">Prin cărţile <span class="CharOverride-1">Manuscrise şi voci</span> (1977), <span class="CharOverride-1">Confesiuni sonore</span> (1980) şi <span class="CharOverride-1">Scena undelor</span> (1980<span class="CharOverride-5">)</span>,<span class="CharOverride-5"> C.</span> scoate la lumină din arhiva Radiodifuziunii Române, mai ales din fonoteca ei de aur, pagini literare inedite, „unele de o importanţă capitală, totdeauna interesante” (Al. Piru). În <span class="CharOverride-1">Manuscrise şi voci</span> editează opiniile multor scriitori şi oameni de cultură despre menirea cultural-educativă a radioului, despre rolul lui civilizator. În <span class="CharOverride-1">Confesiuni sonore, </span>care se doreşte „o istorie a literaturii române la microfon”, evocă sistematic prezenţa pe calea undelor a literaturii române, de la cea veche până la cea din deceniul al optulea din secolul trecut, accentul fiind pus pe promovarea acesteia (prin recitaluri şi lecturi făcute de actori, prin dramatizări), pe conferinţele şi lecturile unor scriitori însemnaţi (cu deosebire N. Iorga, apreciat ca decanul conferenţiarilor la radio, şi Tudor Arghezi, colaborator statornic), pe scriitorii care au fost nu doar colaboratori, ci şi îndrumători ai radioului (Liviu Rebreanu, V. Voi&#173;culescu, V. I. Popa, Horia Furtună, Em. Bucuţa). În fine, în <span class="CharOverride-1">Scena undelor</span> <span class="CharOverride-5">C.</span> relevă contribuţia oamenilor de teatru, a scenariştilor şi conferenţiarilor, a animatorilor şi realizatorilor de emisiuni la evoluţia teatrului la microfon. Altă preocupare constantă a lui <span class="CharOverride-5">C.</span> s-a finalizat în mai multe volume dedicate lui Eminescu, compilative, lipsite de interes critic; merită amintit albumul <span class="CharOverride-1">M. Eminescu. Un veac de nemurire</span> (I–II, 1990–1991, în colaborare cu Cristiana Crăciun), în care, printre altele, sunt adunate imagini fotografice de pe toate meleagurile pe unde a cutreierat poetul, în ţară şi în Europa. În acelaşi spirit, <span class="CharOverride-5">C.</span> este şi autorul unor filme documentare pentru televiziune despre Emil Botta, Al. Rosetti, Henriette Yvonne Stahl, Mihai Beniuc, George Lesnea, Liviu Rusu, Cella Delavrancea, V.G. Paleolog, N.I. Popa, Radu Boureanu, Miliţa Petraşcu ş.a. După 1989 a publicat, singur sau în colaborare, pe teme de istorie – de la daci la integrarea europeană –, nenumărate lucrări și antologii cu caracter didactic, de un interes mai degrabă cantitativ. Ca editor, a îngrijit adunarea operei lui Marin Preda; de asemenea, se află între coordonatorii seriei <span class="CharOverride-1">Corpus Eminescu </span>(I–XI, 1998–2000).</p>
			<p class="Heuristica___mici"><span class="CharOverride-5">SCRIERI:</span> <span class="CharOverride-1">Literatura română în lume</span> (în colaborare cu Constantin Crişan), pref. Pierre de Boisdeffre, Bucureşti, 1969; <span class="CharOverride-1">Eminescu la Radio</span>, Botoşani, 1970; <span class="CharOverride-1">George Enescu şi locurile natale</span>, Botoşani, 1970; <span class="CharOverride-1">Efigia literară a lui Mihai Eminescu</span>, Botoşani, 1971; <span class="CharOverride-1">Eminescu şi locurile natale, </span>Botoşani, 1971; <span class="CharOverride-1">E-un cântec tot ce sunt. Convorbiri cu Gheorghe Zamfir</span>, postfaţă Valeriu Râpeanu, Bucureşti, 1975; <span class="CharOverride-1">Manuscrise şi voci. Scriitori români la radio</span>, Bucureşti, 1977; <span class="CharOverride-1">Confesiuni sonore. O istorie a literaturii române la microfon</span>, Bucureşti, 1980; <span class="CharOverride-1">Scena undelor (Teatrul radiofonic</span>), Bucureşti, 1980; <span class="CharOverride-1">Bobâlna. Procesul „Pasării măiastre”. Poveste de dragoste,</span> Bucureşti, 1988; <span class="CharOverride-1">Miliţa Petraşcu</span>, Cluj-Napoca, 1988; <span class="CharOverride-1">Eminescu. Un veac de nemurire</span>, I–II, introd. Al. Piru, Bucureşti, 1990–1991; <span class="CharOverride-1">Pierdem Basarabia?, </span>Bucureşti, 1992; <span class="CharOverride-1">Eminescu regăsit</span>, pref. Mihai Cimpoi, București, 1998;<span class="CharOverride-1"> Umbra meşterului Manole. Eseu despre spiritul constructiv al neamului românesc</span>, Bucureşti, 1999; <span class="CharOverride-1">Eminescu – „Icoana stelei”</span>, Bucureşti, 2000; <span class="CharOverride-1">Eminescu, Ștefan Vodă și Putna</span>, București, 2004; <span class="CharOverride-1">Nicolae Iorga</span>, <span class="CharOverride-1">scriitorul</span>,<span class="CharOverride-1"> </span>București, 2005; <span class="CharOverride-1">Permanența lui Nicolae Iorga</span>, București, 2006; <span class="CharOverride-1">Meditații pe portativ</span>, București, 2007; <span class="CharOverride-1">Timp şi răstimp. Între scris şi acţiune culturală</span>, București, 2009; <span class="CharOverride-1">Mihai Eminescu</span>,<span class="CharOverride-1"> </span>I, pref. Eugen Simion, postfață Mihai Cimpoi, București, 2010. <span class="CharOverride-5">Ediţii:</span> Petre Dulfu, <span class="CharOverride-1">Scrieri</span>, introd. edit., Bucureşti, 1971 (în colaborare cu Viorica Florea); Cincinat Pavelescu, <span class="CharOverride-1">Versuri, epigrame, amintiri, corespondenţă</span>, pref. edit., Bucureşti, 1972 (în colaborare cu George Zarafu); I.C. Vissarion<span class="CharOverride-1">, Scrieri alese</span>, I–III, introd. edit., Bucureşti, 1983–1987 (în colaborare cu Viorica Florea); V. Voiculescu, <span class="CharOverride-1">Gânduri albe</span>, pref. Șerban Cioculescu, București, 1986 (în colaborare cu Radu Voiculescu); Marin Preda, <span class="CharOverride-1">Opere, </span>I–IV, introd. Eugen Simion, Bucureşti, 2002–2003. </p>
			<p class="Heuristica___m_RPR"><span class="CharOverride-5">Repere bibliografice: </span>Piru, <span class="CharOverride-1">Varia</span>, II, <span class="CharOverride-1">222</span>; Kopi Ky<span class="CharOverride-9">Ç</span>yku, <span class="CharOverride-1">Între refugii şi cutremure. Convorbiri cu Victor Crăciun – Mes eldjesh e trandjesh. Bisedë Viktor Kraciunin</span>, ed. bilingvă, pref. Constantin Galeriu, Bucureşti, 1997; Cimpoi, <span class="CharOverride-1">Ist. lit. Basarabia, 300–301</span>; <span class="CharOverride-1">Timp şi răstimp. Victor Crăciun 70</span>, Bucureşti, 2004; Titus Vîjeu, <span class="CharOverride-1">Scripta manent</span>, București, 2004, <span class="CharOverride-1">85–86</span>;<span class="CharOverride-1"> </span>Constantin Cubleşan, <span class="CharOverride-1">„Nicolae Iorga, scriitorul”</span>, „Cetatea culturală”, 2007, 6. &#9;<span class="Semnatura">I.D.</span></p>
			<p class="Heuristica-PRIMUL"><span class="titlu-12">CRĂCIUNAŞ, Silviu</span> (13.II.1914, Miluani, j. Sălaj – 1.II.1998, Hove-Brighton, Marea Britanie), memorialist. Este fiul Rozaliei (n. Pocol) şi al lui Augustin Crăciunaş, preot ortodox. Urmează Liceul Semi&#173;narului Pedagogic al Universității din Cluj, luându-și bacalaureatul în 1933. După ce studiază doi ani medicina la Cluj, intră tot aici la Facultatea de Drept, fiind licenţiat în 1938 și luându-și doctoratul în 1940. Activ în mișcarea legionară între 1936 și 1940, ca șef al organizației Neamț, va fi condamnat în 1938 la nouă luni de închisoare. După Dictatul de la Viena ajunge la Bucureşti, unde va activa ca director la Centrala Industriei Zahărului (1942–1945). În evenimentele dramatice ale epocii postbelice <span class="CharOverride-5">C.</span> joacă un rol dublu. Pe de o parte candidează, în noiembrie 1946, din partea Partidului Naţional Ţărănesc (la care se afiliase în 1942), în alegerile ce aveau să fie fraudate de comunişti. Pe de altă parte, arestat în legătură cu rețelele de evadare în Occident, devine din 1948 informator al Securității din Republica Populară Română, uzând de-a lungul timpului de mai multe nume conspirative. Se „refugiază” în 1949 la Paris, infiltrându-se în diaspora. Revine în țară în primăvara anului 1950, însărcinat de Comitetul Naţional Român să organizeze rețele de evadare, dar este arestat în septembrie şi întemniţat la Malmaison și la Burdujeni-Suceava până în septembrie 1954, când izbuteşte – într-un scenariu construit de Securitate – să evadeze din spitalul din Burdujeni, unde fusese internat. Trăiește așa-zicând ascuns mai bine de doi ani, inclusiv la mănăstirea Vladimirești, raportându-i pe cei care îl adăpostesc. Din această perioadă datează un document din arhivele Securității în care <span class="CharOverride-5">C.</span> își asumă reeducarea: „Prin metode excepționale, pline de omenie, au reușit să mă transforme din dușman al comunismului în luptător pentru cauza comunismului”. În martie 1957, cu ajutorul a două mii de dolari solicitați pe o filieră <span class="CharOverride-1">underground</span> și procurați de Ion Rațiu, părăsește din nou România, ajungând la Londra, unde reinfiltrează emigrația. Va continua până în anii ’80 relațiile retribuite cu Securitatea. Primește azil politic în Anglia în 1959, unde intră în afaceri imobiliare și locuiește până la moarte, cu excepția perioadei 1977–1987, în care, speriat de defecțiunea lui Ion Mihai Pacepa, domiciliază în Spania.</p>
			<p class="Heuristica-BASE">În 1961 <span class="CharOverride-5">C.</span> publică la Londra, cu sprijinul lui Ion Rațiu, într-o versiune engleză semnată de Mabel Nandriş și stilizată, se pare, de scriitorul William Somerset Maugham, volumul <span class="CharOverride-1">The Lost Footsteps</span>, în care își valorifică într-o variantă romanțată, eroică și cosmetizată peripețiile – detenția, evadarea, activitatea subterană. Pretenția de autenticitate, coroborată cu un șuvoi de aventuri în stilul romanelor de spionaj, avea să producă succesul cărții, tradusă şi publicată în numeroase limbi de circulaţie – franceză, germană, spaniolă etc. Abundența de revelații neverificabile, senzaționaliste, este ambalată formal într-un stil enunțiativ-demascator, discret patetic, iar filosofic într-o variantă a spiritualismului interbelic – pe care, ca fost legionar, <span class="CharOverride-5">C.</span> îl cunoștea prea bine –, propovăduind ascendentul spiritualului asupra materialismului trivial. Caracterul demascator era însă doar un alibi necesar pentru intoxicația gestionată de Securitate, compensată util prin dezinformările abil orchestrate. Asemenea biografiei autorului său, cartea, criticată în „Glasul patriei” spre a sprijini alibiul lui <span class="CharOverride-5">C.</span> între compatrioții din exil, îndeplinește o funcție grotesc-schizoidă: deși oferă o oarecare imagine a represiunii din România, această imagine a fost una parțial contrafăcută, produsă de „un agent acoperit al spionajului românesc” (Marius Oprea) aflat în misiune.</p>
			<p class="Heuristica___mici"><span class="CharOverride-5">SCRIERI:</span> <span class="CharOverride-1">The Lost Footsteps</span>, pref. Salvador de Madariaga, Londra, 1961; ed.<span class="CharOverride-1"> (Urme pierdute</span>), tr. Sânziana Dragoş şi Gheorghe Dragoş, pref. Salvador de Madariaga, postfaţă Dorana Coşoveanu, Bucureşti, 2000; <span class="CharOverride-1">Reabilitarea. Din scrisorile lui Silviu Crăciunaş adresate Doranei Coşoveanu</span>, tr. şi îngr. Dorana Coşoveanu, Bucureşti, 2000.</p>
			<p class="Heuristica___m_RPR"><span class="CharOverride-5">Repere bibliografice: </span><span class="CharOverride-1">Document cutremurător</span>, „România” (New York), 1961, 56; Gh. Ardeleanu, <span class="CharOverride-1">„Pași pierduți” și identificați…</span>, „Glasul patriei”, 1961, 11; Florescu, <span class="CharOverride-1">Menirea</span>, 2003, <span class="CharOverride-1">235–242</span>; <span class="CharOverride-1">Urme pierdute, urme regăsite. Cazul Silviu Crăciunaş</span>, îngr. Dinu Zamfirescu, Dumitru Dobre și Iulia Moldovan, introd. Iulia Moldovan și Dumitru Dobre, Bucureşti, 2008; Manolescu, <span class="CharOverride-1">Enciclo&#173;pedia</span>, <span class="CharOverride-1">212–213</span>, Marius Oprea, <span class="CharOverride-1">Șase feluri de a muri</span>, Iași, 2009, <span class="CharOverride-1">105–144</span>; Popa, <span class="CharOverride-1">Ist. lit.</span>, I, <span class="CharOverride-1">938. &#9;</span><span class="Semnatura">M.I.</span></p>
			<p class="Heuristica-PRIMUL"><span class="titlu-12">CRĂCIUNESCU, Ioana</span><span class="CharOverride-5"> </span>(13.XI.1950, Bucureşti), poetă. Este fiica Leontinei (n. Moraru) şi a lui Ion Crăciunescu, inginer. <span class="CharOverride-5">C.</span> a absolvit în 1973 Institutul de Artă Teatrală şi Cinematografică „I.L. Caragiale” din București şi a fost, până la plecarea din ţară, în 1990, actriţă a Teatrului „C.I. Nottara” din Capitală. Debutează la „România literară” în 1968 cu versuri, iar editorial în 1977 cu <span class="CharOverride-1">Scrisori dintr-un câmp cu maci</span>. Până la stabilirea în Franţa a publicat alte cinci volume de versuri, care au evoluat de la un postblagianism în variantă feminină spre o poezie a sensibilităţii exacerbate, agresată de ambianţa totalitară, pe care o deghizează cu pricepere într-o nevroză poetică autentică. În toţi aceşti ani colaborează cu poezie la „România literară”, „Luceafărul”, „Steaua”, „Ramuri”, „Vatra”, „Transilvania”, „Viaţa românească”. În 1981 e distinsă cu Premiul Asociaţiei Scriitorilor din Bucureşti pentru volumul <span class="CharOverride-1">Supa de ceapă</span>.</p>
			<p class="Heuristica-BASE">Prima carte publicată de <span class="CharOverride-5">C.</span>, <span class="CharOverride-1">Scrisori dintr-un câmp cu maci</span>, anunţă o poetă a exuberanţei, a vitalismului, cu accente care trimit la Lucian Blaga şi uneori la Nicolae Labiş, tratate însă în cheie ironică: „Mă uit la cer şi pământ/ mănânc mămăligă cu ceapă,/ plâng ca proasta în drum”. Poeta se desparte astfel, simultan, atât de direcţia lirică reprezentată în generaţia anterioară de Constanţa Buzea, cât şi de cea pe care o ilustrase Marin Sorescu. Versurile ei îşi taie un făgaş nou, personal, cu accente corosive şi graţioase în acelaşi timp („Te uit solemn –/ şi cade-o ploaie de lemn”), care îmbracă înclinaţiile naturiste şi bucolice ale tinereţii într-o reflexivitate inteligentă, cărturărească. Cu volumul din 1980, <span class="CharOverride-1">Duminica absentă</span>, se experimentează un plonjeu brusc în optzecism, care nu va avea însă consecinţe pe termen lung. <span class="CharOverride-1">În loc de prefaţă</span> este, de pildă, versificarea unui bilet lăsat de mama, care începe cu „Păpuşa lu mama”. Un fundal de romantism uşor cabotin, asumat şi exterior, nu numai ca stare de spirit, aduce acum versurilor o cantabilitate aparte, care şi-a găsit deja sunetul personal. Dintre optzecişti, <span class="CharOverride-5">C.</span> rămâne mai aproape de romanticul dezabuzat Traian T. Coşovei: „Ne vom întâlni într-o seară în haine de gală/ şi mândri ne vom scoate eleganta sârmă ghimpată din păr./ Ştergându-ţi dâra de sânge rămasă în palmă/ vei pune eterna-ntrebare ce-mparte realul/ în câtă minciună şi-n cât adevăr?”. De la <span class="CharOverride-1">Supa de ceapă</span>, poeziile încep să fie cutreierate de temele maturităţii: melancoliile vârstei, ale memoriei, nostalgia familiei, sentimentul neîmplinirii („Ca un vis viaţa mea, ca un vis”; „E o tristeţe între noi culcată/ şi câmpul verde pare imbecil”). Viaţa începe să-şi piardă culorile vii ale primei tinereţi, care revin doar la conjunctivul aspiraţiei îndepărtate: „Să deschizi ochii în dimineaţa/ unei ierni vechi/ cu gustul ierbii în gură. […]/ Lumina să aibă miros de măr verde”. Treptat, intimitatea e agresată şi corodată de realul înconjurător, decăzut din strălucirea de altădată. Acest filon se accentuează masiv în <span class="CharOverride-1">Iarnă clinică</span> (1983), cea mai bună carte a poetei, în care observaţia socială se radicalizează. Ea rămâne însă atent camuflată în faldurile imaginilor poetice, care glisează abil spre acoperirea adevăratelor sensuri. Acest esopism, binecunoscut literaturii din această perioadă, sporeşte considerabil concentrarea poetică. Mizeria cotidiană, frigul, singurătatea impusă de ridicarea fricii la rang de politică de stat se disting clar, în poeme convulsionate : „Ce criză de cuvinte, ce gust de criză de stomac,/ Ce fiere verde în chiuvetă”; „Telefoane umplute cu nisip. Deşert/ la care nu răspunde nimeni”; „Nu mai ţine păcăleala, tăticule,/ hai să ne strângem din valea asta circul”. De acum înainte versurile capătă o verbozitate nervoasă, care maschează cu greu neputinţa de a rosti adevărul. <span class="CharOverride-5">C.</span> nu poate fi asimilată pe deplin nici uneia dintre direcţiile poetice cărora le-a fost contemporană în România. Versurile ei se remarcă prin siguranţa mânuirii abstracţiunii într-o formulă poetică bine definită şi care nu-şi pierde nici o clipă zvâcnetul carnal, altfel spus, sinceritatea. O imagistică hrănită de lecturi şi pusă în mişcare de o gimnastică teatrală a afectivităţii sunt atuuri în plus. Antologiile bilingve<span class="CharOverride-1"> Creştet şi gheare – Du front et de griffes</span> (1998), <span class="CharOverride-1">Mașinăria cu aburi</span> (2005) și<span class="CharOverride-1"> Supa de ceapă – Soupe à l’oignon</span> (2007) aduc aminte periodic de existența poetei. </p>
			<p class="Heuristica___mici"><span class="CharOverride-5">SCRIERI:</span> <span class="CharOverride-1">Scrisori dintr-un câmp cu maci</span>, Bucureşti, 1977; <span class="CharOverride-1">Duminica absentă</span>, Bucureşti, 1980; <span class="CharOverride-1">Supa de ceapă</span>, Cluj–Napoca, 1981; <span class="CharOverride-1">Iarnă clinică</span>, Bucureşti, 1983; <span class="CharOverride-1">Maşinăria cu aburi</span>, Bucureşti, 1984; <span class="CharOverride-1">Caietul cu adnotări</span>, Bucureşti, 1988; <span class="CharOverride-1">Creştet şi gheare – Du Front et de griffes</span>, ed. bilingvă, tr. Tudor Florian Potra, Bucureşti, 1998; <span class="CharOverride-1">Mașinăria cu aburi</span>, București, 2005;<span class="CharOverride-1"> Supa de ceapă – Soupe à l’oignon</span>, ed. bilingvă, tr. Letiţia Ilea și Thierry Chaillous, Timişoara, 2007.</p>
			<p class="Heuristica___m_RPR"><span class="CharOverride-5">Repere bibliografice: </span>Constanţa Buzea, <span class="CharOverride-1">„Scrisori dintr-un câmp de maci”</span>, AFT, 1977, 7; Felea, <span class="CharOverride-1">Aspecte</span>, II, <span class="CharOverride-1">277–278</span>, III, <span class="CharOverride-1">152–155</span>; Eugen Simion, <span class="CharOverride-1">Poezia feminină</span>, LCF, 1978, 11; Lucian Raicu, <span class="CharOverride-1">„Duminica absentă”</span>, RL, 1980, 46; Regman, <span class="CharOverride-1">Noi explorări</span>, <span class="CharOverride-1">119–122</span>; Florenţa Albu, <span class="CharOverride-1">Spectacolul poeziei</span>, VR, 1982, 3; Poantă, <span class="CharOverride-1">Radiografii</span>, II, <span class="CharOverride-1">117–119</span>; Tartler, <span class="CharOverride-1">Melopoetica</span>, <span class="CharOverride-1">122–125</span>; Coşovei, <span class="CharOverride-1">Pornind, 59–63</span>; Ulici, <span class="CharOverride-1">Prima verba</span>, III, <span class="CharOverride-1">76–77</span>; Mircea Braga, <span class="CharOverride-1">Pe pragul criticii</span>, Cluj-Napoca, 1992, <span class="CharOverride-1">67–71</span>; Negoiţescu, <span class="CharOverride-1">Scriitori contemporani</span>, <span class="CharOverride-1">128–132</span>; <span class="CharOverride-1">Dicţ. scriit. rom.</span>, I, <span class="CharOverride-1">702–704</span>; Cornel Regman, <span class="CharOverride-1">„Creştet şi gheare”</span>, JL, 1998, 7–8; <span class="CharOverride-1">Dicţ. analitic</span>,<span class="CharOverride-1"> </span>IV, <span class="CharOverride-1">180–182</span>; Bucur Demetrian, <span class="CharOverride-1">„Mașinăria cu aburi”</span>, R, 2006, 1–2; Cosmin Ciotloş, <span class="CharOverride-1">Antologii sub acoperire. Aburi cu diamante</span>, RL, 2006, 40; Popa, <span class="CharOverride-1">Ist. lit.</span>, II, <span class="CharOverride-1">515–516</span>. &#9;<span class="Semnatura">D.C.M</span><span class="CharOverride-1">.</span></p>
			<p class="Heuristica-PRIMUL"><span class="titlu-12">CRĂCIUNESCU, Pompiliu </span>(23.VII.1963, Brătuia, j. Gorj), eseist. Este fiul Elenei Crăciunescu (n. Filip), infirmieră, şi al lui Victor Crăciunescu, muncitor petrolist. Pe linie maternă este nepotul lui George Uscătescu, scriitor şi filosof al culturii, universitar stabilit în Spania. După şcoala generală de la Târgu Cărbuneşi, urmează Liceul Pedagogic din Turnu Severin (1978–1982) şi Facultatea de Filologie a Universităţii din Timişoara (1983–1987), secţia română–franceză. După absolvire este profesor la Liceul Industrial din Caraş Severin până în 1990, când îşi începe cariera universitară la Timişoara, ca preparator la Facultatea de Litere, unde în 2004 devine conferenţiar. A obţinut doctoratul în 1997, la Universitatea de Vest din Timişoara, cu teza <span class="CharOverride-1">Eminescu şi secolul XX. Gândirea ascunsă</span>. În intervalul 1997–2001 a predat cursuri de limbă, literatură, istorie şi civilizaţie românească la Facultatea de Arte, Litere şi Limbi a Universităţii „Jean Mannet” din Saint-Étienne (Franţa), unde a funcţionat ca ataşat de învăţământ şi cercetare, iar în 2003 a obţinut acreditarea ca <span class="CharOverride-1">maître de conférences</span>, acordată de Consiliul Naţional al Universităţilor din Franţa. În intervalul 2007–2009 a fost şi cercetător ştiinţific principal la Memorialul Ipoteşti – Centrul Naţional de Studii „Mihai Eminescu”, care în 2006 îi oferise Premiul Naţional de Istorie şi Critică Literară „Petru Creţia”. A debutat în 1988 la revista „Studii de literatură română şi comparată” din Timişoara. Prima carte este un curs universitar, <span class="CharOverride-1">Prelegeri de literatură română în epoca clasică </span>(I, 1997), iar în circuit editorial întâiul volum este <span class="CharOverride-1">Eminescu–Paradisul infernal şi transcosmologia</span> (2000). A mai colaborat la „Adevărul literar şi artistic”, „Analele Universităţii «Al. I. Cuza» din Iaşi”, „Caiete critice”, „Convorbiri literare”, „Echinox”, „Human and Social Studies” (Iaşi), „Hyperion”, „Vatra” ş.a. A participat la realizarea unor volume colective, precum <span class="CharOverride-1">Eonul Blaga. Întâiul veac</span> <span class="CharOverride-1">(1895–1995)</span> (1997), <span class="CharOverride-1">Dicţionarul scriitorilor din Banat </span>(2005), <span class="CharOverride-1">Transdisciplinarity in Science and Religion</span> ( 2007) ş.a. Şi peste hotare este prezent cu studii în lucrări colective – <span class="CharOverride-1">Stéphane Lupasco. L’Homme et l’œuvre </span>(Paris, 1999), <span class="CharOverride-1">Cahiers Bleus – La Sémantique de l’absence chez Lucian Blaga et dans la poésie française</span> (Paris, 1999), <span class="CharOverride-1">À la Confluence des deux cultures – Lupasco aujourd’hui</span> (Paris, 2010) ş.a.</p>
			<p class="Heuristica-BASE"><span class="CharOverride-1">Eminescu–Paradisul infernal şi transcosmologia</span> propune explorarea gândirii din domeniul ştiinţei din <span class="CharOverride-1">Fragmentarium</span>, ca şi a unor creaţii lirice din perioada ultimă, raportate la „modelul lumii” ori la epistema secolului al XX-lea, miza fiind demonstrarea actualităţii poetului. Transdisciplinaritatea de care vorbeşte <span class="CharOverride-5">C.</span> are drept fundament unele sugestii ale lui Basarab Nicolescu şi implicit ale lui Ştefan Lupaşcu. Demersul critic propune şi un instrument propriu, anume triada epistemologie – metafizică – poezie. Autorul încearcă să clarifice multe din căutările ştiinţifice ale lui Eminescu, în special interesul pentru „ecuaţiunea universală” sau cuadratura cercului, interpretează concepte descoperite în manuscrise, precum vidul, moartea, visul, eul, confruntându-le apoi cu poezii ca <span class="CharOverride-1">Melancolie</span>, <span class="CharOverride-1">Odă (în metru antic)</span>,<span class="CharOverride-1"> Sarmis</span>,<span class="CharOverride-1"> Gemenii</span>,<span class="CharOverride-1"> Luceafărul</span> ş.a., spre a identifica infiltrarea conceptelor în structura de adâncime a textelor poetice. În nebunia poetului exegetul vede, bizar, nu o maladie clinică sau romantică, ci o „intensitate a lucidităţii”, o „dimensiune metafizică, solară” purtătoare de informaţie inaccesibilă, o cale de cunoaştere transgresivă. <span class="CharOverride-5">C. </span>descoperă astfel, pe urmele fanteziilor protocroniste, un Eminescu contemporan cu gândirea revoluţionară a secolului al XX-lea. În<span class="CharOverride-1"> Strategiile fractale</span> (2003), următoarea sa carte, <span class="CharOverride-5">C. </span>adaptează triada poezie–metafizică–epistemologie la cea de literatură–metafizică–epistemologie şi oferă interpretări prin grila transdisciplinarităţii asupra scrierilor lui René Daumal, Ion Barbu, I.L. Caragiale, Roberto Juarroz şi Basarab Nicolescu. În <span class="CharOverride-1">Vintilă Horia – Translittérature et réalité </span>(2008), apărută în Franţa şi tradusă în 2011 în româneşte, analizează romanele „trilogiei exilului” – <span class="CharOverride-1">Dumnezeu s-a născut în exil</span>, <span class="CharOverride-1">Cavalerul resemnării</span> şi <span class="CharOverride-1">Prigoniţi-l pe Boeţiu</span> – plecând de la premisa că pentru scriitorul român din exil literatura este „o tehnică de cunoaştere” care, alături de alte domenii ale spiritului, duce la „unitatea gödeliană a lumii şi a cunoaşterii”, devine transliteratură şi impune o perspectivă transdisciplinară a abordării. <span class="CharOverride-5">C. </span>nu este interesat în primul rând de descrierea structurilor narative ale operei, cât de edificarea unei lumi a romanului şi de conceperea acestuia ca „viziune esenţialmente transgresivă”. </p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Eminescu–Paradisul infernal şi transcosmologia</span>¸ pref. Basarab Nicolescu, Iaşi, 2000;<span class="CharOverride-1"> Strategiile fractale</span>, Iaşi, 2003; <span class="CharOverride-1">Vintilă Horia</span> – <span class="CharOverride-1">Translittérature et réalité</span>, Veauche (Franţa), 2008; ed. (<span class="CharOverride-1">Vintilă Horia – Transliteratură şi realitate</span>), tr. Olimpia Coroamă, pref. Basarab Nicolescu, Bucureşti, 2011. </p>
			<p class="Heuristica___m_RPR"><span class="CharOverride-5">Repere bibliografice:</span> Mircea Borcilă, <span class="CharOverride-1">Poetica eminesci&#173;ană în perspectiva transdisciplinarităţii</span>, „Aurora”, 2001, 12; Constantin Cubleşan, <span class="CharOverride-1">Eminescu în oglinzile criticii</span>, Cluj-Napoca, 2001, <span class="CharOverride-1">91–95</span>; Ionel Popa, <span class="CharOverride-1">La orizontul eminescologiei</span>, ST, 2004, 6; Valentin Coşereanu, <span class="CharOverride-1">Eminescu şi cuadratura cercului</span>, RL, 2006, 27; Basarab Nicolescu, <span class="CharOverride-1">În oglinda destinului</span>, Bucureşti, 2010, <span class="CharOverride-1">345–348</span>; Elvira Sorohan, <span class="CharOverride-1">Vintilă Horia într-o nouă interpretare</span>, CL, 2012, 2. &#9;<span class="Semnatura">D.V.</span></p>
			<div class="_idGenObjectLayout-1">
				<div id="_idContainer036">
					<div id="_idContainer034" class="Basic-Text-Frame">
						<p class="Titlu-Nume-H">CRĂSESCU, Victor</p>
						<p class="Titlu-mic-DATE"><span class="CharOverride-5"> </span>(16.X.1850, Chişinău – 1917), prozator. </p>
					</div>
					<div id="_idContainer035" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="07_DGLR_C_610-733-web-resources/image/crasesscu_v.jpg" alt="" />
					</div>
				</div>
			</div>
			<p class="Heuristica-PRIMUL">Era fiul lui Petre Crasiuc, secretar de colegiu la Chişinău. Scriitorul îşi va modifica numele, semnând însă şi cu pseudonimele Ştefan Basarabeanu, Ştefan Valahu, V. Ursu. După ce urmează gimnaziul (1862–1866) şi Seminarul Teologic (1871–1872) la Chişinău, studiază ştiinţele naturale la Universitatea din Odessa (1872–1873). Din cauza activităţii revoluţionare, este nevoit să fugă în Elveţia, la Zürich – unde se găseau mulţi refugiaţi politici din Rusia –, ajungând în cele din urmă în America de Nord. Întors în 1878 la Chişinău, urmărit din nou de poliţia ţaristă, emigrează în România, stabilindu-se la Tulcea. Se înscrie la Facultatea de Medicină din Bucureşti în 1886 şi îşi ia doctoratul în 1895 cu lucrarea <span class="CharOverride-1">Contribuţiuni la studiul pediatriei populare. Credinţi şi obiceiuri relativ la pediatrie la locuitorii din Dobrogea</span>. A fost medic la Sfântu Gheorghe (judeţul Tulcea), Buftea, Fierbinţi şi la Slănic (judeţul Prahova), şi a murit, probabil la Slănic, îngrijind, pe timp de război, bolnavii de tifos. Scriitorul Sergiu Cujbă este fiul său.</p>
			<p class="Heuristica-BASE"><span class="CharOverride-5">C.</span> a avut o existenţă frământată, aventuroasă şi totuşi învăluită în discreţie. Prin convingeri şi profesie s-a îndreptat cu o generozitate de misionar spre oamenii săraci, bolnavi, abrutizaţi, avântându-se chiar în utopice proiecte de reformare a vieţii unor colectivităţi. În scrierile sale, fidele reprezentări ale unui mozaic de întâmplări şi moravuri cunoscute direct, se întâlnea cu o tendinţă a sfârşitului de secol, ce îndruma scriitorii spre medii ignorate până atunci. A publicat în numeroase periodice, începând cu revista „Contemporanul”, unde între 1884 şi 1890 îi apar cele mai semnificative schiţe şi nuvele, continuând cu „Drepturile omului”, „Revista nouă”, „Adevărul”, „Lupta”, „Vatra”, „Adevărul ilustrat”, „Povestea vorbei”, „Lumea nouă literară şi ştiinţifică”, „Adevărul de joi”, „Pagini literare”, „România jună”, „Noua revistă română”, „Şezătoarea săteanului”, „Sămănătorul”, „Viaţa literară”. A fost director şi proprietar, împreună cu Zamfir C. Arbore, al revistei „Amicul copiilor” (1891–1895). I-au apărut în 1893 patru volume intitulate <span class="CharOverride-1">Schiţe şi nuvele</span>, iar în 1899 romanul <span class="CharOverride-1">Ovreiul</span>, o bună parte din proza sa rămânând însă în paginile periodicelor sau în manuscris, cum sunt două încercări romanești, unul având ca protagoniști revoluționari ruși, celălalt vorbind despre coloniști din America. Fiind considerat, alături de Sofia Nădejde, prozatorul cel mai de seamă al „Contemporanului”, <span class="CharOverride-5">C.</span> pare să fie într-adevăr apt să ilustreze ideile revistei privitoare la tematica şi misiunea socială a literaturii. Evocă, mai întâi, atmosfera de teroare, imoralitate şi ipocrizie a seminarelor basarabene, portretizând caricatural şi figurând antitetic indignarea şi revolta tinerilor (<span class="CharOverride-1">Fugarul de la seminar</span>,<span class="CharOverride-1"> Despărțirea</span>,<span class="CharOverride-1"> Hotărârea lui Ion Butuc și a bogoslovilor</span>,<span class="CharOverride-1"> Examenul</span>,<span class="CharOverride-1"> Isaia Trandafir „Clasicul”</span>). Se simte aici şi o influenţă venind dinspre literatura rusă, al cărei bun cunoscător era şi din care a tradus în presă (M.E. Saltîkov-Şcedrin, N.V. Gogol) sau a localizat (N.A. Nekrasov, I.S. Turgheniev, V.M. Garşin). Schiţele din viaţa ocnaşilor evadaţi ori a contrabandiştilor sunt scrieri cu o tramă narativă simplă, dinamică, unde mişcarea, dialogul au întâietate. Și viaţa ţărănească îi solicită interesul în momentele ei de duritate şi de manifestare violentă, ca în <span class="CharOverride-1">Sălbatecul</span>,<span class="CharOverride-1"> </span>unde scena unei răzbunări atroce duce gândul la o scenă similară din <span class="CharOverride-1">O viaţă</span> de Guy de Maupassant. Un mediu inedit, de care scriitorii nu se apropiaseră încă, este aflat în lumea porturilor şi a satelor de pescari din Delta Dunării: o faună fără pitoresc, abandonată destrămării morale, trăind istovitor şi cu speranţele spulberate (<span class="CharOverride-1">O zi şi o noapte la Sulina</span>); pescari aspri, nemiloşi, supuşi vitregiilor şi hazardului, prinşi cu nepăsare în jocul de-a viaţa şi de-a moartea (<span class="CharOverride-1">Furtuna, Cum a căpătat Sarichioiul vie</span>). Un personaj cu o psihologie ceva mai complicată apare în <span class="CharOverride-1">Spirca</span>, deşi prin amploare nuvela lasă la vedere inegalitatea, prolixitatea epicului, ca şi mediocritatea stilului. Atunci când aduce în prim-plan mărunte existenţe citadine, schiţa de moravuri eşuează în anecdotic şi melodramatic, autorul simplificând tipologia în chip naiv, moralizator. De asemenea, în povestirile pentru şi despre copii, majoritatea scrise după 1890, <span class="CharOverride-5">C.</span> pierde din farmecul care îi definea câteva schiţe de început, precum <span class="CharOverride-1">În ajunul Crăciunului</span> şi <span class="CharOverride-1">Ziua de bobotează.</span></p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Schiţe şi nuvele</span>, I–IV, Bucureşti, 1893; ed. 2, pref. Sergiu Cujbă, Bucureşti, 1926; <span class="CharOverride-1">Ovreiul</span>, Bucureşti, 1899; <span class="CharOverride-1">Al treisprezecilea urs (Din viaţa vânătorilor din Carpaţi)</span>, Bucureşti, [1910]; <span class="CharOverride-1">Flori de gheaţă</span> (în colaborare cu Sergiu Cujbă), Bucureşti, 1910; <span class="CharOverride-1">Roadele vijeliei (Cum a căpătat Sarichioiul vie)</span>, Bucureşti, 1911; <span class="CharOverride-1">Opere</span>, îngr. A. Kidel, introd. F. Levit, Chişinău, 1974.</p>
			<p class="Heuristica___m_RPR"><span class="CharOverride-5">Repere bibliografice:</span> Zamfir C. Arbore, <span class="CharOverride-1">„Schiţe şi nuvele”</span>, „Revista nouă”, 1893, 11–12; Hermes [C. Stere], <span class="CharOverride-1">Garşin şi Basarabeanu</span>, „Evenimentul  literar”, 1894, 11; Iorga, <span class="CharOverride-1">Pagini</span>, I, <span class="CharOverride-1">256–257</span>; Haneş, <span class="CharOverride-1">Scriitorii</span>,<span class="CharOverride-1"> 251–267</span>;<span class="CharOverride-1"> </span>Teodor Vârgolici, <span class="CharOverride-1">Victor Crăsescu</span>, RITL, 1958, 1–2; Bratu–Dumitrescu, <span class="CharOverride-1">Contemporanul</span>,<span class="CharOverride-1"> 269–276</span>;<span class="CharOverride-1"> Ist. lit.</span>, III, <span class="CharOverride-1">585–586</span>; <span class="CharOverride-1">Dicţ. lit. 1900</span>,<span class="CharOverride-1"> 234–235</span>; <span class="CharOverride-1">Dicţ. scriit. rom.</span>, I, <span class="CharOverride-1">704–705; </span>Cimpoi, <span class="CharOverride-1">Ist. lit. Basarabia</span>, <span class="CharOverride-1">71–73</span>; <span class="CharOverride-1">Dicţ. Chişinău</span>,<span class="CharOverride-1"> 178–180</span>. &#9;<span class="Semnatura">G.D.</span></p>
			<p class="Heuristica-PRIMUL"><span class="CharOverride-5">CRĂSNARU, Daniela</span> (14.IV.1950, Craiova), poetă, prozatoare. Este fiica Victoriei (n. Dancău) şi a lui Petre Crăsnaru, farmacist. După ce urmează Liceul „Nicolae Bălcescu” din Craiova (1965–1969), va absolvi Facultatea de Filologie, secția română–engleză, a Universităţii din acelaşi oraş (1973) și Academia de Științe Sociale şi Politice „Ștefan Gheorghiu” din București (1974). Debutează la „Ramuri” în 1967, iar editorial în 1973 cu placheta <span class="CharOverride-1">Lumină cât umbră</span>. De la terminarea facultăţii până în 1987 este redactor la Editura Eminescu, apoi conduce Editura Ion Creangă (1990–2001) și funcționează ca director de programe la Accademia di Romania din Roma (2001–2008). A fost deputat pe listele FSN între 1990 și 1992, ulterior fiind membru al Consiliului Naţional al PNL. I s-au acordat Premiul Uniunii Scriitorilor (1979, 1982), Premiul Academiei Române pentru întreaga operă (1991).</p>
			<p class="Heuristica-BASE">Debutul, cu volumul <span class="CharOverride-1">Lumină cât umbră</span>, se desfăşoară în cea mai mare parte sub aripa învăluitoare a poeziei Constanţei Buzea. Inegală, adunând texte cu vârste diferite, această primă carte impune un „univers de diafanităţi şi frăgezimi vegetale, înscriind o sensibilitate dominată de obsesia purităţii” (Ion Pop). De altminteri, <span class="CharOverride-5">C.</span> este un exemplu tipic de poet-punte între lirismul feminin al generaţiei ’60 (Ana Blandiana ş.a.) şi cel al generaţiei ’80 (Mariana Marin, Elena Ştefoi), evoluând de la tandreţe şi transparenţă la sarcasmul aluziv, cinism şi subversiune ca rezistenţă la cenzura realului, de la evanescenţă şi puritate la senzualismul nărăvaş şi notarea în priză directă a realităţii. <span class="CharOverride-1">Spaţiul de graţie</span> (1976) surprindea prin unitatea de ton. Afilieri la îndemână sunt Lucian Blaga, Constanţa Buzea, Nichita Stănescu, Ileana Mălăncioiu. „Spaţiul de graţie” este unul de „rugă şi pândă”, loc de iniţiere, unde închiderea (a ochilor, a păsării în căuşul palmei, a petalelor „în” floare) este resimţită concomitent ca tensiune şi salvare, dublată fiind de figurile deschiderii „gingaşe” (spargerea, sfârtecarea, visul în turn, roua, mierea, aburul) ce catalizează relaţiile dintre elemente: „În lada de zestre/ ninsoarea unei ierni de demult/ se mai zbate./ Simţi tu/ Înfrigurarea şi spaima/ acelui măr în singurătate”. Alte trimiteri evidente ar fi Grete Tartler şi Doina Uricariu. Ieşirea de sub zodia transparenţei, alterarea diafanului prin umor acidulat şi a reveriei prin concreteţea aproape nevrotică a asimilării realului s-au produs lent, în timp. De la <span class="CharOverride-1">Arcaşii orbi</span> (1978) şi <span class="CharOverride-1">Crângul hipnotic</span> (1979), care marchează eliberarea de monotonia calofil-contemplativă, şi până la <span class="CharOverride-1">Vânzătorul de indulgenţe</span> (1981), cel mai reprezentativ volum al poetei, dezabuzarea, retorica detaşării şi a autopersiflării amare, relativismul, adică resorturile distanţării ironice postmoderne, definesc o experienţă lirică rotundă: „Ninge frumos, ninge corect, după program/ ninge după toate canoanele artei./ Nu mă mai gândesc la dumneata, la tine, deloc.// La douăşpe ziua mă simt cel mai bine./ Creierul meu lucrează-n acord. Îşi pune mănuşile/ îşi pune livreaua de protocol./ Creierul meu care atârna spre sălile de disecţie/ sau de şedinţe,/ rebelii, hormonii din demisol”. Odată cu <span class="CharOverride-1">Şaizeci şi nouă de poezii de dragoste</span> (1982), carte urmată de <span class="CharOverride-1">Niagara de plumb</span> (1984), <span class="CharOverride-1">Emisferele de Magdeburg</span> (1987), de antologia <span class="CharOverride-1">Fereastra în zid</span> (1988) ş.a., textul se încarcă de tensiuni subversive, ca în cazul oricărui poet adevărat de la finele ceauşismului. Aproape totul se poate citi în cheie politică sau, cel puţin, se poate defini prin conflictualitate faţă de prezent. Totul devine parcă figură a claustrării şi a ratării, fiecare vers degajă deopotrivă exasperare şi eliberare, motivul Clovnului, figurile Actorului (saltimbancul, cascadorul aflat mereu în opoziţie cu un regizor dictatorial şi un scenariu prestabilit, invariabil procustian), ale versificatorului sarcastic, văzut ca un „mim plictisit”, compun un „autoportret cu măşti”, cum s-a spus, uneori dezabuzat, alteori revoltat de drama dedublării programate. Concomitent, universul iluziei într-o realitate labirintică însetată de iubire, dar subminată de capcanele prezentului cotidian dă substanţa povestirilor din volumele <span class="CharOverride-1">Marele premiu</span> (1983) şi <span class="CharOverride-1">Pluta răsturnată</span> (1990). Iluzia libertăţii (<span class="CharOverride-1">Circuitul tristeţii în natură</span>), iluzia erotică (<span class="CharOverride-1">Nimicuri femeieşti</span>), culpabilizarea (<span class="CharOverride-1">Faptul divers</span>), cu fete care se pierd în tablouri, împlinindu-se în vis, dar şi cu notaţia băieţoasă a prozelor cu mediu studenţesc şi „ceaiuri în gaşcă”, umorul tandru şi maliţia bonomă dovedesc ceva mai mult decât simplul capriciu narativ al unei sensibilităţi poetice. </p>
			<p class="Heuristica___mici"><span class="CharOverride-5">SCRIERI:</span> <span class="CharOverride-1">Lumină cât umbră</span>, Bucureşti, 1973; <span class="CharOverride-1">Spaţiul de graţie</span>, Bucureşti, 1976; <span class="CharOverride-1">Arcaşii orbi</span>, Bucureşti, 1978; <span class="CharOverride-1">Crângul hipnotic</span>, Bucureşti, 1979; <span class="CharOverride-1">Vânzătorul de indulgenţe</span>, Bucureşti, 1981; <span class="CharOverride-1">Şaizeci şi nouă de poezii de dragoste</span>, Bucureşti, 1982; ed. Bucureşti, 1995; <span class="CharOverride-1">Carte pentru fata Gu, o fetiţă cum eşti tu</span>, Bucureşti, 1982; <span class="CharOverride-1">Marele premiu</span>, Bucureşti, 1983; <span class="CharOverride-1">Niagara de plumb</span>, Bucureşti, 1984; <span class="CharOverride-1">Poezii – jucării pentru cei mai mici copii</span>, Bucureşti, 1985; <span class="CharOverride-1">Emisferele de Magdeburg</span>, Bucureşti, 1987; <span class="CharOverride-1">O poveste cu mult soare despre cum te faci tu mare</span>, Bucureşti, 1987; <span class="CharOverride-1">Fereastra în zid</span>, Craiova, 1988; <span class="CharOverride-1">Pluta răsturnată</span>, Bucureşti, 1990; <span class="CharOverride-1">69 poezii de dragoste</span>, Bucureşti, 1995; <span class="CharOverride-1">Austerloo</span>, Bucureşti, 1998.</p>
			<p class="Heuristica___m_RPR"><span class="CharOverride-5">Repere bibliografice: </span>Ulici, <span class="CharOverride-1">Prima verba</span>, I, <span class="CharOverride-1">78–80</span>; Barbu, <span class="CharOverride-1">O ist.</span>,<span class="CharOverride-1"> </span>I,<span class="CharOverride-1"> 439–441</span>; Piru, <span class="CharOverride-1">Poezia</span>,<span class="CharOverride-1"> </span>II, <span class="CharOverride-1">514–516</span>; Iorgulescu, <span class="CharOverride-1">Scriitori</span>,<span class="CharOverride-1"> 48–49</span>;<span class="CharOverride-1"> </span>Poantă, <span class="CharOverride-1">Radiografii</span>, I, <span class="CharOverride-1">279–280</span>, II, <span class="CharOverride-1">82–85</span>; Felea, <span class="CharOverride-1">Aspecte</span>, II, <span class="CharOverride-1">190–193</span>, III, <span class="CharOverride-1">118–122</span>; Cristea,<span class="CharOverride-1"> Faptul, 189–192</span>; Iorgulescu, <span class="CharOverride-1">Critică</span>,<span class="CharOverride-1"> 82–84</span>; Raicu, <span class="CharOverride-1">Fragmente</span>, <span class="CharOverride-1">304–307</span>; Tartler, <span class="CharOverride-1">Melopoetica</span>,<span class="CharOverride-1"> 168–171</span>; Munteanu, <span class="CharOverride-1">Jurnal</span>, IV, <span class="CharOverride-1">247–249</span>; Nicolae Manolescu, <span class="CharOverride-1">Autoportret în fereastra poeziei</span>, RL, 1989, 3; Al. Călinescu, <span class="CharOverride-1">Tensiuni lirice</span>, CRC, 1989, 10; Coşovei, <span class="CharOverride-1">Pornind</span>,<span class="CharOverride-1"> 15–21</span>; Eugenia Tudor-Anton, <span class="CharOverride-1">„Pluta răsturnată”</span>, VR, 1991, 5; Cristea, <span class="CharOverride-1">A scrie</span>, <span class="CharOverride-1">199–203</span>; Poantă, <span class="CharOverride-1">Scriitori</span>,<span class="CharOverride-1"> 112–114</span>; <span class="CharOverride-1">Dicţ. scriit. rom.</span>,<span class="CharOverride-1"> </span>I, <span class="CharOverride-1">705–706</span>;<span class="CharOverride-1"> </span>Pop, <span class="CharOverride-1">Pagini</span>,<span class="CharOverride-1"> 141–149</span>; Dimisianu, <span class="CharOverride-1">Lumea</span>,<span class="CharOverride-1"> 322–325</span>;<span class="CharOverride-1"> Dicţ. analitic</span>, III, <span class="CharOverride-1">126–128</span>;<span class="CharOverride-1"> </span>Popa, <span class="CharOverride-1">Ist. lit.</span>, II, <span class="CharOverride-1">510</span>. &#9;<span class="Semnatura">D.C.M.</span></p>
			<p class="Heuristica-PRIMUL"><span class="titlu-12">CRÂNGULEANU, Ion</span> (pseudonim al lui Ion Avasilinei; 28.III.1940, Coşula, j. Botoşani – 15.VIII.2003, Bucureşti), poet, prozator. Este fiul Mariei şi al lui Mihai Avasilinei, ţărani. După absolvirea Liceului „A.T. Laurian” din Botoşani, <span class="CharOverride-5">C. </span>a urmat cursurile Facultăţii de Filologie la Universitatea „Al. I. Cuza” din Iaşi şi la Universitatea din Bucureşti, luându-şi licenţa în 1964. Debutează în „Contemporanul” (1958), iar editorial în 1962 cu <span class="CharOverride-1">Anotimpurile Griviţei</span>.</p>
			<p class="Heuristica-BASE">Tributară masiv clişeelor realist-socialiste, placheta <span class="CharOverride-1">Anotimpurile Griviţei</span> cântă „colectiva”, „partidul”, „tractoriştii”, „oamenii sondelor” şi, omagiu canonic, figura lui Lenin, părintele doctrinei electrificării satelor ca premisă a noii ordini sociale: „Nopţile satului meu vor fi fermecate:/ Între pădurile seculare/ Cerul va coborî înstelat peste uliţi;/ Vor străluci luceferi electrici/ Trimiţând mănunchiuri de suliţi/ Luminoase, prin geamuri/ [...]/ Prin toate casele/ Va intra Lenin/ Zâmbind către oameni cu inima plină;/ Satul/ Va sclipi de atâta lumină,/ Şi nopţile lui/ Vor fi fermecate”. Numeroasele volume ulterioare – <span class="CharOverride-1">Ritmuri române </span>(1969), <span class="CharOverride-1">Sunt pionier al României socialiste </span>(1979) sau <span class="CharOverride-1">Torentul Roşu. Epoca Nicolae Ceauşescu </span>(1989) ş.a. – revarsă asupra cititorului o versificaţie facilă şi convenţională, aducând în prim-plan naţionalismul declamator al dictaturii ceauşiste din anii ’70–’80: „Se-aude ţara-n oameni şi-n unelte,/ Prin lanuri trece tânăr şi visând zefirul/ Şi când oraşele vuiesc de ritmuri proletare,/ Chiar lângă lună cântă trandafirul”. O menţiune merită <span class="CharOverride-1">Sonete mute </span>(1969), în care elanul propagandistic pare temperat de conştiinţa tulbure a chemării pământului: „Din fiecare cruce rumegată de carii/ Se-aud vocile părinţilor ruginite şi grele/ [...] Sarea pământului îmi viscoleşte spatele/ Cu steaguri împunse de bouri şi putrede, –/ Mă scufund în balade şi-n duhul părinţilor/ Care îmi aţin calea la crucile drumurilor”.</p>
			<p class="Heuristica___mici"><span class="CharOverride-5">SCRIERI: </span><span class="CharOverride-1">Anotimpurile Griviţei</span>, Bucureşti, 1962; <span class="CharOverride-1">Lumina de dragoste</span>, Bucureşti, 1964; <span class="CharOverride-1">Bucurii pentru copii</span>, Bucureşti, 1966; <span class="CharOverride-1">Minus durerea</span>, Bucureşti, 1966; <span class="CharOverride-1">Emoţii la trapez</span>, Bucureşti, 1967; <span class="CharOverride-1">Un căţel ca vai de el</span>, Bucureşti, 1968; <span class="CharOverride-1">Ritmuri române</span>, Bucureşti, 1969; <span class="CharOverride-1">Sonete mute</span>, Bucureşti, 1969; <span class="CharOverride-1">Traversarea nedreptăţii. Elegii şi imnuri</span>, Bucureşti, 1970; <span class="CharOverride-1">Omul de rând</span>, Bucureşti, 1972; <span class="CharOverride-1">Ridică mâna şi vei primi o floare</span>, Bucureşti, 1972; <span class="CharOverride-1">Cavalerii porţilor albastre</span>, Bucureşti, 1973; <span class="CharOverride-1">Flori pentru sarea pământului</span>, Bucureşti, 1973; <span class="CharOverride-1">Poeme</span>, Bucureşti, 1973; <span class="CharOverride-1">Alte bucurii pentru copii</span>, Bucureşti, 1975; <span class="CharOverride-1">Aventuri în Ţara Motrului</span>, Bucureşti, 1975; <span class="CharOverride-1">Focuri şi izvoare</span>, Bucureşti, 1978; <span class="CharOverride-1">Turnul timpului</span>, Bucureşti, 1978; <span class="CharOverride-1">Sunt pionier al României socialiste</span>, Bucureşti, 1979; <span class="CharOverride-1">Vaporul şi noaptea</span>, Bucureşti, 1979; <span class="CharOverride-1">Planeta Eminescu</span>, Bucureşti, 1980; <span class="CharOverride-1">Mărgărintul din privaz</span>, Bucureşti, 1981; <span class="CharOverride-1">Părinţii noştri, comuniştii</span>, Bucureşti, 1981; <span class="CharOverride-1">Proba zborului</span>, Bucureşti, 1981; <span class="CharOverride-1">Luceafăr cu cireşe la urechi</span>, Bucureşti, 1982; <span class="CharOverride-1">Defăimarea umbrei</span>, Bucureşti, 1983; <span class="CharOverride-1">Întemeietorul</span>, Bucureşti, 1983; <span class="CharOverride-1">Cota 2001</span>, Bucureşti, 1984; <span class="CharOverride-1">Eliberarea</span>, Bucureşti, 1984; <span class="CharOverride-1">Riscul certitudinii</span>, Bucureşti, 1985; <span class="CharOverride-1">Omul lumină</span>, Bucureşti, 1988; <span class="CharOverride-1">Echipa de aur</span>, Bucureşti, 1989; <span class="CharOverride-1">Torentul roşu. Epoca Nicolae Ceauşescu</span>,<span class="CharOverride-1"> </span>Bucureşti, 1989.</p>
			<p class="Heuristica___m_RPR"><span class="CharOverride-5">Repere bibliografice:</span> Mincu, <span class="CharOverride-1">Critice</span>, I, <span class="CharOverride-1">167–169</span>;<span class="CharOverride-1"> </span>Sorianu, <span class="CharOverride-1">Contrapunct</span>,<span class="CharOverride-1"> 112–115</span>; Constantin, <span class="CharOverride-1">Despre poeţi</span>,<span class="CharOverride-1"> 247–249</span>;<span class="CharOverride-1"> </span>Piru,<span class="CharOverride-1"> Poezia</span>,<span class="CharOverride-1"> </span>II, <span class="CharOverride-1">163–166</span>; Iorgulescu, <span class="CharOverride-1">Scriitori</span>,<span class="CharOverride-1"> 49–50</span>;<span class="CharOverride-1"> </span>Popa, <span class="CharOverride-1">Ist. lit.</span>,<span class="CharOverride-1"> </span>II, <span class="CharOverride-1">584.</span>  &#9;<span class="Semnatura">L.H.</span></p>
		</div>
		<div id="_idContainer038" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Coresi</span></p>
		</div>
		<div class="_idGenObjectLayout-1">
			<div id="_idContainer039" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/coresi_(1577).jpg" alt="" />
			</div>
		</div>
		<div id="_idContainer040" class="Basic-Text-Frame">
			<p class="Legenda_BUN"><span class="CharOverride-1">Pagină din </span>Psaltirea<span class="CharOverride-1"> tipărită de Coresi (1577)</span></p>
		</div>
		<div id="_idContainer041" class="Basic-Text-Frame">
			<p class="Basic-Paragraph"><span class="CharOverride-1">Coresi</span></p>
		</div>
		<div id="_idContainer042" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Coresi</span></p>
		</div>
		<div id="_idContainer043" class="Basic-Text-Frame">
			<p class="Basic-Paragraph"><span class="CharOverride-1">Coresi</span></p>
		</div>
		<div id="_idContainer044" class="Basic-Graphics-Frame _idGenObjectStyleOverride-2">
			<p class="Legenda_BUN"><span class="CharOverride-1">Scrisoare trimisă de M. Eminescu lui Lascăr Catargiu</span></p>
		</div>
		<div class="_idGenObjectLayout-1">
			<div id="_idContainer045" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/Mihai_Eminescu_catre_Lascar_Catargiu_1.jpg" alt="" />
			</div>
		</div>
		<div id="_idContainer046" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Corespondenţă</span></p>
		</div>
		<div class="_idGenObjectLayout-1">
			<div id="_idContainer047" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/Mihai_Eminescu_catre_Lascar_Catargiu_2.jpg" alt="" />
			</div>
		</div>
		<div id="_idContainer048" class="Basic-Text-Frame">
			<p class="Basic-Paragraph"><span class="CharOverride-1">Corespondenţă</span></p>
		</div>
		<div id="_idContainer049" class="Basic-Graphics-Frame _idGenObjectStyleOverride-1">
			<p class="Legenda_BUN"><span class="CharOverride-1">Fragmente din corespondenţa dintre Alexandu şi Alexandra (Saşa) Odobescu</span></p>
		</div>
		<div class="_idGenObjectLayout-1">
			<div id="_idContainer050" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/Alexandru_Odobescu_catre_Alexandra_(Sasa)_Odobescu2.jpg" alt="" />
			</div>
		</div>
		<div id="_idContainer051" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Corespondenţă</span></p>
		</div>
		<div id="_idContainer052" class="Basic-Text-Frame">
			<p class="Basic-Paragraph"><span class="CharOverride-1">Corespondenţă</span></p>
		</div>
		<div id="_idContainer053" class="Basic-Graphics-Frame _idGenObjectStyleOverride-1">
			<p class="Legenda_BUN"><span class="CharOverride-1">Duiliu Zamfirescu către Ion Bacalbaşa</span></p>
		</div>
		<div class="_idGenObjectLayout-1">
			<div id="_idContainer054" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/Duiliu_Zamfirescu_catre_Ion_Bacalbasa.png" alt="" />
			</div>
		</div>
		<div id="_idContainer055" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Corespondenţă</span></p>
		</div>
		<div id="_idContainer056" class="Basic-Text-Frame">
			<p class="Basic-Paragraph"><span class="CharOverride-1">Corespondenţă</span></p>
		</div>
		<div class="_idGenObjectLayout-1">
			<div id="_idContainer057" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/Mihail_Kogalniceanu_catre_Titu_Maiorescu_2.jpg" alt="" />
			</div>
		</div>
		<div id="_idContainer058" class="Basic-Graphics-Frame _idGenObjectStyleOverride-1">
			<p class="Legenda_BUN"><span class="CharOverride-1">Fragmente dintr-o scrisoare a lui Mihail Kogălniceanu către Titu Maiorescu</span></p>
		</div>
		<div id="_idContainer059" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Corespondenţă</span></p>
		</div>
		<div id="_idContainer060" class="Basic-Text-Frame">
			<p class="Basic-Paragraph"><span class="CharOverride-1">Corespondenţă</span></p>
		</div>
		<div class="_idGenObjectLayout-1">
			<div id="_idContainer061" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/Titu_Maiorescu_catre_Vasile_Alecsandri_2.jpg" alt="" />
			</div>
		</div>
		<div id="_idContainer062" class="Basic-Graphics-Frame _idGenObjectStyleOverride-1">
			<p class="Legenda_BUN"><span class="CharOverride-1">Fragmente dintr-o scrisoare a lui Titu Maiorescu adresată lui Vasile Alecsandri</span></p>
		</div>
		<div id="_idContainer063" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Corespondenţă</span></p>
		</div>
		<div id="_idContainer064" class="Basic-Text-Frame">
			<p class="Basic-Paragraph"><span class="CharOverride-1">Corespondenţă</span></p>
		</div>
		<div id="_idContainer065" class="Basic-Graphics-Frame _idGenObjectStyleOverride-1">
			<p class="Legenda_BUN"><span class="CharOverride-1">Fragment dintr-o scrisoare a lui Ion Barbu către Marcel Romanescu</span></p>
		</div>
		<div class="_idGenObjectLayout-1">
			<div id="_idContainer066" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/Ion_Barbu_catre_Marcel_Romanescu.jpg" alt="" />
			</div>
		</div>
		<div id="_idContainer067" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Corespondenţă</span></p>
		</div>
		<div id="_idContainer068" class="Basic-Text-Frame">
			<p class="Basic-Paragraph"><span class="CharOverride-1">Corespondenţă</span></p>
		</div>
		<div class="_idGenObjectLayout-1">
			<div id="_idContainer069" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/Emil_Cioran_catre_Arsavir_Acterian.jpg" alt="" />
			</div>
		</div>
		<div id="_idContainer070" class="Basic-Graphics-Frame _idGenObjectStyleOverride-1">
			<p class="Legenda_BUN"><span class="CharOverride-1">Emil Cioran către Arşavir Acterian</span></p>
		</div>
		<div id="_idContainer071" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Corespondenţă</span></p>
		</div>
		<div id="_idContainer072" class="Basic-Text-Frame">
			<p class="Basic-Paragraph"><span class="CharOverride-1">Corespondenţă</span></p>
		</div>
		<div class="_idGenObjectLayout-1">
			<div id="_idContainer073" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/Constantin_Noica_catre_Ion_Petrovici_1.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer074" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/Constantin_Noica_catre_Ion_Petrovici_2.jpg" alt="" />
			</div>
		</div>
		<div id="_idContainer075" class="Basic-Graphics-Frame _idGenObjectStyleOverride-1">
			<p class="Legenda_BUN"><span class="CharOverride-1">Scrisoare a lui Constantin Noica <br />adresată lui Ion Petrovici</span></p>
		</div>
		<div id="_idContainer076" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Corespondenţă</span></p>
		</div>
		<div id="_idContainer077" class="Basic-Text-Frame">
			<p class="Basic-Paragraph"><span class="CharOverride-1">Corlaciu</span></p>
		</div>
		<div id="_idContainer078" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Corlaciu</span></p>
		</div>
		<div id="_idContainer079" class="Basic-Text-Frame">
			<p class="Basic-Paragraph"><span class="CharOverride-1">Corlățeanu</span></p>
		</div>
		<div id="_idContainer080" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Corn</span></p>
		</div>
		<div id="_idContainer081" class="Basic-Text-Frame">
			<p class="Basic-Paragraph"><span class="CharOverride-1">Cornea</span></p>
		</div>
		<div id="_idContainer082" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Cornea</span></p>
		</div>
		<div id="_idContainer083" class="Basic-Text-Frame">
			<p class="Basic-Paragraph"><span class="CharOverride-1">Cornea</span></p>
		</div>
		<div id="_idContainer084" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Cornea</span></p>
		</div>
		<div id="_idContainer085" class="Basic-Text-Frame">
			<p class="Basic-Paragraph"><span class="CharOverride-1">Cornea</span></p>
		</div>
		<div class="_idGenObjectLayout-1">
			<div id="_idContainer086" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/Cornea_Paul.jpg" alt="" />
			</div>
		</div>
		<div id="_idContainer087" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Cornea</span></p>
		</div>
		<div id="_idContainer088" class="Basic-Text-Frame">
			<p class="Basic-Paragraph"><span class="CharOverride-1">Cornea</span></p>
		</div>
		<div id="_idContainer089" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Corneanu</span></p>
		</div>
		<div id="_idContainer090" class="Basic-Text-Frame">
			<p class="Basic-Paragraph"><span class="CharOverride-1">Cornel</span></p>
		</div>
		<div id="_idContainer091" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Corniș-Pop</span></p>
		</div>
		<div id="_idContainer092" class="Basic-Text-Frame">
			<p class="Basic-Paragraph"><span class="CharOverride-1">Corniș-Pop</span></p>
		</div>
		<div id="_idContainer093" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Cornu</span></p>
		</div>
		<div id="_idContainer094" class="Basic-Text-Frame">
			<p class="Basic-Paragraph"><span class="CharOverride-1">Cornu</span></p>
		</div>
		<div id="_idContainer095" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Coroban</span></p>
		</div>
		<div id="_idContainer096" class="Basic-Text-Frame">
			<p class="Basic-Paragraph"><span class="CharOverride-1">Coroiu</span></p>
		</div>
		<div id="_idContainer097" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Cortina</span></p>
		</div>
		<div id="_idContainer098" class="Basic-Text-Frame">
			<p class="Basic-Paragraph"><span class="CharOverride-1">Cosaşu</span></p>
		</div>
		<div id="_idContainer099" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Cosaşu</span></p>
		</div>
		<div id="_idContainer100" class="Basic-Text-Frame">
			<p class="Basic-Paragraph"><span class="CharOverride-1">Cosaşu</span></p>
		</div>
		<div id="_idContainer101" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Cosaşu</span></p>
		</div>
		<div id="_idContainer102" class="Basic-Text-Frame">
			<p class="Basic-Paragraph"><span class="CharOverride-1">Cosaşu</span></p>
		</div>
		<div id="_idContainer103" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Cosinzeana</span></p>
		</div>
		<div id="_idContainer104" class="Basic-Text-Frame">
			<p class="Basic-Paragraph"><span class="CharOverride-1">Cosma</span></p>
		</div>
		<div id="_idContainer105" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Cosma</span></p>
		</div>
		<div id="_idContainer106" class="Basic-Text-Frame">
			<p class="Basic-Paragraph"><span class="CharOverride-1">Cosmin</span></p>
		</div>
		<div id="_idContainer107" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Costa</span></p>
		</div>
		<div id="_idContainer108" class="Basic-Text-Frame">
			<p class="Basic-Paragraph"><span class="CharOverride-1">Costache</span></p>
		</div>
		<div id="_idContainer109" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Costea</span></p>
		</div>
		<div id="_idContainer110" class="Basic-Text-Frame">
			<p class="Basic-Paragraph"><span class="CharOverride-1">Costenco</span></p>
		</div>
		<div id="_idContainer111" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Costenco</span></p>
		</div>
		<div id="_idContainer112" class="Basic-Text-Frame">
			<p class="Basic-Paragraph"><span class="CharOverride-1">Costin</span></p>
		</div>
		<div id="_idContainer113" class="Basic-Text-Frame">
			<p class="Legenda_BUN"><span class="CharOverride-1">Tristan Tzara, M.H. Maxy, Ion Vinea și Jacques Costin</span></p>
		</div>
		<div class="_idGenObjectLayout-1">
			<div id="_idContainer114" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/Costin_J_Tzara,_Maxy,_Vinea,_Costin_(1915).jpg" alt="" />
			</div>
		</div>
		<div id="_idContainer115" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Costin</span></p>
		</div>
		<div id="_idContainer116" class="Basic-Text-Frame">
			<p class="Basic-Paragraph"><span class="CharOverride-1">Costin</span></p>
		</div>
		<div id="_idContainer117" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Costin</span></p>
		</div>
		<div id="_idContainer118" class="Basic-Text-Frame">
			<p class="Basic-Paragraph"><span class="CharOverride-1">Costin</span></p>
		</div>
		<div id="_idContainer119" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Costin</span></p>
		</div>
		<div class="_idGenObjectLayout-1">
			<div id="_idContainer120" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/03_costisn_miron.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer121" class="_idGenObjectStyleOverride-1">
			</div>
		</div>
		<div class="_idGenObjectLayout-1">
			<div id="_idContainer122" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/02cosm.jpg" alt="" />
			</div>
		</div>
		<div id="_idContainer123" class="Basic-Text-Frame">
			<p class="Basic-Paragraph"><span class="CharOverride-1">Costin</span></p>
		</div>
		<div class="_idGenObjectLayout-1">
			<div id="_idContainer124" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/costin,_miron_bun.png" alt="" />
			</div>
		</div>
		<div class="_idGenObjectLayout-1">
			<div id="_idContainer125" class="_idGenObjectStyleOverride-1">
			</div>
		</div>
		<div class="_idGenObjectLayout-1">
			<div id="_idContainer126" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/costin,_miron_bun1.png" alt="" />
			</div>
		</div>
		<div id="_idContainer127" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Costin</span></p>
		</div>
		<div id="_idContainer128" class="Basic-Text-Frame">
			<p class="Basic-Paragraph"><span class="CharOverride-1">Costin</span></p>
		</div>
		<div id="_idContainer129" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Costin</span></p>
		</div>
		<div id="_idContainer130" class="Basic-Text-Frame">
			<p class="Basic-Paragraph"><span class="CharOverride-1">Costin</span></p>
		</div>
		<div id="_idContainer131" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Costinescu</span></p>
		</div>
		<div id="_idContainer132" class="Basic-Text-Frame">
			<p class="Basic-Paragraph"><span class="CharOverride-1">Coşbuc</span></p>
		</div>
		<div id="_idContainer133" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Coşbuc</span></p>
		</div>
		<div id="_idContainer134" class="Basic-Text-Frame">
			<p class="Legenda_BUN"><span class="CharOverride-1">Cu soția Elena și fiul Alexandru</span></p>
		</div>
		<div class="_idGenObjectLayout-1">
			<div id="_idContainer135" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/cosg04.jpg" alt="" />
			</div>
		</div>
		<div id="_idContainer136" class="Basic-Text-Frame">
			<p class="Basic-Paragraph"><span class="CharOverride-1">Coşbuc</span></p>
		</div>
		<div class="_idGenObjectLayout-1">
			<div id="_idContainer137" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/cosbuc,_george_bun.png" alt="" />
			</div>
		</div>
		<div class="_idGenObjectLayout-1">
			<div id="_idContainer138" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/cosbuc,_george_bun1.png" alt="" />
			</div>
		</div>
		<div id="_idContainer139" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Coşbuc</span></p>
		</div>
		<div id="_idContainer140" class="Basic-Text-Frame">
			<p class="Basic-Paragraph"><span class="CharOverride-1">Coşbuc</span></p>
		</div>
		<div class="_idGenObjectLayout-1">
			<div id="_idContainer141" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/cosbuc,_george_bun2.png" alt="" />
			</div>
		</div>
		<div class="_idGenObjectLayout-1">
			<div id="_idContainer142" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/cosbuc,_george_bun3.png" alt="" />
			</div>
		</div>
		<div id="_idContainer143" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Coşbuc</span></p>
		</div>
		<div id="_idContainer144" class="Basic-Text-Frame">
			<p class="Basic-Paragraph"><span class="CharOverride-1">Coşbuc</span></p>
		</div>
		<div class="_idGenObjectLayout-1">
			<div id="_idContainer145" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/05_CosbucG409e.png" alt="" />
			</div>
		</div>
		<div id="_idContainer146" class="Basic-Text-Frame">
			<p class="Legenda_BUN"><span class="CharOverride-1">G. Coșbuc și I.L. Caragiale</span></p>
		</div>
		<div class="_idGenObjectLayout-1">
			<div id="_idContainer147" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/02_Cosbuc_si_Caragiale.png" alt="" />
			</div>
		</div>
		<div id="_idContainer148" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Coşbuc</span></p>
		</div>
		<div id="_idContainer149" class="Basic-Text-Frame">
			<p class="Basic-Paragraph"><span class="CharOverride-1">Coşbuc</span></p>
		</div>
		<div class="_idGenObjectLayout-1">
			<div id="_idContainer150" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/03cosg.jpg" alt="" />
			</div>
		</div>
		<div id="_idContainer151" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Coşbuc</span></p>
		</div>
		<div id="_idContainer152" class="Basic-Text-Frame">
			<p class="Basic-Paragraph"><span class="CharOverride-1">Coşbuc</span></p>
		</div>
		<div id="_idContainer153" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Coşeriu</span></p>
		</div>
		<div class="_idGenObjectLayout-1">
			<div id="_idContainer154" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/Coseriu_Eugen.jpg" alt="" />
			</div>
		</div>
		<div id="_idContainer155" class="Basic-Text-Frame">
			<p class="Basic-Paragraph"><span class="CharOverride-1">Coşeriu</span></p>
		</div>
		<div id="_idContainer156" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Coşeriu</span></p>
		</div>
		<div id="_idContainer157" class="Basic-Text-Frame">
			<p class="Basic-Paragraph"><span class="CharOverride-1">Coşovei</span></p>
		</div>
		<div id="_idContainer158" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Coşovei</span></p>
		</div>
		<div id="_idContainer159" class="Basic-Text-Frame">
			<p class="Basic-Paragraph"><span class="CharOverride-1">Coşovei</span></p>
		</div>
		<div class="_idGenObjectLayout-1">
			<div id="_idContainer160" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/cost1.jpg" alt="" />
			</div>
		</div>
		<div id="_idContainer161" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Coşovei</span></p>
		</div>
		<div id="_idContainer162" class="Basic-Text-Frame">
			<p class="Basic-Paragraph"><span class="CharOverride-1">Coşovei</span></p>
		</div>
		<div id="_idContainer163" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Cotorcea</span></p>
		</div>
		<div id="_idContainer164" class="Basic-Text-Frame">
			<p class="Basic-Paragraph"><span class="CharOverride-1">Cotore</span></p>
		</div>
		<div id="_idContainer165" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Cotovu</span></p>
		</div>
		<div id="_idContainer166" class="Basic-Text-Frame">
			<p class="Basic-Paragraph"><span class="CharOverride-1">Cotrău</span></p>
		</div>
		<div id="_idContainer167" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Cotruş</span></p>
		</div>
		<div id="_idContainer168" class="Basic-Text-Frame">
			<p class="Basic-Paragraph"><span class="CharOverride-1">Cotruş</span></p>
		</div>
		<div id="_idContainer169" class="Basic-Text-Frame">
			<p class="Legenda_BUN"><span class="CharOverride-1">Jos, de la stânga la dreapta: Aron Cotruş, Peter Neagoe şi N. Braica </span></p>
			<p class="Legenda_BUN"><span class="CharOverride-1">Sus: Ion Th. Ilea, Petre Pascu, N. Rusu</span></p>
		</div>
		<div class="_idGenObjectLayout-1">
			<div id="_idContainer170" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/cota02.jpg" alt="" />
			</div>
		</div>
		<div id="_idContainer171" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Cotruş</span></p>
		</div>
		<div id="_idContainer172" class="Basic-Text-Frame">
			<p class="Basic-Paragraph"><span class="CharOverride-1">Cotruş</span></p>
		</div>
		<div class="_idGenObjectLayout-1">
			<div id="_idContainer173" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/01_Cotrus.jpg" alt="" />
			</div>
		</div>
		<div id="_idContainer174" class="Basic-Text-Frame">
			<p class="Legenda_BUN"><span class="CharOverride-1">Desen de Marcel Iancu</span></p>
		</div>
		<div id="_idContainer175" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Cotruş</span></p>
		</div>
		<div id="_idContainer176" class="Basic-Text-Frame">
			<p class="Basic-Paragraph"><span class="CharOverride-1">Cotruş</span></p>
		</div>
		<div id="_idContainer177" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Cotruş</span></p>
		</div>
		<div id="_idContainer178" class="Basic-Text-Frame">
			<p class="Basic-Paragraph"><span class="CharOverride-1">Courrier</span></p>
		</div>
		<div id="_idContainer179" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Covaci</span></p>
		</div>
		<div id="_idContainer180" class="Basic-Text-Frame">
			<p class="Basic-Paragraph"><span class="CharOverride-1">Covaci</span></p>
		</div>
		<div id="_idContainer181" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Coval</span></p>
		</div>
		<div id="_idContainer182" class="Basic-Text-Frame">
			<p class="Basic-Paragraph"><span class="CharOverride-1">Covalciuc</span></p>
		</div>
		<div id="_idContainer183" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Cozmin</span></p>
		</div>
		<div id="_idContainer184" class="Basic-Text-Frame">
			<p class="Basic-Paragraph"><span class="CharOverride-1">Craia</span></p>
		</div>
		<div id="_idContainer185" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Crainic</span></p>
		</div>
		<div id="_idContainer186" class="Basic-Text-Frame">
			<p class="Basic-Paragraph"><span class="CharOverride-1">Crainic</span></p>
		</div>
		<div id="_idContainer187" class="Basic-Text-Frame">
			<p class="Legenda_BUN"><span class="CharOverride-1">În locuinţa medicului Ioan Ţeicu (centru), cu Octavian Goga</span></p>
		</div>
		<div class="_idGenObjectLayout-1">
			<div id="_idContainer188" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/02_Crainic.jpg" alt="" />
			</div>
		</div>
		<div id="_idContainer189" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Crainic</span></p>
		</div>
		<div id="_idContainer190" class="Basic-Text-Frame">
			<p class="Basic-Paragraph"><span class="CharOverride-1">Crainic</span></p>
		</div>
		<div id="_idContainer191" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Crainic</span></p>
		</div>
		<div id="_idContainer192" class="Basic-Text-Frame">
			<p class="Basic-Paragraph"><span class="CharOverride-1">Crainicul</span></p>
		</div>
		<div id="_idContainer193" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Crama</span></p>
		</div>
		<div id="_idContainer194" class="Basic-Text-Frame">
			<p class="Basic-Paragraph"><span class="CharOverride-1">Crama</span></p>
		</div>
		<div id="_idContainer195" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Crăciun</span></p>
		</div>
		<div id="_idContainer196" class="Basic-Text-Frame">
			<p class="Basic-Paragraph"><span class="CharOverride-1">Crăciun</span></p>
		</div>
		<div class="_idGenObjectLayout-1">
			<div id="_idContainer197" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/crag1.jpg" alt="" />
			</div>
		</div>
		<div id="_idContainer198" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Crăciun</span></p>
		</div>
		<div id="_idContainer199" class="Basic-Text-Frame">
			<p class="Basic-Paragraph"><span class="CharOverride-1">Crăciun</span></p>
		</div>
		<div id="_idContainer200" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Crăciun</span></p>
		</div>
		<div id="_idContainer201" class="Basic-Text-Frame">
			<p class="Basic-Paragraph"><span class="CharOverride-1">Crăciun</span></p>
		</div>
		<div id="_idContainer202" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Crăciunaş</span></p>
		</div>
		<div id="_idContainer203" class="Basic-Text-Frame">
			<p class="Basic-Paragraph"><span class="CharOverride-1">Crăciunescu</span></p>
		</div>
		<div id="_idContainer204" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Crăciunescu</span></p>
		</div>
		<div id="_idContainer205" class="Basic-Text-Frame">
			<p class="Basic-Paragraph"><span class="CharOverride-1">Crăsescu</span></p>
		</div>
		<div id="_idContainer206" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Crăsnaru</span></p>
		</div>
		<div id="_idContainer207" class="Basic-Text-Frame">
			<p class="Basic-Paragraph"><span class="CharOverride-1">Crăsnaru</span></p>
		</div>
		<div class="_idGenObjectLayout-1">
			<div id="_idContainer208" class="_idGenObjectStyleOverride-1">
				<img class="_idGenObjectAttribute-1" src="07_DGLR_C_610-733-web-resources/image/Crasnaru_Daniela.jpg" alt="" />
			</div>
		</div>
		<div id="_idContainer209" class="Basic-Text-Frame">
			<p class="Basic-Paragraph ParaOverride-4"><span class="CharOverride-1">Crânguleanu</span></p>
		</div>
	</body>
</html>

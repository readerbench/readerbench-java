<!DOCTYPE html>
<html>
	<head>
		<meta charset="utf-8" />
		<title>02_p_80-95_AeAh</title>
		<link href="02_p_80-95_AeAh-web-resources/css/idGeneratedStyles.css" rel="stylesheet" type="text/css" />
	</head>
	<body id="x02_p_80-95_AeAh" lang="ro-RO">
		<div id="_idContainer000" class="Basic-Text-Frame">
			<p class="Basic-Paragraph"><span class="CharOverride-1">Aescht</span></p>
		</div>
		<div id="_idContainer008" class="_idGenObjectStyleOverride-1">
			<p class="Heuristica-PRIMUL"><span class="titlu-12">AESCHT, Georg</span><span class="CharOverride-2"> </span>(28.IX.1953, Codlea), publicist, traducător. Este fiul Evei Aescht (n. Tittes), secretară, şi al lui Hermann Aescht, tehnician. După absolvirea liceului în oraşul natal, frecventează cursurile Facultăţii de Filologie a Universităţii „Babeş–Bolyai” din Cluj-Napoca, secţia germană–engleză (1972–1976). Până la emigrarea în Germania (1984) predă limba germană la Liceul „George Coşbuc” din Cluj-Napoca. Stabilit la Bonn, este angajat corector într-o tipografie, iar din 1991 lucrează ca redactor la revista „Kulturpolitische Korrespondenz” (acum la Königswinter am Rhein). Debutează în 1974 la „Echinox”, iar editorial cu versiunea în germană a unor basme de Oscar Wilde (<span class="CharOverride-1">Der glückliche Prinz und andere Märchen</span>) în 1977. Colaborează şi la „Karpatenrundschau”, „22”, „Observator cultural”, „Siebenbürgische Zeitung”, „Spiegelungen” ş.a. Mai editează seria de cărţi despre trecutul codlenilor intitulată „Zeidner Denkwürdigkeiten” şi bianualul „Zeidner Gruβ”. Este membru al asociaţiei Die Künstlergilde din Esslingen.</p>
			<p class="Heuristica-BASE">În mediul cultural al Clujului, care l-a format, <span class="CharOverride-3">A.</span> se orientează, în deceniul petrecut acolo, spre acele cercuri intelectuale care practicau conlucrarea interetnică. Exerciţiul criticii literare şi al comentariului pe teme culturale îl face ca redactor la revista studenţească trilingvă „Echinox”. Totodată, se familiarizează, prin traduceri, cu specificul echivalenţelor verbale, elaborând, la iniţiativa Editurii Dacia, versiuni germane pentru un volum de povestiri de Ion Agârbiceanu şi pentru <span class="CharOverride-1">Cultura europeană în epoca luminilor</span> de Romul Munteanu. În Germania <span class="CharOverride-3">A.</span> răspunde altor solicitări şi sugestii editoriale, îndreptându-se fie spre texte ale suprarealismului devenit „clasic” (romanul <span class="CharOverride-1">Zenobia</span> şi versurile lui Gellu Naum), fie spre literatura inspirată din actualitatea imediată, cu inflexiuni social-politice pronunţate sau mai puţin evidente: tălmăceşte din proza scriitoarei Carmen-Francesca Banciu, romanul lui Alexandru Vona, <span class="CharOverride-1">Ferestre zidite</span>, şi <span class="CharOverride-1">Muşte sub pahar</span> de Alexandru Papilian, „roman scris fără menajamente”, „tradus excelent”, cum a remarcat Edith Ottschofski. <span class="CharOverride-3">A.</span> se apropie de opere literare dificile, reuşind, prin intuiţie şi asiduitate, să reproducă în germană complexitatea originalelor (Norman Manea, Andrei Pleşu). Această realizare este înlesnită şi de faptul că traducătorul se află în contact personal cu autorii textelor, mai ales cu scriitorii din ultima generaţie (Filip Florian, Claudiu Komartin, Dan Coman, Teodor Dună ş.a.).</p>
			<p class="Heuristica___mici"><span class="CharOverride-3">Ediţii: </span><span class="CharOverride-1">Siebenbürgen erlesen</span>, Klagenfurt, 1999; Horst Peter Depner, <span class="CharOverride-1">Auch ohne Zukunft ging es weiter</span>, München, 1999.<span class="CharOverride-3"> Traduceri:</span> Oscar Wilde, <span class="CharOverride-1">Der glückliche Prinz und </span><span class="CharOverride-1">andere Märchen</span>, Bucureşti, 1977;<span class="CharOverride-1"> </span>Ion Agârbiceanu, <span class="CharOverride-1">Dura lex</span>, Cluj-Napoca, 1980; Romul Munteanu, <span class="CharOverride-1">Die europäische </span><span class="CharOverride-1">Kultur im Zeitalter der Aufklärung</span>, Cluj-Napoca, 1983; Gellu Naum, <span class="CharOverride-1">Zenobia</span>, Klagenfurt, 1990,<span class="CharOverride-1"> Black Box</span>, Klagenfurt, 1993 (în colaborare cu Oskar Pastior); Alexandru Papilian, <span class="CharOverride-1">Fliegen unterm Glas</span>, Frankfurt am Main, 1992; Carmen-Francesca Banciu, <span class="CharOverride-1">Filuteks Handbuch der Fragen</span>, Hamburg, 1995, <span class="CharOverride-1">Ein Land voller Helden</span>, Berlin, 2000; Alexandru Vona, <span class="CharOverride-1">Die vermauerten Fenster</span>, Berlin, 1997; Norman Manea, <span class="CharOverride-1">Die Rückkehr des Hooligan</span>, München, 2004, <span class="CharOverride-1">Die Höhle</span>, München, 2012; Mihail Sebastian, <span class="CharOverride-1">Der Unfall</span>, München, 2004; Andrei Pleşu, <span class="CharOverride-1">Das Schweigen der Engel</span>, Berlin, 2007; Filip Florian, <span class="CharOverride-1">Kleine Finger</span>, Frankfurt am Main, 2008; <span class="CharOverride-1">Die halluzinogene Katze </span>[<span class="CharOverride-1">Rumänische </span><span class="CharOverride-1">Gegenwarstsliteratur</span>], îngr. Ernest Wichner, cu ilustraţii de Tudor Jebeleanu şi Dan Perjovschi, Bremerhaven, 2009; Avram Andrei Băleanu, <span class="CharOverride-1">Ahaswer</span>, Berlin, 2011; Dan Coman, <span class="CharOverride-1">Ghinga</span>, ed. bilingvă, îngr. Jean-Baptiste Joly, Stuttgart, 2012; Teodor Dună, <span class="CharOverride-1">Der Lärm des Fleisches</span>, ed. bilingvă, Stuttgart, 2012; Claudiu Komartin, <span class="CharOverride-1">Wir werden die Maschinen für uns weinen lassen</span>, ed. bilingvă, Viena, 2012.</p>
			<p class="Heuristica___m_RPR"><span class="CharOverride-3">Repere bibliografice:</span> A. Ga. [Annely Ute Gabanyi], <span class="CharOverride-1">Rumänische Literatur in deutscher Übersetzung 1945–1981</span>, în <span class="CharOverride-1">Rumänisch-deutsche Interferenz</span>,<span class="CharOverride-1"> </span>coordonator Klaus Heitmann, Heidelberg, 1986, <span class="CharOverride-1">274–306</span>; Edith Ottschofski, <span class="CharOverride-1">Alexandru Papilian, „Fliegen untern Glas”</span>, SV, 1994, 2; Ion Acsan, <span class="CharOverride-1">50 de ani de traduceri din literaturile de limbă germană în limba română şi din literatura română în limba germană. 1945–1995</span>, Bucureşti, 1996, <span class="CharOverride-1">passim</span>; Alina Costea, <span class="CharOverride-1">Fericiţi sau nu</span>, TMS, 2010, 3.&#9;<span class="semnatura-final" lang="en-US">J.W.</span></p>
			<p class="Heuristica_PRIMUL_Semnat"><span class="titlu-12">AFIRMAREA</span>, revistă apărută la Satu Mare, lunar, din martie 1936 până în august 1940. Din martie 1937 adaugă subtitlul „Literară-socială”, completat odată cu numărul 1–2/1938 cu adaosul „Editată de Astra, despărţământul Satu Mare”<span class="CharOverride-1">. </span>Redactori: Constantin Gh. Popescu şi Octavian Ruleanu. Revista se vrea a fi „tipar şi cuget românesc”, promovând „scrisul cinstit” şi „gândul curat”, „puse în slujba unui ideal naţional”. Rubrici permanente: „Încrestări”, „Dări de seamă”, „Răboj”, „Cărţi–reviste”. Apar versuri, unele republicate, de Petre Dulfu, Octavian Goga, Radu Stanca, Igor Block, Ştefan Baciu (<span class="CharOverride-1">Duminică în provincie</span>). Secţiunea prozei e reprezentată de Vintilă Horia (<span class="CharOverride-1">Casa fără suflet</span>), Octavian Ruleanu, Gh. Crişan, Victor Eftimiu. Publicistica e bogat ilustrată. Lui N. Iorga i se reproduce articolul <span class="CharOverride-1">Arta populară şi arta istorică a românilor</span>, Ion Hodoş face un scurt istoric asupra presei, Victor V. Moiş încearcă să pătrundă tainele filosofiei blagiene (<span class="CharOverride-1">Lucian Blaga – Diferenţialele divine</span>), Vasile Scurtu aduce câteva utile contribuţii la viaţa lui Ioan Slavici. Sunt prezente şi note de călătorie, texte folclorice, dar cel mai bogat şi pertinent sector e al criticii literare, în care se exersează cu oarecare talent Constantin Gh. Popescu. Alţi cronicari literari sunt Octavian Ruleanu, Lucian Bretan, Ion Şiugariu, D. Cinova.<span class="CharOverride-1"> </span>După revista „Credinţa” sunt reproduse însemnările lui Zaharia Stancu – <span class="CharOverride-1">Scriitorul coate-goale şi „Luna cărţii”</span> –, precum şi notaţiile lui Petru Manoliu despre Maxim Gorki. Numerele 4–5/1936 sunt dedicate memoriei lui Vasile Lucaciu, iar în numerele 4–5/1940 e reprodus articolul <span class="CharOverride-1">Românismul</span> al lui C. Rădulescu-Motru. Ion Pena semnează epigrame. &#9;<span class="semnatura-final" lang="en-US">D.B.</span></p>
			<div class="_idGenObjectLayout-1">
				<div id="_idContainer003" class="Basic-Graphics-Frame _idGenObjectStyle-Disabled">
					<div id="_idContainer001" class="Basic-Graphics-Frame">
						<p class="Titlu-Nume-H">AGÂRBICEANU, Ion </p>
						<p class="Titlu-mic-DATE">(12.IX.1882, Cenade, j. Alba – 28.V.1963, Cluj), prozator.</p>
					</div>
					<div id="_idContainer002" class="Basic-Graphics-Frame">
						<img class="_idGenObjectAttribute-1" src="02_p_80-95_AeAh-web-resources/image/01s.jpg" alt="" />
					</div>
				</div>
			</div>
			<p class="Heuristica-PRIMUL">Este al doilea dintre cei opt copii născuţi în familia Anei (n. Olariu) şi a lui Nicolae Agârbiceanu. Pădurar, gospodar înstărit, ştiutor de carte, tatăl se va muta mai târziu ca „vigil de pădure” în ţinutul Odorheiului. În 1889 <span class="CharOverride-3">A.</span> începe şcoala în satul natal. Din 1892 urmează la Blaj gimnaziul şi apoi liceul, bacalaureatul trecându-l în 1900. Către sfârşitul liceului se încearcă în literatură şi trimite „Unirii” din Blaj, în 1899, mai întâi poezia <span class="CharOverride-1">Amintiri</span>, apoi schiţe şi alte versuri, semnate Alfius. Cea dintâi scriere literară iscălită cu numele său apare în 1901, tot în „Unirea”; atunci începe şi colaborarea la „Familia”. Între 1900 şi 1904 este student al Facultăţii de Teologie din Budapesta. Se integrează lesne în cercul studenţilor români, participând la întrunirile societăţilor literare ale colegilor săi. Continuă să colaboreze la „Unirea”, dar trimite şi câteva schiţe umoristice la „Drapelul” din Lugoj (1902–1903), semnate Potcoavă, precum şi la „Răvaşul” din Cluj (1903–1904), iar la „Sămănătorul” dă versuri (1903). Prestigiul lui creşte considerabil din 1902, când începe să publice în paginile „Luceafărului”, scos la Budapesta de Oct. C. Tăslăuanu. De altfel, va rămâne nu numai colaboratorul constant al acestei reviste, ci va deveni şi prozatorul ei reprezentativ sub numeroase aspecte. Din iulie 1904 (când termină facultatea) şi până în toamna lui 1905, este „subprefect” la internatul liceului din Blaj, apoi se înscrie la secţia de limbi clasice, istorie şi română a Facultăţii de Litere din Budapesta, pe care o părăseşte brusc în ianuarie 1906, când se întoarce la Blaj, angajându-se funcţionar la Mitropolie. Ipodiacon şi apoi diacon, este hirotonit preot în aprilie, după ce, cu o lună mai înainte, se căsătorise cu Maria Aurelia Radu. Tot în aprilie este numit preot (de rit unit) în comuna Bucium-Şasa, din Munţii Apuseni, unde rămâne până în mai 1910. Dobândeşte oarecare notorietate cu volumul <span class="CharOverride-1">De la ţară</span> (1906), pentru care este premiat de Astra, colaborează la „Viaţa românească” (din 1906), la „Revista politică şi literară” (Blaj), „Lupta” (Budapesta), „Neamul românesc literar”, „Falanga”, apoi la „Cosinzeana” (Orăştie), „Tribuna” şi „Românul” (Arad), continuând să publice în „Luceafărul”, „Foaia poporului” ş.a. Transferat la Orlat, lângă Sibiu, rămâne aici până în 1919, cu o întrerupere în timpul războiului. În 1910 îi apar volumele <span class="CharOverride-1">În întuneric</span> şi <span class="CharOverride-1">Două iubiri</span>, în 1912 – <span class="CharOverride-1">Schiţe şi povestiri</span>, în 1914 – <span class="CharOverride-1">De la sate</span> şi romanul <span class="CharOverride-1">Arhanghelii</span>. Abia în această epocă se familiarizează cu marea proză, franceză şi rusă mai ales (Balzac, Flaubert, Gogol, Tolstoi, Dostoievski, Leonid Andreev). Fără a renunţa la povestire, se dedică romanului şi scrie, pe unele publicându-le deocamdată în reviste, <span class="CharOverride-1">Legea trupului (Povestea unei vieţi)</span> (1912), <span class="CharOverride-1">Căsnicia lui Ludovic Petrescu</span> (1912), <span class="CharOverride-1">Legea minţii (Povestea altei vieţi)</span> (1915). În toamna lui 1916 se refugiază mai întâi la Râmnicu Vâlcea, apoi la Iaşi, pregătindu-se chiar să emigreze în Statele Unite, prin Rusia. Evenimentele de acolo îl întorc însă din drum. În 1917 se afla la Chişinău, de unde colabora la „Ardealul”, apoi la „Neamul românesc”. Este numit preot militar al corpului de voluntari ardeleni şi bucovineni din armata română. Întors, pentru scurt timp, la Orlat, după înfăptuirea Unirii renunţă la parohie şi acceptă, ca membru al Partidului Naţional Român, conducerea ziarului „Patria”, care se edita la Sibiu, apoi la Cluj, şi pe care îl dirijează între februarie 1919 şi martie 1927. Pentru scriitor, aceşti ani înseamnă o perioadă de acumulări. Îi apar numeroase culegeri de povestiri, nu totdeauna foarte reprezentative pentru scrisul său. În iunie 1919 este ales membru corespon&#173;dent al Academiei Române, în 1921 preşedinte al Sindicatului Presei Române din Ardeal şi Banat, în 1923 membru în comitetul de conducere al Societăţii Scriitorilor Români. Articolele pe care le scrie aproape zilnic mărturisesc dorinţa de a contribui la consolidarea statului român şi la desăvârşirea Unirii, ridicând totodată probleme specifice Transilvaniei şi încercând să se opună imixtiunii politicianismului în viaţa cotidiană a acestei provincii. Experienţa socială acumulată până la 1916 îl face să judece cu acuitate viaţa politică de după Unire. Membru al Marelui Sfat Naţional, deputat, senator, vicepreşedinte al Senatului, se implică pasionat în dezbaterea modalităţilor de afirmare a specificului naţional şi, mai ales, a tradiţiei. Este şi motivul care îl determină să părăsească Partidul Naţional Român şi să se afilieze, în 1927, Partidului Poporului. În anul 1928 este numit în conducerea Astrei. E prezent în alte reviste şi ziare, între care „Adevărul literar şi artistic”, „Ramuri”, „Flacăra”, „Gândirea”, „Cele trei Crişuri”, „Lamura”, „Transil&#173;vania”, „Cugetul româ&#173;nesc”, „Societatea de mâine”, „Ţara noastră”, „Universul literar”, „Propilee literare”, „Darul vremii”, „România literară”, continuă colaborarea la „Viaţa românească”, „Cosinzeana” ş.a. Tot acum îi apar volumele <span class="CharOverride-1">Legea trupului (Povestea unei vieţi)</span> (1926), <span class="CharOverride-1">Legea minţii (Povestea altei vieţi)</span> (1927), <span class="CharOverride-1">Stana</span> (1929), <span class="CharOverride-1">Biruinţa, Dactilo&#173;grafa</span> şi <span class="CharOverride-1">Dolor</span> (1930), <span class="CharOverride-1">Răbojul lui Sf. Petre</span> (1934), <span class="CharOverride-1">Minunea</span> (1936), ediţia a doua din <span class="CharOverride-1">Arhanghelii </span>(I–II, 1932). Nu-şi uită obligaţiile confesionale şi, la Beiuş, tipăreşte numeroase broşuri cu caracter religios. În 1930 este numit protopop al districtului, iar în anul următor este înaintat arhidiacon, canonic al bisericii catedrale. Ostil violenţei, condamnă mişcările extremiste de dreapta. Cum viaţa politică devine tot mai agitată, iar integritatea României tot mai ameninţată, acceptă, în octombrie 1938, conducerea ziarului „Tribuna”, în fruntea căruia se află până în septembrie 1940. Nu era un jurnalist prin vocaţie, ci mai curând un observator şi un moralist. Iscălind în ziare fie cu numele său, fie cu pseudonimele Sevastian Voicu, I. Turcu sau Ion Olariu (după numele de familie al mamei, dinainte de căsătorie), scria despre orice, dând sfaturi şi criticând cu blândeţe. Dezmembrarea ţării, în 1940, îl obligă să se refugieze la Sibiu, unde rămâne până în 1945 şi unde este sărbătorit, în 1942, la împlinirea vârstei de şaizeci de ani. Îi apar în această perioadă <span class="CharOverride-1">Amintirile</span> (1940), <span class="CharOverride-1">Jandarmul</span> şi <span class="CharOverride-1">De vorbă cu Ilarie</span> (1941), <span class="CharOverride-1">Domnişoara Ana, În pragul vieţii</span> şi <span class="CharOverride-1">Rana deschisă</span> (1942), <span class="CharOverride-1">Vremuri şi oameni. Lume nouă</span> (1943), <span class="CharOverride-1">Vâltoarea </span>(1945), precum şi culegeri de articole pe teme religioase (<span class="CharOverride-1">Faţa de lumină a creştinismului</span>, apărută în 1943, fiind cea mai însemnată). Alte romane, precum <span class="CharOverride-1">Acasă</span> şi <span class="CharOverride-1">Pe drumuri</span>, sunt interzise de cenzură. Odată cu încheierea războiului, <span class="CharOverride-3">A.</span> se întoarce la Cluj (în martie 1945). După o relativă eclipsă în epoca proletcultistă, este ales, în 1955, membru onorific al Academiei RPR.</p>
			<p class="Heuristica-BASE">Sămănătoriste sunt, sub unele aspecte, povestirile din primele volume ale lui <span class="CharOverride-3">A.</span>, <span class="CharOverride-1">De la ţară</span> şi <span class="CharOverride-1">În clasa cultă</span> (1909). În sfera tradiţionalismului se înscrie, astfel, atitudinea de la început faţă de oraş, blamat cu deosebire pentru că favorizează morala dubioasă a „clasei culte”, de care, după unele ezitări, Ilie Barbu, spre pildă, reuşeşte să se detaşeze (În clasa cultă), nu însă şi Nicolae Marcu, profesorul care acceptă compromisul meschinăriei citadine (<span class="CharOverride-1">O răsplată</span>). Tematica sămănătoristă sau cea poporanistă au însă o abordare particulară. Motiv frecvent şi la el în perioada de început, „datoria” intelectualilor de la sate se înscrie în naraţiuni cu final neprevăzut, cu motivaţii adânc omeneşti, nu doar conforme preceptelor morale. Aşa în <span class="CharOverride-1">Popa Vasile</span>; aici personajul renunţă la intenţia de a-şi părăsi satul nu din cauza „datoriei”, ci a milei adânc omeneşti. Elemente de legendă ori de basm sunt şi ele prezente, dar, precum în <span class="CharOverride-1">Vâlva băilor</span>, brutal, dezminţind legenda însăşi, spre a face loc unui „adevăr” dur. Din sămănătorism <span class="CharOverride-3">A.</span> preia doar cadrul general, pe care îl modifică mult, trecându-l prin filtrul propriu. Chiar faţă de Ioan Slavici el se delimitează cu un accent personal, deschizând totodată drum lui Liviu Rebreanu. Astfel, George Pârvu <span class="CharOverride-1">(În luptă)</span> e un fel de Popa Tanda, dar se transformă dintr-o pildă într-un caracter; el ajunge un fel de conducător al satului nu atât prin exemplu personal, cât prin firea-i răzbunătoare şi aprigă. Alte personaje, precum Iosif Rodean (<span class="CharOverride-1">Arhanghelii</span>), îl prevestesc pe Ion al lui Rebreanu prin vitalitatea amoralismului. Tematica, mediul şi personajele povestirilor lui <span class="CharOverride-3">A.</span> sunt variate, dificil de clasificat, întrucât scriitorul abordează, după preceptele realismului, domeniile cele mai diverse şi foloseşte în mod curent împrejurările autobiografice. Solem&#173;nitatea povestirii este rece la prima vedere, neprietenoasă, privirea pătrunzătoare şi iscoditoare păstrând o urmă de neîncredere generată de timiditate. Cele mai multe povestiri sunt de valoare medie, fiind construite cu acurateţe şi meşteşug, însă fără subtilităţi. Registrul tonalităţii e cel tragicomic, precum în <span class="CharOverride-1">Slăbiciunea părintelui Grigore</span>, cu un preot care nu poate auzi o melodie cântată la fluier fără a face „un pont”, adică un pas straşnic de „bătută” ţărănească, chiar şi când e cu odăjdiile pe el; nuanţa dramatică vine din neputinţa înfrânării impulsului vital, neputinţă comună tuturor personajelor. Cum, de obicei, dramatismul este subiacent umorului, scriitorul îl converteşte uşor în şarjă dezlănţuită. Aşa se întâmplă în <span class="CharOverride-1">Sectarii</span> (1938), roman-pamflet la adresa politicianismului. Şarja groasă trece dincolo de marginile artei, iar violenţa demersului este atât de stihinică, încât scrierea se transformă într-o aglomerare de caricaturi stân&#173;gace, agitate necontenit, obositor şi confuz. Clară rămâne doar pornirea dintotdeauna a scriitorului împotriva demagogiei de toate nuanţele, care a generat un partid „de dreapta extremă”. Tot pamflet este şi <span class="CharOverride-1">Răbojul lui Sf. Petre</span>, în care unul dintre „sfinţi” e adus pe pământ spre a constata şi îndrepta neregulile provocate de „Mamona”. Alteori <span class="CharOverride-3">A.</span> apelează doar la scene parodice, precum în romanul <span class="CharOverride-1">Arhanghelii</span>, alternându-le cu cele grave, care în context par a avea o funcţie moralizatoare, estompată, totuşi, de durităţi, care plasează istoria romanescă într-un plan aflat deasupra oricăror tendinţe. Scriitorul deţine un vast repertoriu de situaţii dramatice, generate îndeosebi de stingerea şi reproducerea pasiunilor, a izbucnirilor vitale, transpuse în finaluri concise. Astfel, în <span class="CharOverride-1">Arhanghelii</span> finalurile de capitol, instaurând aparenţe echilibrate, senine, cuprind adesea un germene de ameninţare, prevestitor, de regulă, al debutului sumbru al capitolului următor. E ca o alternare între fatalitate şi izbăvire, fără nimic demonstrativ ori cazuistic. În genere, povestitorul este intim implicat în naraţiune, participă direct la ea; astfel, el smulge cuvântul din gura personajelor, vorbeşte în nume propriu, trece din nou la relatarea neutră, pe care o părăseşte pentru a se insinua iarăşi în derularea naraţiunii. Faţă de cele povestite, e cuprins de „o durere necunoscută, aspră şi rece” (<span class="CharOverride-1">Umbra unui om</span>). Când se lasă captivat de propria individualitate şi biografie, eşuează în melancolie monotonă, chiar dacă aportul documentar e substanţial, ca în <span class="CharOverride-1">Licean… odinioară </span>(1939) şi în <span class="CharOverride-1">Amintirile.</span> Memoriile lui tind să consolideze un destin de tip tradiţional şi idealizat, spre deosebire de Gib I. Mihăescu, care ilustrează tipul antieroului. Privind propria povestire „cu ochi înnoptaţi” (<span class="CharOverride-1">Într-o zi de primăvară</span>), <span class="CharOverride-3">A.</span> o resimte în mod evident ca pe o echilibrare în singurătatea în care s-a claustrat. Faptul este vizibil după Primul Război Mondial, în povestiri manieriste precum <span class="CharOverride-1">Vestea, O scrisoare la vlădica</span>. Iniţial, mai ales în intervalul 1906–1916, martorul obişnuit al povestirilor, adesea chiar povestitor, este un preot. În alte numeroase cazuri este doar personaj, preot de ţară, sărac, aproape înrăit de sărăcie, ţăran în fond şi mândrindu-se cu aceasta, fumând tutun prost, drăcuind şi păstorind peste un sat de necăjiţi (<span class="CharOverride-1">O zi însemnată</span>); însă are o minimă conştiinţă de sine, faţă de care – şi nu faţă de divinitate – se simte răspunzător (<span class="CharOverride-1">Săptămâna patimilor</span>). Deşi supus canoanelor narative tradiţionale şi cuminţit, povestitorul nu agreează autoritatea şi, când are prilejul, o parodiază (de exemplu, în <span class="CharOverride-1">Nenea</span>), precedându-l pe Rebreanu şi deosebindu-se radical de Mihail Sadoveanu. Este tolerant, adept al liberului arbitru şi, chiar în cazul sinucigaşilor, manifestă o neutralitate binevoitoare, contrară preceptelor religioase şi înrudită cu mentalitatea lui Lev Tolstoi (<span class="CharOverride-1">Legea trupului</span>). Personajele lui <span class="CharOverride-3">A.</span> sunt de regulă nişte inadaptabili, împresuraţi de o aură a muceniciei. Cele mai reprezentative şi mai reuşite sunt acelea al căror caracter este tulbure, chiar întunecat. Uneori astfel de eroi par a urî viaţa (<span class="CharOverride-1">Fefeleaga, Dura lex</span>), deşi atitudinea lor este ambivalentă. Considerând oamenii drept „marile minuni ale vieţii”, prozatorul îi face să traverseze, în cazurile tipice, experienţe deosebit de dureroase, de obicei tanatice, pentru a le releva adevărata personalitate. Iar aceasta e dominată de un preaplin al vitalităţii inconştiente cum literatura română nu cunoscuse până atunci. „A trăi” înseamnă pur şi simplu „a trăi”, a te lăsa cuprins şi dominat de izbucnirile vitalităţii. „Binele” şi „răul” se încadrează unei axiologii primitive şi puternice, pentru care „păcat” nu poate exista atâta timp cât omul este viaţă (<span class="CharOverride-1">O necredincioasă</span>). Izbucnirea simţurilor nu-l revoltă pe <span class="CharOverride-3">A.</span> până într-atât încât să-şi supună personajele la vreo penitenţă. Scriitorul s-a exprimat fără menajamente împotriva acelor teologi care condamnă „legea trupului”, căci viaţa e „aur nemuritor” (<span class="CharOverride-1">Faţa de lumină a creştinismului</span>). Un aur, însă, bătând în cenuşiu, căci existenţa este considerată o „vâltoare” care macină puterile şi-i leapădă pe oameni zdruncinaţi şi sfârşiţi. Aşa termină Iosif Rodean (din <span class="CharOverride-1">Arhanghelii</span>), unul dintre cele mai puternice caractere pe care le-a dat romanul românesc. Ca preot, autorul vede în instinctul vieţii singura forţă spirituală şi etică. Toate personajele expresive ale scriitorului îi înfruntă pe ceilalţi cu o pornire nevrăjmaşă. Con&#173;flictul voinţelor inconştiente îi este specific, iar eroii săi replică prompt, instinctual aproape, dintr-un activism funciar: „Cine se gândeşte se ofileşte” (<span class="CharOverride-1">A patra</span>). Alteori oamenii acceptă viaţa ca pe o fericire edenică (<span class="CharOverride-1">Onu</span>). Se întâmplă ca vreunul să manifeste şi oarecare detaşare (<span class="CharOverride-1">Melentea</span>), dar aceasta este doar un paravan dincolo de care se ascund o dramă neguroasă, o deznădejde încruntată. Prea puţin creştin, în fond, <span class="CharOverride-3">A.</span> defineşte „păcatul” ca „împietrirea inimii” (<span class="CharOverride-1">Nemângâiat</span>), adică un soi de reprimare a vieţii. De aceea, protagonista din <span class="CharOverride-1">Stana</span> trăieşte cu o furie încrâncenată, la limita patologicului. Neferi&#173;cirea multora este singurătatea socială, îndeosebi destrămarea familiei, la care se reacţionează violent şi neaşteptat, dur şi cu voluptatea suferinţei (<span class="CharOverride-1">Fefeleaga</span>). Figurile cele mai realizate sunt oameni care nu pot trăi în izolare, precum la Mihail Sadoveanu, ci au un puternic spirit comunitar. Îndepărtarea din societate, în cazul invalidului Miron Parasca (<span class="CharOverride-1">Aşa de singur</span>), echivalează cu moartea. Spiritul de grup este suportul energiei lor. Comunitatea în care vieţuiesc este una închisă, cu reguli fixe. Niculae Mărginean (<span class="CharOverride-1">Strigoiul</span>) este, în fapt, un paznic al respectării tradiţiei, chiar dacă aceasta pare absurdă; el practică ritualuri rustice, sumbre adesea, pe care toţi sunt chemaţi să le păzească pentru că altfel mor, aşa cum s-a întâmplat cu ai lui Gheorghe Mărginean. „Strigoiul” este forţa coercitivă a societăţii închise, pentru care prezent şi trecut se confundă. De sub tăria acestei legi fiecare doreşte uneori să evadeze, urmărind o himeră, precum Mârzuţ (<span class="CharOverride-1">Vâlva băilor</span>), sau se întoarce la locul de baştină pentru a se stinge în pace (<span class="CharOverride-1">Lina</span>). <span class="CharOverride-3">A.</span> nu a reuşit decât rareori portrete de orăşeni, acestea fiind, de obicei, palide, poate şi pentru că el îi considera pe locuitorii oraşelor depersonalizaţi (<span class="CharOverride-1">Imponderabilul</span>). Intelectualii lui sunt puţin verosimili, zbătându-se între extreme prea explicite şi demonstrative, ca Ilarie Bogdan (<span class="CharOverride-1">Dolor</span>), ceea ce îi poate duce spre un patologic facil, teatral, steril şi cazuistic. Cei coborâtori imediat din ţărănime păstrează însă o mare forţă expresivă şi, mai ales, au o originală inserare în naraţiune. Popa Man, jandarmul Dumitru Bogdan, popa Pleşa sunt scoşi, într-un fel, din contingent, comentaţi prin intermediul altora şi li se atribuie trăsături fabuloase ori chiar aparţinând demonologiei populare, astfel încât devin plăsmuiri între realitate şi legendă. Tehnica misterului, pe care <span class="CharOverride-3">A.</span> o stăpâneşte precum puţini alţii, e dedusă numai din eresul folcloric, reprezentative fiind, sub acest raport, romanele <span class="CharOverride-1">Strigoiul</span> şi <span class="CharOverride-1">Faraonii</span>. Scriitorul construieşte un personaj de preferinţă prin gesturi, analiza psihologică mărginindu-se la sugestii, cu detalii puţine, dar esenţializate. Caracterul tulbure al unora este strâns legat de peisajul aspru, neprietenos, accidentat. De altfel, cele mai izbutite metafore şi comparaţii referitoare la personaje stau în raport cu natura, termen constant de referinţă (sufletul lui Iosif Rodean e ca o prăpastie rece, întunecată). Astfel, omul e legat permanent de crepuscular şi de durere, din care se desprinde şi ia contur (<span class="CharOverride-1">Vechi pădurari</span>). Ignorând aproape cu totul peisajul citadin, prozatorul se opreşte asupra celui rural, nu totdeauna luminos, dar sugestiv prin asprimea liniilor. Atmosfera este de trai „în întuneric”, povestirile fiind organic structurate pe absenţa luminii, ca simbol al vieţii întregi. Întunecate, rudimentare, peisajele creează graniţe inospitaliere altor sentimente în afara acelora pe care le presupune povestirea. Când aceasta debutează cu o descriere întunecată, ea devine parcă mai izbutită, curgând mai liber. Lui <span class="CharOverride-3">A.</span> îi convin „ceasurile de seară”, care trezesc întrebări despre „taina vieţii”. Contrastul este vizibil – între lumină şi întuneric, între viaţă şi moarte. Crepusculul generează întrebări fundamentale, precum recluziunea mona&#173;hală. Nocturnul produce o stare de detaşare spirituală, însă mereu supravegheată. Prăpastia, golul înnegurat devin un simbol etic, al absorbţiei în nefericire. Scriitorul are o concepţie sumbră despre existenţă, fără a intra totuşi în opoziţie radicală cu meliorismul creştin, căci, după el, geneza vieţii este durerea. În concordanţă cu peisajul sunt şi locuinţele, în mod obişnuit cenuşii, rar luminoase, bântuite de duhuri (<span class="CharOverride-1">Vedenia, Jan&#173;darmul</span>). În ele se intră anevoie şi cu neplăcere, impresii accentuate prin aşezarea descrierilor unor astfel de case în chiar debutul câtorva povestiri şi romane (<span class="CharOverride-1">Arhanghelii, Biruinţa, Domnişoara Ana</span>). Pătrun&#173;derea în satul „Arhanghelilor” are aparenţă de <span class="CharOverride-1">descensus ad inferos</span> şi se face cu ochiul rece al unui observator implacabil, decis să se oprească doar asupra detaliului demoniac, lăsându-le în umbră pe celelalte. Oame&#173;nii sunt înconjuraţi de obiecte extrem de puţine, strict necesare credibilităţii narative, autorul fiind şi sub acest raport deosebit de sever. De regulă, personajele se mişcă printre ustensile familiare, casnice, în scene de familie tipice, banale, obositoare prin repetiţie, mai ales în construcţiile ample.</p>
			<p class="Heuristica-BASE">Povestitor înnăscut, lui <span class="CharOverride-3">A.</span> îi place vizibil să detalieze, adesea redundant şi monoton. De aici vine şi înclinarea pentru roman, accentuată în ultima perioadă a vieţii. Primul roman apare în „Luceafărul” (1912), cu titlul <span class="CharOverride-1">Povestea unei vieţi</span>, reluat în volum abia în 1926. Îi urmează, în acelaşi an, <span class="CharOverride-1">Căsnicia lui Ludovic Petrescu</span> în „Cosinzeana”, apoi <span class="CharOverride-1">Arhanghelii</span>, cel mai cunoscut dintre toate, în „Luceafărul” din 1913 (şi în volum în 1914). În 1915 scrie <span class="CharOverride-1">Legea minţii (Povestea altei vieţi)</span>, pe care îl tipăreşte abia în 1927. Urmează <span class="CharOverride-1">Biruinţa</span>, <span class="CharOverride-1">Răbojul lui Sf. Petre</span>, <span class="CharOverride-1">Sectarii</span>, <span class="CharOverride-1">Pustnicul şi ucenicul său </span>(1938), <span class="CharOverride-1">Licean… odinioară</span>, <span class="CharOverride-1">În pragul vieţii</span>, <span class="CharOverride-1">Domnişoara Ana</span>, <span class="CharOverride-1">Vremuri şi oameni. Lume nouă</span>, <span class="CharOverride-1">Vâltoarea</span>. Romanul <span class="CharOverride-1">Strigoiul</span>, încheiat în vara lui 1944, apare postum în 1969, iar <span class="CharOverride-1">Faraonii</span> se tipăreşte în 1961. Unele povestiri ample (<span class="CharOverride-1">Popa Man, Păscălierul, Dolor, Stana, Prăpastia</span>) pot fi considerate romane de dimensiuni reduse. De povestiri, romanele se deosebesc în principal prin caracterul exemplar al personajelor şi prin cel pilduitor al situaţiilor, fiind, sub unele aspecte, discret moralizatoare. Construcţii ample, chiar stufoase în unele cazuri (<span class="CharOverride-1">Domnişoara Ana, Sectarii, În pragul vieţii</span>), ele vădesc o bogată fantezie a situaţiilor banale, abia detaşate de clişeu. Alcătuite după o arhitectură supravegheată, urmează canoanele tradiţionale de la sfârşitul secolului al XIX-lea şi începutul secolului al XX-lea. Ca şi povestirile, romanele intră brusc în miezul unei situaţii conflictuale, ca o plonjare directă în ficţiune; explicaţiile vin ulterior; în alte împrejurări, cele mai numeroase, debutul are loc într-o atmosferă apăsătoare de claustrare, concretizată de regulă prin încăperi sumbre, posomorâte. <span class="CharOverride-1">Arhanghelii</span> este reprezentativ sub acest raport, primele lui rânduri fiind constituite din descrierea interiorului seminarului pe care urmează să-l părăsească Vasile Murăşanu. Este ca o prevestire a caracterului mohorât al conflictului, chiar dacă personajele „pozitive” vor câştiga în final. Lupta lor este însă chinuitoare, victoria va fi dobândită trudnic, după tribulaţii asupra cărora naratorul insistă pe îndelete. „Fericirea” deznodământului este expediată în câteva rânduri, de parcă naratorul, ruşinat de ea, o enunţă doar în virtutea unor obligaţii etice. Protagoniştii unor romane (<span class="CharOverride-1">Biruinţa, Domnişoara Ana</span>) sunt temperamente oarecum bovarice, aspirând la altceva decât le oferă condiţia modestă de slujbaş incert ori de tânăr abia intrat în viaţă. <span class="CharOverride-3">A.</span> sondează sufletele în formare, nesigure, de adolescenţi sau de oameni timizi. Ion Florea (<span class="CharOverride-1">Legea trupului</span>), Vasile Grecu (<span class="CharOverride-1">Biruinţa</span>), Ana (<span class="CharOverride-1">Domnişoara Ana</span>), Vasile Murăşanu (<span class="CharOverride-1">Arhanghelii</span>), Andrei Pascu (<span class="CharOverride-1">Legea </span><span class="CharOverride-1">minţii</span>), Gheorghe Mărginean (<span class="CharOverride-1">Strigoiul</span>) dezvoltă pe larg o antiteză predilectă, aceea dintre „legea minţii” şi „legea trupului”, antiteză nu neapărat de aspect erotic, deşi acesta precumpăneşte. Amplificând o preferinţă a povestirilor, romancierul are ambiţia de a construi destine, vizibilă încă din <span class="CharOverride-1">Legea trupului</span> şi din <span class="CharOverride-1">Căsnicia lui Ludovic Petrescu</span>. De aici şi prezenţa unor excursuri biografice excesive. Tot de aici vine şi considerarea personajului principal mai ales din perspectiva celorlalte, probabil în intenţia de a face din el un simbol etic. Cu vremea, procedeul, fertil în <span class="CharOverride-1">Arhanghelii</span>, devine un pretext pentru expunerea opiniilor autorului despre situaţia socială, politică, economică, financiară, religioasă, etnică ş.a.m.d. din România interbelică. Conflictul ajunge repede pretext pentru un tablou social, precum în <span class="CharOverride-1">Vâltoarea</span> sau în <span class="CharOverride-1">Vremuri şi oameni</span>. Însă alte romane privesc personajele, în bună tradiţie realistă, într-un larg context social, le înconjoară cu evenimente şi figuri adiacente, infinit mai bogate decât la alţi scriitori ai epocii, dar mai superficial decât la Rebreanu. Predilecţia lui <span class="CharOverride-3">A.</span> este să aşeze protagoniştii pe o solidă temelie socială (familie, ocupaţie, clasă, mediu cultural, preocupări politice) printr-un şir de scene secundare, frecvent complementare şi aglomerate. În general, el stăpâneşte o foarte strânsă logică a naraţiunii, fluxul central este urmărit cu rigurozitate, chiar rigid uneori. Cel mai expresiv sub acest aspect rămâne <span class="CharOverride-1">Arhanghelii</span>, care marchează un punct de referinţă în romanul autohton, cu deosebire prin întărirea caracterului realist. Suportul istoric al naraţiunii este atât de puternic, încât premisele unei confruntări de tip realist sunt asigurate, prefigurând apariţia lui <span class="CharOverride-1">Ion</span> al lui Liviu Rebreanu. Pentru întâia oară în romanul românesc se întâlneşte o atât de strânsă înlănţuire de invenţii epice, de o amploare controlată îndeaproape şi cu răceală. Izolat şi timid, <span class="CharOverride-3">A.</span> a ignorat cu desăvârşire opiniile critice despre el, cunoscându-le doar accidental pe unele. Pregătindu-şi însă pentru tipar seria <span class="CharOverride-1">Opere</span>, a găsit de cuviinţă să rescrie unele fragmente, chiar să modifice unele romane (<span class="CharOverride-1">Sectarii</span>, de exemplu, are un cu totul alt final), să antedateze unele povestiri (<span class="CharOverride-1">Valurile, vânturile</span> e datată 1942, deşi a fost scrisă în conformitate cu clişeele proletcultiste din jurul lui 1960), în încercarea de a oferi posterităţii o imagine definitivă a ceea ce credea că este el însuşi.</p>
			<p class="Heuristica_CITAT">El zugrăveşte mai cu seamă intelectualitatea satelor de peste munţi, compusă din preoţi, notari, doctori. Stilul e potrivit materiei; fără coloare lexicală deosebită, curent şi din ce în ce mai îndemânatic, excepţie făcând, în scrierile de la început, limba de oraş, prea stângaci ardeleană. La Agârbiceanu discutarea problemelor morale formează ţinta nuvelei şi a romanului, şi dacă ceva merită aprobarea neşovăitoare este tactul desăvârşit cu care acest prelat ştie să facă operă educativă ocolind predica anostă. Teza morală e absorbită în fapte, obiectivată, şi singura atitudine pe care şi-o îngăduie autorul e de a face simpatică virtutea.</p>
			<p class="Heuristica_CITAT_semnat">G. Călinescu</p>
			<p class="Heuristica_CITAT">Judecate estetic, după o sută de ani de când au fost publicate, povestirile lui Agârbiceanu, numeroase şi inegale, arată un simţ epic indiscutabil şi, nu de puţine ori, un talent de mare prozator. Continuând pe Slavici, în linia prozei morale, şi prefigurând pe Rebreanu, în linia realismului social dur, proza lui Agârbiceanu este, în genere, substanţială şi a o suspecta mereu de toate slăbiciunile sămănătorismului şi de stereotipiile moralismului este o mare eroare din partea criticii literare.</p>
			<p class="Heuristica_CITAT_semnat">EUGEN SIMION</p>
			<p class="Heuristica___mici"><span class="CharOverride-3">SCRIERI: </span><span class="CharOverride-1">De la ţară</span>, Budapesta, 1906; ed. 3, Bucureşti, [1921]; <span class="CharOverride-1">În clasa cultă</span>, Vălenii de Munte, 1909; ed. 2, Bucureşti, 1924; <span class="CharOverride-1">Tuşa Oana</span>, Sibiu, 1910; <span class="CharOverride-1">În întuneric</span>, Bucureşti, 1910; ed. 2, Bucureşti, 1922; <span class="CharOverride-1">Două iubiri</span>, Vălenii de Munte, 1910; ed. 2, Bucureşti, 1923; <span class="CharOverride-1">Prăpastia</span>, Bucureşti, 1910; <span class="CharOverride-1">Doi bătrâni</span>, Sibiu, 1910; <span class="CharOverride-1">Adevărata bogăţie sau Împăratul printre săteni</span>, Cluj, 1912; <span class="CharOverride-1">Schiţe şi povestiri</span>, Orăştie, 1912; <span class="CharOverride-1">De la sate</span>, Sibiu, 1914; <span class="CharOverride-1">Arhanghelii</span>, Sibiu, 1914; ed. 2, I–II, Bucureşti, 1932; <span class="CharOverride-1">Datoria</span>, Bucureşti, 1914; ed. 2, Bucureşti, 1937; <span class="CharOverride-1">Tuşa Oana. În luptă</span>, Sibiu, 1914; <span class="CharOverride-1">Din viaţa preoţească</span>, Arad, 1916; <span class="CharOverride-1">Din război</span>, Gherla, 1916; <span class="CharOverride-1">O zi însemnată</span>, Bucureşti, 1916; ed. Bucureşti, 1921; <span class="CharOverride-1">Cuvinte către oastea ţării</span>, Bucureşti, 1918; <span class="CharOverride-1">Luncuşoara în Păresemi</span>, Bucureşti, 1920; <span class="CharOverride-1">Popa Man</span>,<span class="CharOverride-1"> </span>Bucureşti, 1920; <span class="CharOverride-1">Povestiri</span>, Sibiu, 1920; <span class="CharOverride-1">Chipuri de ceară</span>, Bucureşti, 1921; <span class="CharOverride-1">Robirea sufletului</span>, Cluj, 1921; <span class="CharOverride-1">Trăsurica verde</span>, Bucureşti, 1921; <span class="CharOverride-1">Ceasuri de seară</span>, Bucureşti, 1921; ed. 2, Bucureşti, 1926; <span class="CharOverride-1">Florile lui Gheorghiţă Bogdănel</span>, Bucureşti, 1921; <span class="CharOverride-1">Păcatele noastre</span>, Sibiu, 1921; <span class="CharOverride-1">Zilele din urmă ale căpitanului Pârvu</span>, Bucureşti, 1921; <span class="CharOverride-1">Scene</span>, Bucureşti, 1922; <span class="CharOverride-1">Spaima</span>, Craiova, 1923; <span class="CharOverride-1">Dezamăgire</span>, Bucureşti, 1924; <span class="CharOverride-1">Diavolul</span>, Bucureşti, 1924; <span class="CharOverride-1">Melentea</span>, Bucureşti, 1925; <span class="CharOverride-1">Singurătate</span>, Bucureşti, 1925; <span class="CharOverride-1">Legea trupului</span> (<span class="CharOverride-1">Povestea unei vieţi</span>), Bucureşti, 1926; <span class="CharOverride-1">Legea minţii (Povestea altei vieţi)</span>, Bucureşti, 1927; <span class="CharOverride-1">Ţară şi neam (Însemnările unei logodnice)</span>, Bucureşti, 1928; <span class="CharOverride-1">Chipuri şi icoane</span>, Bucureşti, 1928; <span class="CharOverride-1">Primăvara</span>, Cluj, 1928; <span class="CharOverride-1">În România Mare</span>, Bucureşti, 1929; <span class="CharOverride-1">Stana, </span>Cluj, 1929; <span class="CharOverride-1">Stafia</span>, Bucureşti, 1930; <span class="CharOverride-1">Biruinţa</span>, Bucureşti, 1930; <span class="CharOverride-1">Dactilografa</span>, Bucureşti, 1930; <span class="CharOverride-1">Dolor</span>, Craiova, 1930; <span class="CharOverride-1">Pentru ziua de astăzi</span> (în colaborare cu Gr. C. Mărcuş şi S. Opreanu), Sibiu, 1930; <span class="CharOverride-1">Marii cântăreţi: Vas. Alecsandri, Gh. Coşbuc, Grig. Alexandrescu</span>, Sibiu, 1931; <span class="CharOverride-1">Pentru temeiul ţării</span>, Sibiu, 1932; <span class="CharOverride-1">Răbojul lui Sf. Petre</span>, Bucureşti, 1934; <span class="CharOverride-1">Minunea</span>, Bucureşti, 1936; <span class="CharOverride-1">Asociaţiunea Transilvană pentru Literatura şi Cultura Poporului Român (Astra)</span>, Sibiu, 1936; <span class="CharOverride-1">Cărturarii români</span>, Sibiu, 1937; <span class="CharOverride-1">Povestiri</span>, Bucureşti, 1938; <span class="CharOverride-1">Sectarii</span>, Bucureşti, 1938; <span class="CharOverride-1">Pustnicul şi ucenicul său</span>, cu desene de Lena Constante, Bucureşti, 1938; <span class="CharOverride-1">Licean... odinioară</span>, Bucureşti, 1939; ed. îngr. şi pref. Aurel Sasu, Cluj, Dacia, 1972; <span class="CharOverride-1">Amintirile</span>, Bucureşti, 1940; ed. îngr. şi introd. Sanda Cordoş, Cluj-Napoca, 1998; <span class="CharOverride-1">Jandarmul</span>, Bucureşti, 1941; <span class="CharOverride-1">De vorbă cu Ilarie</span>, Sibiu, 1941; <span class="CharOverride-1">Domnişoara Ana</span>, Bucureşti, 1942; <span class="CharOverride-1">În pragul vieţii</span>, Bucureşti, 1942; <span class="CharOverride-1">Rana deschisă</span>, Sibiu, 1942; <span class="CharOverride-1">Preotul şi familia preoţească</span>, Sibiu, 1942; <span class="CharOverride-1">Amintiri</span>, Bucureşti, 1943; <span class="CharOverride-1">Moştenirea lui Gheorghiţă</span>, Bucureşti, 1943; <span class="CharOverride-1">Faţa de lumină a creştinismului</span>, Blaj, 1943; <span class="CharOverride-1">Vremuri şi oameni. Lume nouă</span>, Bucureşti, 1943; <span class="CharOverride-1">Vâltoarea</span>, Sibiu, 1945; <span class="CharOverride-1">Schiţe şi povestiri</span>, Bucureşti, 1954; <span class="CharOverride-1">Povestirile lui Mărunţelu</span>, Bucureşti, 1956; <span class="CharOverride-1">Pagini alese</span>, pref. Mircea Zaciu, Bucureşti, 1956; <span class="CharOverride-1">Din copilărie</span>, Bucureşti, 1956; <span class="CharOverride-1">Din munţi şi din câmpii</span>, Bucureşti, 1957; <span class="CharOverride-1">File din cartea naturii</span>, pref. Ion Brad, Bucureşti, 1959; <span class="CharOverride-1">Fricosul</span>, Bucureşti, 1960; <span class="CharOverride-1">Povestind copiilor</span>, Bucureşti, 1960; <span class="CharOverride-1">Faraonii</span>, pref. Georgeta Horodincă, Bucureşti, 1961; <span class="CharOverride-1">Opere</span>, I–XVIII, introd. Mircea Zaciu, Bucureşti, 1962–2002; <span class="CharOverride-1">Meditaţie în septembrie</span>, îngr. Aurel Sasu, pref. Mircea Zaciu, Cluj, 1971; <span class="CharOverride-1">Din pragul marii treceri</span>, îngr. G. Pienescu, pref. Ion Simuţ, Cluj-Napoca, 1978; <span class="CharOverride-1">Faraonii şi alte povestiri din viaţa romilor</span>, îngr. G. Pienescu, Bucureşti, 2000.</p>
			<p class="Heuristica___m_RPR"><span class="CharOverride-3">Repere bibliografice:</span> Mihail Dragomirescu, <span class="CharOverride-1">Revista critică</span>, CVC, 1907, 1, 1908, 19, 1909, 1; Chendi, <span class="CharOverride-1">Pagini</span>,<span class="CharOverride-1"> 435–444</span>;<span class="CharOverride-1"> </span>Botez, <span class="CharOverride-1">Pe marginea cărţilor</span>,<span class="CharOverride-1"> 115–121</span>;<span class="CharOverride-1"> </span>Perpessicius, <span class="CharOverride-1">Opere</span>, II, <span class="CharOverride-1">255–257</span>, IV, <span class="CharOverride-1">159–163</span>, V, <span class="CharOverride-1">102–105</span>,<span class="CharOverride-1"> 116–120</span>, X, <span class="CharOverride-1">40–43</span>, XII, <span class="CharOverride-1">485–486</span>; Lovinescu, <span class="CharOverride-1">Scrieri</span>, I, <span class="CharOverride-1">33–38</span>, VI, <span class="CharOverride-1">221–224</span>; Constantinescu, <span class="CharOverride-1">Scrieri</span>, I, <span class="CharOverride-1">17–19</span>; Munteano, <span class="CharOverride-1">Panorama, 220–224</span>; Călinescu, <span class="CharOverride-1">Ist. lit.</span> (1941), <span class="CharOverride-1">564</span>, <span class="CharOverride-1">Ist. lit.</span> (1982), <span class="CharOverride-1">636–637</span>; Vianu<span class="CharOverride-1">, Arta</span>, II, <span class="CharOverride-1">183–184</span>; Breazu, <span class="CharOverride-1">Studii</span>, II, <span class="CharOverride-1">306–339</span>; Mircea Zaciu, <span class="CharOverride-1">Ion Agârbiceanu</span>, Bucureşti, 1955; ed. Bucureşti, 1964; Călinescu, <span class="CharOverride-1">Opere</span>, IX, <span class="CharOverride-1">44–48</span>; Cioculescu, <span class="CharOverride-1">Varietăţi</span>,<span class="CharOverride-1"> 367–379</span>; Negoiţescu, <span class="CharOverride-1">Scriitori</span>,<span class="CharOverride-1"> 201–232</span>; Baconsky, <span class="CharOverride-1">Marginalii</span>,<span class="CharOverride-1"> 43–53</span>; Ciopraga, <span class="CharOverride-1">Lit. rom.</span>,<span class="CharOverride-1"> 485–500</span>; Micu, <span class="CharOverride-1">Început</span>, <span class="CharOverride-1">352–379</span>; Dimitrie Vatamaniuc, <span class="CharOverride-1">Ion Agârbiceanu</span>, Bucureşti, 1970; Cornel Regman, <span class="CharOverride-1">Agârbiceanu şi demonii</span>, Bucureşti, 1973; ed. 2, Bucureşti, 2001; Balotă, <span class="CharOverride-1">Ion, 271–276</span>; Dimitrie Vatamaniuc, <span class="CharOverride-1">Ion Agârbiceanu. Biobibliografie</span>, Bucureşti, 1974; Sasu,<span class="CharOverride-1"> În căutarea</span>,<span class="CharOverride-1"> 42–54</span>; Mircea Zaciu, <span class="CharOverride-1">Ceasuri de seară cu Ion Agârbiceanu</span>, Cluj-Napoca, 1982; Mircea Popa, <span class="CharOverride-1">Introducere în opera lui Ion Agârbiceanu</span>, Bucureşti, 1982; Ciocârlie, <span class="CharOverride-1">Eseuri</span>,<span class="CharOverride-1"> 7–12</span>; Papahagi, <span class="CharOverride-1">Critica</span>, <span class="CharOverride-1">154–165</span>; Vlad, <span class="CharOverride-1">Lectura rom.</span>, <span class="CharOverride-1">31−35</span>; Mănucă, <span class="CharOverride-1">Analogii</span>, <span class="CharOverride-1">139–147</span>; <span class="CharOverride-1">Dicţ. analitic</span>, I, <span class="CharOverride-1">54–57</span>,<span class="CharOverride-1"> 279–281</span>, II, <span class="CharOverride-1">58–60</span>,<span class="CharOverride-1"> 278–282</span>; <span class="CharOverride-1">Dicţ</span>. <span class="CharOverride-1">esenţial, 9–12</span>;<span class="CharOverride-1"> </span>Ion Brad, <span class="CharOverride-1">Ion Agârbiceanu – sfânt părinte al literaturii române</span>, Bucureşti, 2007; Izabella Kriszanovszki, <span class="CharOverride-1">Elemente mitico-magice în proza lui Ion Agârbiceanu</span>, Cluj-Napoca, 2008; Manolescu, <span class="CharOverride-1">Istoria</span>, <span class="CharOverride-1">493–494</span>; Marius Gabriel Iacob, <span class="CharOverride-1">Prezenţe şi metamorfoze ale fantasticului în literatura română</span>, Iaşi, 2011, <span class="CharOverride-1">73–100</span>; Simuţ, <span class="CharOverride-1">Vămile</span>, <span class="CharOverride-1">231–241</span>.&#9;<span class="CharOverride-4">D.M.</span></p>
			<p class="Heuristica_PRIMUL_Semnat"><span class="titlu-12">AGHIUŢĂ</span>, „foaie umoristică, satirică şi critică” apărută la Bucureşti, săptămânal de la 3 noiembrie 1863 şi bisăptămânal de la 28 aprilie 1864 până la 21 mai 1864, ultimul număr, 28, fiind descoperit abia după aproape un secol şi jumătate. Director şi proprietar: B.P. Hasdeu. Vibrând încă de revolta împotriva nedreptăţii ce i se făcuse prin destituirea din învăţământ, tânărul savant B. P. Hasdeu concepea o revistă care îi dădea posibilitatea să-şi spună nestânjenit opiniile şi să critice fără menajamente pe oricine şi orice, cu singura condiţie de a înălţa realitatea către sferele artei, mascând violenţa atacului cu vălul glumei şi al amuzamentului. Aparent, cruciada satirică era îndreptată împotriva revistelor de proastă calitate, tip „Nichipercea”,<span class="CharOverride-1"> </span>„Bondarul”<span class="CharOverride-1">, </span>„Ţânţarul”, „Pepelea”<span class="CharOverride-1"> </span>etc., spre a oferi exemplul unei foi de înalt nivel umoristic, lipsită de trivialităţi, cacofonii şi atacuri rudimentare la persoană. În realitate însă, pe lângă acest scop, materializat de o aşa manieră încât <span class="CharOverride-3">A.</span> era apreciată chiar de adversari, B.P. Hasdeu îşi începea marea campanie a publicisticii politice, de afirmare a crezului patriotic şi democratic, de veştejire a nedreptăţii şi a abuzului, de demolare a nonvalorii şi de rupere a măştilor care acopereau ipocrizia, incultura, imoralitatea, cupiditatea şi duşmănia faţă de ţară. În mod miraculos, aspiraţia gazetarului politic – tinzând la purificarea morală a vieţii sociale şi la înfăptuirea idealurilor naţionale – se împletea cu una dintre cele mai viguroase înzestrări naturale ale sale: dispoziţia de a privi realitatea în perspectivă umoristică, cu uşurinţa decantării prozaicului în fulgurări satirice neaşteptate, încântătoare, în măsură a-l face să zâmbească chiar şi pe cel vizat. Datorită acestei calităţi, foiletoanele sale politice, susţinute de glume şi înţepături de tot felul, bazate în bună măsură pe calambururi şi mişcări de sensuri imprevizibile, şocante, au deranjat mai puţin, dar au avut ecouri mai profunde atât asupra adversarilor, cât şi asupra publicului, unele căpătând o circulaţie cvasifolclorică. În spatele textelor – semnate de cele mai multe ori cu o jerbă de pseudonume (Abar-Assab, Caracangea, D-Y-son, Farfara, Ghimpescu, Medlihoho, n…o…u… (ultimele litere de la Bogdan<span class="CharOverride-1"> </span>Petriceico<span class="CharOverride-1"> </span>Hasdeu), Radu Piţigoi, S., Ungheriu din Batişte, Un grieriu din salonul Consiliului Superiore, Un tătar, Urtimud, Wintelhalder sau pur şi simplu nesemnate – se simte o inteligenţă cultivată, dornică de schimbarea în bine a vieţii şi de ridicare a nivelului culturii naţionale, dar mai presus de toate un caracter ferm, necoruptibil, iubitor al tradiţiei şi al valorilor strămoşeşti, o forţă de mare şi variat talent, în stare să susţină cu competenţă, sistematic, întreaga revistă. Între altele, ultima pagină a foii era ilustrată (până la numărul 16 inclusiv) cu caricaturi inspirate de subiecte la ordinea zilei, aparţinându-i directorului şi totodată proprietarului revistei. Conform programului politic, pe care intenţiona să-l dezvăluie, în fruntea numărului 4, într-o primă etapă B.P. Hasdeu îşi îndrepta atenţia cu deosebire asupra duşmanilor democratizării ţării, militând pentru împroprietărirea ţăranilor şi impunerea votului universal. Re&#173;&#173;tro&#173;grazii şi duplicitarii de toate felurile sunt ironizaţi, ridiculizaţi sau prezentaţi în forme echivoce, perfid adulatoare, creând în jurul persoanei sau a faptelor lor un imens „halou” menit a intriga. Pe lângă personalităţile politice de prim ordin adversare ale aspiraţiilor democratice avute de domnitorul Al. I. Cuza, printre acestea C.A. Rosetti, I.C. Brătianu, Eugen Carada, Dimitrie Ghica, semnatarul îi implica în hora discreditării pe toţi cei care contribuiseră în vreun fel la destituirea sa din învăţământ (Titu Maiorescu, V.A. Urechia, Gh. Costaforu, M. Kogălniceanu ş.a.). Însă când simte că e ameninţat însuşi „Tronul naţional”, punându-se în pericol Unirea, B.P. Hasdeu abandonează umorul discret cultivat până atunci şi recurge tot mai mult la sarcasmul necruţător, la ironia tăioasă, la dezvăluirea francă şi la înfierarea fără menajamente a adversarilor, dintr-o revistă de amuzament, literară, <span class="CharOverride-3">A.</span> devenind una dintre cele mai vehemente gazete politice ale momentului. Memorabilă e intuirea, definirea şi combaterea coaliţiei rezultate din unirea radicalilor liberi cu retrograzii conservatori, cu scopul răsturnării lui Cuza. Textele satirice <span class="CharOverride-1">Votul universal, O scenă obscenă, Neviolabilitatea domiciliului şi asigurarea libertăţii personale, O revistă atât de interioară încât se atinge chiar de intestine</span> vizează uneltirile partidului „arhiconservator” şi ale partidului „arhiliberal”, coalizate în jurul unor proiecte de interese de grup. Hasdeu, care scrie singur cele opt pagini ale lui <span class="CharOverride-3">A.</span>, publică aici şi literatură: versuri (<span class="CharOverride-1">O doină postumă</span>,<span class="CharOverride-1"> Drumul de fier</span>,<span class="CharOverride-1"> Doina mea, Bradul</span>) şi fragmente din nuvela <span class="CharOverride-1">Micuţa. Trei zile şi trei nopţi din viaţa unui student, </span>apărută cam în acelaşi timp şi în ediţie aparte. Cum era de prevăzut, filipicele neîntrerupte ale redactorului au deranjat mărimile vremii, chiar pe M. Kogălniceanu (prezentat cel puţin o dată în perspectiva slăbiciunilor, a indeciziei şi duplicităţii), încât guvernul, în urma raportului lui M. Kogălniceanu, ministru de Interne, suspenda apariţia revistei până la întoarcerea domnitorului Cuza de la Constantinopol, pe motivul absurd al „lipsei de moralitate”. Dar după sosirea domnitorului nu s-a mai revenit asupra hotărârii guvernamentale, întrerupându-se brutal viaţa uneia dintre cele mai importante publicaţii ale vremii, a cărei dispariţie o deplângea, prin pana lui C.A. Rosetti, până şi ziarul cel mai atacat în paginile ei, „Românul”. Trecând peste animozităţile disputelor anterioare, acesta găsea cuvintele adecvate ca să înalţe un adevărat imn libertăţii cuvântului: „Nu este şi nu va fi un singur om onest – scrie el, condamnând decizia oficială – care să nu recunoască că nu poate fi nici moralitate, nici avere, nici dreptate şi, prin urmare, nici răsplata unei fapte bune, nici familie şi, până la sfârşit, nici naţionalitate, unde nu va fi libertatea cuvântului”.&#9;<span class="semnatura-final" lang="en-US">I.O.</span></p>
			<div class="_idGenObjectLayout-1">
				<div id="_idContainer006" class="Basic-Graphics-Frame _idGenObjectStyle-Disabled">
					<div id="_idContainer004" class="Basic-Graphics-Frame">
						<p class="Titlu-Nume-H">AGOPIAN, Ştefan</p>
						<p class="Titlu-mic-DATE">(16.VI.1947, Bucureşti), prozator, publicist.</p>
					</div>
					<div id="_idContainer005" class="Basic-Graphics-Frame">
						<img class="_idGenObjectAttribute-1" src="02_p_80-95_AeAh-web-resources/image/Agopdian_Stefan.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Mariei (n. Secoşan) şi al lui Ştefan (Arşag) Agopian, mic meseriaş. Pe linie paternă provine dintr-o familie de negustori armeni, iar pe linie maternă are o ascendenţă oltenească. Urmează la Bucureşti şcoala medie (1961–1965) şi Facultatea de Chimie a Universităţii din 1965 până în 1968, când este exmatriculat. Lucrează ca tehnician la Institutul pentru Îmbunătăţiri Funciare – Bucureşti (1973–1983), apoi ca tehnoredactor şi secretar de redacţie la „România literară” (1983–1990), redactor la „Luceafărul” (1990–1994), unde deţine rubrica satirică „Momos”, şef de rubrică la secţia politică de la ziarul „Cotidianul” (1992–1993) şi director al Editurii Ararat, sub egida Uniunii Armenilor din România (1994–2000). În urma unor intervenţii repetate la conducerea Uniunii Scriitorilor, este acceptat ca bursier al Universităţii Iowa din SUA (august 1989–ianuarie 1990). În 1997 devine redactor la săptămânalul satiric „Academia Caţavencu”, iar din 2011 se transferă la urmaşul disident al acestuia, „Caţa&#173;vencii”, unde publică un serial memorialistic din viaţa literară a anilor ’60–’70 din secolul trecut. A fost şi redactor-şef (2002–2004) la suplimentul „Ziua literară” al cotidianului „Ziua”. Debutează cu poezie în suplimentul „Povestea vorbii” al revistei „Ramuri” (1965) şi cu proză în „Luceafărul” (1971). Participă la cenaclul condus de Vintilă Ivănceanu, alături de membrii aşa-numitului grup oniric. Debutul editorial are loc abia în 1979 cu romanul <span class="CharOverride-1">Ziua mâniei</span>, predat Editurii Cartea Românească din 1972. A mai semnat în „Tribuna”, „Steaua” şi „Orizont”, iar după 1989 este prezent cu articole de atitudine în „22”, „Dreptatea”, „Dilema”, „Cuvântul”, „Cotidianul”, „Litere, arte &amp; idei”, „Contemporanul”, „Arc”, colaborează la săptămânalul life style „B–24–FUN”. Susţinut, de la primele sale cărţi, de Nichita Stănescu, Mircea Ciobanu, Eugen Negrici şi, îndeosebi, de Paul Georgescu, <span class="CharOverride-3">A.</span> a primit mai multe distincţii, între care Premiul Uniunii Scriitorilor (1984), Premiul Asociaţiei Scriitorilor din Bucureşti (1983, 2004), premiul CC al UTC (1983), Premiul revistei „Amfiteatru” (1987), Premiul revistei „Cuvântul” (2003) şi Premiul pentru Experiment al ASPRO (2003). </p>
			<p class="Heuristica-BASE">Judecat după anul debutului editorial, ca şi după unele trăsături postmoderne sau metaficţionale, <span class="CharOverride-3">A.</span> a putut fi arondat generaţiei optzeciste. Tipologic, el aparţine însă, în egală măsură, onirismului şi unui modernism târziu ce înaintează întors spre trecut. Inspirat dintr-o serie de scrisori de familie de la 1910 şi finalizat în 1972 sub titlul <span class="CharOverride-1">Dies irae</span>, romanul <span class="CharOverride-1">Ziua mâniei</span> îşi plasează intriga în provincie, la Turnu Severin, într-o singură zi, înainte de intrarea României în Primul Război Mondial (15 mai 1915); însă o zi cu orele derutant permutate, de unde se ramifică arborescent şi tacticos, înainte şi înapoi în timp, istoriile de viaţă ale personajelor. În trecut, pe linia unor evocări deliberat anacronice, ele merg până în culisele Revoluţiei paşoptiste, iar în viitor până la cel de-al Doilea Război Mondial. Prota&#173;gonista, Lucia Zăr&#173;nescu, o absolventă de liceu idealistă, prefigurează, prin angajamentul ei – ce va duce la distrugerea tatălui de către autorităţile locale –, „revo&#173;luţia” comunistă. Tema revoluţiei şi a terorii adiacente, asociată cu tema istoriei ca vis şi metamorfoză derizorie a unor vechi scenarii apocaliptice, va fi reluată atât în naraţiunile viitoare, cât şi în piesa de teatru <span class="CharOverride-1">Republica pe eşafod</span>, elaborată în 1975 (alături de alta, <span class="CharOverride-1">Drumul</span>, în decor antic roman) şi rescrisă ulterior în acord cu datele evenimentelor din decembrie 1989. Personajele din romanul de debut, Lucia Zărnescu şi virtualul socru, Glăvan Bătrânul, tatăl ei, Ionel Zărnescu, şi prietena cea mai apropiată, frivola Marioara Strovilo, Glăvan Tânărul ş.a., au conştiinţa că sunt trăite şi „scrise” de altcineva, dinspre viitor spre trecut; ele sunt, aşadar, „condamnate” de o putere exterioară, şi tot ce le rămâne de făcut e să-şi urmeze traseul prestabilit. Acest retrofuturism specular şi fatalist e caracteristic nu doar pentru <span class="CharOverride-1">Ziua mâniei</span>, ci pentru ansamblul prozei lui <span class="CharOverride-3">A.</span>, alcătuită nu din romane „istorice” propriu-zise, ci din „metaficţiuni istoriografice”, pentru a împrumuta termenul Lindei Hutcheon. În <span class="CharOverride-1">Ziua mâniei</span> caracterul de montaj ludic, livresc şi parodic, este marcat, fără însă ca naraţiunea, reciclare a romanului de familie pe canava de roman istoric, să fie subsumabilă întru totul artefactelor postmoderniste, dimensiunea onirică şi halucinatorie rămâ&#173;nând la fel de importantă. Către final sunt interpolate patru „scrisori” atribuite Luciei Zărnescu, ce vor intra, un deceniu şi jumătate mai târziu, în sumarul eteroclitului volum <span class="CharOverride-1">Însemnări din Sodoma. Portret al artistului murind </span>(1993). Şi aici aşteptarea angoasantă a Apocalipsei se îmbină cu aceea a revoluţiei. Arhitextul biblic apropie proza lui <span class="CharOverride-3">A.</span> de romanele lui Mircea Ciobanu şi patronează din umbră estetizantul roman <span class="CharOverride-1">Sara </span>(1987), alături de mai „realistul” <span class="CharOverride-1">Tobit</span> (1983) care, deşi publicat cu câţiva ani înainte, îl continuă prin personajul omonim şi prin îngerul său păzitor Rafail, care-i veghează sfârşitul anunţat. Cu toate că intriga de suprafaţă a celor două romane este plasată înaintea sau în timpul scurtei perioade de ocupaţie a Olteniei de către austrieci (începutul secolului al XVIII-lea), ea reia, explicit, schema şi personajele <span class="CharOverride-1">Cărţii lui Tobit</span> din Biblie. Este încă un argument în sprijinul a ceea ce critica literară a numit „textualismul metafizic” al lui <span class="CharOverride-3">A.</span>, expus sistematic în prologul romanului <span class="CharOverride-1">Tache de catifea</span> (1981). Protagoniştii acestui din urmă roman „evoluează” abulic între perioada premergătoare zaverei lui Tudor Vladimirescu şi Revoluţia de la 1848. Cu toţii suferă de plictis şi de sentimentul inutilităţii fiecărui gest, trăind şi acţionând la voia întâmplării. Şi aici, ca şi în <span class="CharOverride-1">Sara</span>, naraţiunea lâncezeşte până la destrămare, iar personajele îşi caută identitatea familială vagabondând de la un han la altul, într-o lume pustiită de ciumă, crime, pogromuri şi răscoale. Un triumvirat de antieroi cvasimateini, alcătuit din Tache, boier Lăpai şi Piticul, se confruntă, fără succes, cu partenerii mamei celui dintâi, Mamona cel Bătrân, Vaucher şi Mamona cel Tânăr, adăstând multă vreme izolaţi la conacul uşuraticei boieroaice, apoi ridicând un edificiu fără sens înainte de a pleca spre Bucureştiul zaverei lui Tudor şi a eteriştilor, unde ajung prea târziu, iar unii dintre ei îşi pierd, în chip grotesc, viaţa. Totul întârzie, până şi glonţul tras de Tache către servitorul lui Mamona cel Tânăr pare supus unei amânări indefinite. Deşi simulată cu destulă expresivitate, nu acţiunea picarescă dă tonul cărţii, ci aşteptarea şi fantazarea fără scop. Nu poate fi exclusă, în interpretarea prozei lui <span class="CharOverride-3">A.</span>, ipoteza unor „reverii genealogice” ale autorului (Eugen Negrici a identificat aici un „complex al paternităţii” şi „derivat din el, un complex al identităţii Fiului”). Ipoteză plauzibilă, date fiind recurenţa identităţilor armene sau olteneşti ale unor personaje, ca şi recurenţa relaţiilor asimetrice cu părinţii ale unor protagonişti, de la Glăvan Tânărul şi Costache Vlădescu, zis Tache de catifea, la Tobit şi Sara. Prezentă, pe alte coordonate, şi la Mateiu I. Caragiale, „reveria genealogică” se va regăsi şi în ficţiunile „retro” din anii 2000 ale lui Filip Florian (<span class="CharOverride-1">Zilele regelui</span>), ale Ioanei Pârvulescu (<span class="CharOverride-1">Viaţa începe vineri</span>) sau ale Simonei Sora (<span class="CharOverride-1">Hotel Universal</span>), debitoare autorului <span class="CharOverride-1">Sarei</span>. O caracteristică definitorie a prozei hiperelaborate a lui <span class="CharOverride-3">A.</span> este lentoarea, lenea oblomovistă a naraţiunii, căreia îi corespunde un defetism incurabil al personajelor ce locuiesc aceste lumi de margine şi de trecere, cuprinse între periferia Mitteleuropei şi „slava stătătoare” a Isarlâkului balcano-bizantin. Contem&#173;plaţia dezabuzată, eventual agrementată bahic, este întreruptă uneori de accelerări bruşte ale acţiunii, într-un discurs în care cinismul amoral şi sicitatea maliţioasă se răsfaţă în ceremonialuri manieriste somptuoase, iar prezenţa obsedantă a morţii şi a ororii se îmbină cu kief-ul şi voluptăţile alimentare sau erotice. Pe de altă parte, „lenea” orientală, evazionistă, are drept revers cârcoteala muşcătoare, acidă a cronicarului muntean, manifestată inclusiv prin subversivitatea politică la adresa istoriei în marş, cu ipostazele ei agresive: războiul, revoluţia, utopia. Anacronismul ia, începând cu <span class="CharOverride-1">Tache…</span>, înfăţişarea unei satire transparente la adresa prezentului ceauşist, căruia îi ero&#173;dează prin deriziune mitologiile istorice triumfaliste, cum se întâmplă şi în <span class="CharOverride-1">Calpuzanii</span> lui Silviu Angelescu. Proza din <span class="CharOverride-1">Manualul întâmplărilor</span> (1984) a fost transpusă dramaturgic în 2000, de asemenea ca parabolă antiutopică şi antitotalitară. De remarcat faptul că spaţiile predilecte ale naraţiunilor evită Bucureştiul şi, în genere, marile oraşe în favoarea provinciei şi a marginilor de ţară. Focalizarea obsesivă pe detalii sau scenografia barocă sunt ale unui estet rafinat, prozele fiind înţesate de referinţe ezoterice sau alchimice, de trimiteri savante la documente de epocă şi cronici istorice reale ori inventate. Fie că e vorba de burgul multietnic al Sibiului habsburgic în <span class="CharOverride-1">Sara</span>, de Oltenia ocupată de austrieci în <span class="CharOverride-1">Tobit</span> sau de Muntenia domniilor fanariote în <span class="CharOverride-1">Tache de catifea</span>, picturalitatea poematică a atmosferei, reconstituită în codurile şi limbajele ei, reţine atenţia la lectură. Dar <span class="CharOverride-3">A.</span>, un maestru decorator, este şi un creator de personaje. Tipologic, ele pot fi grupate în câteva mari clase. Se disting, mai întâi, tandemurile şi confreriile (Ioan Tobit şi ajutorul său austro-ungar Heiler, Ioan Geograful şi Armeanul Zadic, triumviratul Tache de catifea–Lăpai–Piticul), apoi complotiştii şi asasinii (Mamona cel Tânăr, Kinder, consilierul Haan ş.a.), negustorii intriganţi (Nàbal, Aaron Juda Hartman), servitorii şi subalternii (Piticul, Stan cel gros). Femeile (Marioruţa, Flora Fruscio, Ludmila Vosinscki, Aniţa Bengescu) sunt, de regulă, cinice, nestatornice şi lascive, cu excepţia copilelor şi a nubilelor (Lucia, Sara), care impresionează, înainte de orice, prin amestecul inefabil de inocenţă, erezie şi cruzime. <span class="CharOverride-3">A.</span> e un remarcabil prozator al senzorialităţii fantasmatice a copiilor şi adolescenţilor, fie că este vorba de micuţa sefardă Sara şi fratele ei Juan-Pedros, de surorile Clara şi Gertruda Barberini, de pura Lucia Zărnescu sau de copilăria orfanului Tache de catifea. Au fost invocate, în legătură cu acest spirit fabulatoriu, programatic străin de realismele actualităţii, tot felul de înrudiri livreşti, unele evidente,<span class="CharOverride-3"> </span>cum ar fi Mateiu I. Caragiale sau Gabriel García Márquez. Marqueziene sunt în special apariţiile „angelice” din <span class="CharOverride-1">Manualul întâmplărilor </span>sau din <span class="CharOverride-1">Însemnări din Sodoma</span> sau apariţia feciorelnic-perversă a Sarei din romanul omonim. Nu pot fi ignorate nici afinităţile cu parabolele biblice ale lui Mircea Ciobanu, cu decadenţa bizantină a prozei scrise de Alice Botez, cu romanele „fanariote” ale lui Eugen Barbu, dar şi cu metaficţiunile balcanice ale sârbului Milorad Pavić, cu fantezismul neosuprarealist de tip Boris Vian, modernismul negru al lui Samuel Beckett (din <span class="CharOverride-1">Mercier et Camier</span>, spre exemplu) sau cu picturalitatea şi obiectualismul noilor romancieri francezi (Claude Simon în primul rând). Manierismul scriiturii nu exclude prezenţa unor reale calităţi de prozator „clasic”, desfăşurate pe spaţii mai ample în <span class="CharOverride-1">Ziua mâniei</span>, în <span class="CharOverride-1">Tobit</span> sau în prima parte din <span class="CharOverride-1">Tache de </span><span class="CharOverride-1">catifea</span>. Totuşi, structura şi sensibilitatea acestor ficţiuni aparţin unui poet convertit la proză. Dimensiunea poematică primează în faţa epicului, iar descrierea tinde să substituie, adesea, naraţiunea. Descriptivismului i se adaugă inventarele ludice de cuvinte arhaizante şi nume, realizate, cu voluptăţi de colecţionar, de dragul pitorescului lingvistic. Mimarea autenticităţii „de epocă” rezultă şi din falsele note biobibliografice unde sunt citate documente real-imaginare, ca în <span class="CharOverride-1">Biblio&#173;</span><span class="CharOverride-1">grafia </span><span class="CharOverride-1">generală</span> a lui Mircea Horia Simionescu. În privinţa epicului propriu-zis, atât cât e, abundă comploturile, lucrăturile de culise, în genere tot ce ţine de subteran şi ocult. Se pot identifica aici aluzii esopice la delaţiunea generalizată şi la mentalitatea conspiraţionistă indusă de poliţia politică a regimului Ceauşescu, alături de sugestia că „totul a mai fost”, că nimic esenţial nu se schimbă: alte măşti, aceeaşi piesă, dincolo de bine şi de rău. Radu G. Ţeposu a plasat acest tip de proză sub semnul unui „estetism cinic”. Nu e însă numai atât. Ficţiunea lui <span class="CharOverride-3">A.</span> ascultă de o (anti)filosofie orientală a istoriei, istoria însăşi devenind pretext şi decor pentru un teatru de umbre şi de plăsmuiri ale minţii. Mimând „arta războiului”, ea desfăşoară, de fapt, o artă piezişă a dezertării evazioniste şi a sabotajului. Pe fundalul unui regim agonizant se proiectează, derulate cu încetinitorul, o suită de apocalipse (meta)ficţionale ale unor lumi apuse, jalonate de catastrofe, războaie şi revoluţii. Naratorul lor este unul necreditabil: un regizor ironic şi melancolic, un păpuşar ce deconspiră direct sau prin intermediul personajelor statutul de ficţiune livrescă al lumii pe care aceştia o locuiesc. Cronologia existenţei e răsturnată, citită dinspre final spre început, prin urmare nici măcar anticipată, ci dinainte ştiută de protagonişti („Ştiu ce va fi, spuse Sara […]. Sunt invenţia ta”; „Ăştia par morţi, noi părem vii. Pot crede că ne aflăm încă într-o carte bună, dar nu atât de bună, continuă Tobit, pe cât şi-ar fi dorit-o ei”). Cea mai implicată oniric dintre aceste istorisiri e <span class="CharOverride-1">Sara</span>, poem al frumuseţii şi al seducţiei maligne, în vreme ce terestrul <span class="CharOverride-1">Tobit</span> se arată a fi mai aproape de romanul istoric propriu-zis. Există în proza din anii ’80 a lui <span class="CharOverride-3">A.</span> o demonologie şi o angelologie care dublează „isprăvile” agenţilor umani. Punctul cel mai de sus al imaginaţiei şi scriiturii va fi atins în cele cinci povestiri de tip <span class="CharOverride-1">conte philosophique</span> din microromanul modular <span class="CharOverride-1">Manualul întâmplărilor</span>, scris în acelaşi timp cu <span class="CharOverride-1">Ziua mâniei</span>, dar publicat, strategic, după <span class="CharOverride-1">Tache de catifea</span>.<span class="CharOverride-3"> </span>Protagoniştii lor, Ioan Geograful şi Armeanul Zadic (trimitere onomastică transparentă la personajul Zadig al lui Voltaire) reiau, pe canavaua unei false intrigi picareşti, motivul <span class="CharOverride-1">le gueux et l</span>’<span class="CharOverride-1">aveugle</span>, într-o peregrinare fără orizont printr-o Muntenie crepusculară. „Aven&#173;turile” lor războinice, pline de umor negru, au un aer de desen animat suprarealist, referenţialitatea lumii pe care o străbat se destramă şi în aerul populat de fantasme neliniştitoare levitează entităţi fantasmagorice, în timp ce indivizi bovarici citează din Platon, Montaigne sau Paracelsus, comentându-şi, dezabuzat, postumitatea şi depă&#173;nând meditaţii fals sapienţiale sau perorând despre arta războiului. Sfârşitul lor are loc într-un lazaret de ciumaţi, ceea ce trimite însă şi la învierea lui Lazăr, şi, în genere, la gâlceava dintre cel văzute şi cele nevăzute, degradarea mundană fiind izbăvită printr-o transfigurare „angelică”. Enigmatică şi derutantă, ficţiunea lui <span class="CharOverride-3">A.</span> are un caracter prin excelenţă spectral, întorcând spatele verosimilităţii pentru a-i opune, ironic, puterea înşelătoare şi atotdizolvantă a artei fantasmelor. Filonul balcano-bizantin şi oriental îşi află o ipostază (post)modernă de excepţie, incluzând, în pliurile scriiturii artiste, o meditaţie epică particulară, cu substrat biblic şi implicaţii deconstructive, asupra existenţei şi a istoriei, a identităţii şi a ficţionalităţii. Lacunarul <span class="CharOverride-1">Fric</span>, început la finele anilor ’80, continuat în anii ’90 şi publicat abia în 2003, poate fi numit cu greu un roman. E mai degrabă un post-roman. Având în prim-plan cadavrul unui călugăr mechitarian armean renegat şi damnat, descompunându-se în erecţie pe plaja unui Bizanţ turcit ce vegetează în soarele sudului mediteranean, naraţiunea, compusă pe ritmuri incantatorii de poem antic, se transformă într-o suită de instantanee lirice reduse, adesea, la unul sau două rânduri pe pagină. Contrastul dintre nobleţea scriiturii şi trivialitatea celor relatate are un caracter ostentativ, autorul recuperând din mers dezinhibarea limbajului licenţios, la modă în anii ’90 ai secolului trecut. Personajele „vii” nu sunt mai puţin fantomatice decât „mortul” Fric, adevărata protagonistă fiind fecioara Orjen, coruptă erotic de cârciumarul Evemon Notarades, dar îndrăgostită iremediabil de mortul descoperit de ea pe plajă. Lasciva Maria Dragases, urmaşă a împăraţilor bizantini, enigmaticul şi perversul doctor evreu Aaron Juda Hartman (inspirat de un personaj real), curtezana (de asemenea atestată istoric) Marion Delorme, libidinoşii Tron şi Lichinie ş.a. ţin de planul secund al acestei ficţiuni abia schiţate şi care, spre deosebire de precedentele romane, excelează prin licenţiozitate şi omniprezenţa tanatică. În <span class="CharOverride-1">Fric</span> scatologicul şi escatologicul se confundă. Epilogul şarjat postmodern cu trimiteri parodice la Laurence Sterne, Daniel Defoe sau Petru Comarnescu, o înfăţişează pe Orjen înotând voluptuos prin epava unei corăbii bântuite de personajele moarte. Sinteză şi epitaf al scrierilor precedente, <span class="CharOverride-1">Fric</span> reprezintă nu atât un experiment abandonat, cât un simptom al epuizării şi abandonului auctorial. Scrise într-un stil direct, alb, în acord cu cotitura pragmatic-comercială a autorului, prozele scurte erotice şi speculative publicate în finalul volumului <span class="CharOverride-1">Fric</span> sau aiurea nu mai au nimic din barochismul fantast al scrierilor de dinainte de 1989; concepţia rămâne totuşi înrudită, chiar dacă se transformă în reţetă: „amintiri despre viitor”, cruzimi jucate de limbaj licenţios şi trucuri borgesiene. Alte povestiri au un caracter autobiografic. Ficţionale sau nonficţionale, textele postdecembriste ale lui <span class="CharOverride-3">A.</span> sunt, în felul lor, nişte „postume”. Constatând că după o anumită vârstă romancierii români se repetă, acest spirit fabulator care a evitat mereu autobiograficul în favoarea istoriilor imaginare abandonează ro&#173;ma&#173;nul în favoarea povestirilor lejere şi a nonficţiunii memorialistice. Iar abandonarea manierismului abstrus lasă locul, în plan stilistic, unui „clasicism”, nu mai puţin cinic şi pitoresc, al evocării.  Ulterioare romanelor, articolele despre literatură şi viaţa literară publicate de <span class="CharOverride-3">A. </span>în „Acade&#173;mia Caţavencu” sunt tablete lapidare şi cârcotaşe, axate pe detalii anecdotice, dar şi pe elemente semnificative ale cărţilor prezentate.</p>
			<p class="Heuristica_CITAT">Proza lui Ştefan Agopian, cu toată aparenţa ei de cronică învechită, e ruptă totuşi din cel mai curat spirit postmodern, chiar dacă vicleniile artistice ale autorului dau o altă înfăţişare noii poetici. Spiritul ei e prezidat de simbolul cărţii. Totul, literalmente, vine din carte şi sfârşeşte prin a se întoarce acolo <span class="CharOverride-5">[…]</span>. Această viziune textualistă, în înţelesul ei foarte înalt, face în proza lui Agopian pandant cu viziunea livrescă. Destinul personajelor se află numai efemer în istoria reală, întrucât el atârnă de cartea care le scrie şi în care ele ştiu că sunt scrise, cu un fel de conştiinţă ironică a fatalităţii care, tocmai aceasta, le însufleţeşte. Viaţa lumii e, prin urmare, vis, o punte de trecere în marele circuit al existenţei.</p>
			<p class="Heuristica_CITAT_semnat">Radu G. ŢEPOSU</p>
			<p class="Heuristica___mici"><span class="CharOverride-3">SCRIERI</span>:<span class="CharOverride-3"> </span><span class="CharOverride-1">Ziua mâniei</span>, Bucureşti, 1979; <span class="CharOverride-1">Tache de catifea</span>, Bucureşti, 1981; <span class="CharOverride-1">Tobit</span>, Bucureşti, 1983; <span class="CharOverride-1">Manualul întâmplărilor</span>, Bucureşti, 1984; <span class="CharOverride-1">Sara</span>, Bucureşti, 1987; <span class="CharOverride-1">Însemnări din Sodoma. Portret al artistului murind</span>, Bucureşti, 1993; <span class="CharOverride-1">Republica pe eşafod</span>, Bucureşti, 2000; <span class="CharOverride-1">Fric</span>, postfaţă Petru Creţia, Iaşi, 2003; <span class="CharOverride-1">Opere</span>, I–II, pref. Eugen Negrici, Iaşi, 2008–2009.</p>
			<p class="Heuristica___m_RPR"><span class="CharOverride-3">Repere bibliografice</span>: Paul Georgescu, Întâlnire cu Clio, RL, 1981, 40; Titel, <span class="CharOverride-1">Cehov</span>, <span class="CharOverride-1">196–199</span>; Manea, <span class="CharOverride-1">Contur</span>, <span class="CharOverride-1">221–228</span>; Holban, <span class="CharOverride-1">Profiluri</span>, <span class="CharOverride-1">374–382</span>; Marian Papahagi, <span class="CharOverride-1">Personajul şi construcţia romanescă</span>, TR, 1987, 6; Mircea Scarlat, <span class="CharOverride-1">Scutul de lumină</span>, VR, 1987, 7; Spiridon, <span class="CharOverride-1">Melancolia</span>, <span class="CharOverride-1">300–319</span>; Ţeposu, <span class="CharOverride-1">Istoria</span>, <span class="CharOverride-1">133–137</span>; Negoiţescu, <span class="CharOverride-1">Scriitori contemporani</span>, <span class="CharOverride-1">11–14</span>; Tania Radu, <span class="CharOverride-1">Planeta Agopian</span>, LAI, 1994, 12; Ioana Pârvulescu, <span class="CharOverride-1">Romane de catifea</span>, RL, 1995, 41; Lovinescu, <span class="CharOverride-1">Unde scurte</span>, IV, <span class="CharOverride-1">133–138</span>; Simuţ, <span class="CharOverride-1">Critica</span>, <span class="CharOverride-1">158–164</span>; Cărtărescu, <span class="CharOverride-1">Postmodernismul</span>, <span class="CharOverride-1">433–439</span>; <span class="CharOverride-1">Dicţ. esenţial</span>, <span class="CharOverride-1">12–15</span>;<span class="CharOverride-1"> </span>Ruxandra Ivăncescu, Ştefan Agopian, Braşov, 2000; Oţoiu, <span class="CharOverride-1">Proza</span>, I–II, <span class="CharOverride-1">passim</span>;<span class="CharOverride-1"> </span>Manolescu, <span class="CharOverride-1">Lista</span>, II, <span class="CharOverride-1">268–274</span>; Gheorghe Crăciun, <span class="CharOverride-1">Made by laboratoarele Agopian</span>, OC, 2002, 137; Muşat, <span class="CharOverride-1">Strategiile</span>, <span class="CharOverride-1">252–261</span>;<span class="CharOverride-1"> </span>Negrici,<span class="CharOverride-1"> Comunism, </span><span class="CharOverride-1">Proza</span>,<span class="CharOverride-1"> 348–366</span>; <span class="CharOverride-1">Dicţ. analitic</span>, IV, <span class="CharOverride-1">76–78</span>, <span class="CharOverride-1">248–240</span>; Bogdan-Alexandru Stănescu, <span class="CharOverride-1">Moreea sexualis. Cu oglinda pe lângă vis şi moarte</span>, „22”, 2004, 23; Marian Victor Buciu, <span class="CharOverride-1">Proza lui Ştefan Agopian</span>, CL, 2004, 7; Cristea-Enache, <span class="CharOverride-1">Bucureşti</span>, <span class="CharOverride-1">82–88</span>; Holban, <span class="CharOverride-1">Ist. lit.</span>, II, <span class="CharOverride-1">244–247</span>;<span class="CharOverride-1"> </span>Andrei Terian, <span class="CharOverride-1">Agopian</span>, „Ziarul de duminică”, 2007, ianuarie; Manolescu, <span class="CharOverride-1">Istoria</span>, <span class="CharOverride-1">1357–1361</span>;<span class="CharOverride-4"> </span>Popa, <span class="CharOverride-1">Ist. lit.</span>, II, <span class="CharOverride-1">671–673</span>. &#9;<span class="semnatura-final" lang="en-US">P.C.</span></p>
			<p class="Heuristica_PRIMUL_Semnat"><span class="titlu-12">AGORA</span>,<span class="CharOverride-3"> </span>revistă literară multilingvă apărută la Bucureşti în mai 1947 (un volum), sub auspiciile Fundaţiei „Regele Mihai I” şi sub îngrijirea lui Ion Caraion şi Virgil Ierunca. Subintitulată „Colecţie internaţională de artă şi literatură” și purtând un motto din poetul englez John Keats, <span class="CharOverride-3">A. </span>cuprinde texte edite şi inedite în română, germană, italiană, franceză şi rusă, traduceri în şi din aceste limbi. Republicări sunt versurile din ciclul <span class="CharOverride-1">După melci</span> de Ion Barbu, cu ilustraţii şi portretul poetului de G. Tomaziu, şi o selecţie din <span class="CharOverride-1">Aforisme</span> de Lucian Blaga. Inedite par a fi eseul <span class="CharOverride-1">Existenţialism – umanism</span> de Virgil Ierunca, consacrat cărţii lui J.-P. Sartre <span class="CharOverride-1">L’Existentialisme est un umanisme,</span> monoactul cu antract <span class="CharOverride-1">Artistul şi Moartea</span> de Emil Ivănescu şi eseul <span class="CharOverride-1">Dezumanizarea poeziei. Observaţii asupra meritelor şi neajunsurilor poeziei contemporane</span> de Petru Comarnescu. Tălmăcirile din română sunt în principal din poezie: două sonete de Eminescu (<span class="CharOverride-1">Afară-i toamnă...</span> şi <span class="CharOverride-1">Trecut-au anii...</span>) sunt transpuse în germană de Lucian Blaga, în aceeaşi limbă Alfred Margul-Sperber dă o versiune a <span class="CharOverride-1">Mioriţei</span>, iar Franyó<span class="CharOverride-3"> </span>Zoltán una a poemelor <span class="CharOverride-1">Rugă de seară</span> şi <span class="CharOverride-1">Duhovnicească </span>de Tudor Arghezi, dar şi a altor poezii de Al. A. Philippide, Geo Bogza, Dimitrie Stelaru, Mihai Beniuc. Dragoş Vrânceanu şi Giancarlo Vigorelli traduc împreună în italiană <span class="CharOverride-1">De-a v-aţi ascuns...</span> şi <span class="CharOverride-1">Duhovnicească</span> de T. Arghezi, Victor Kernbach transpune în ruseşte <span class="CharOverride-1">Pan</span> şi <span class="CharOverride-1">Vară</span> de Lucian Blaga, Anda Lascăr semnează versiunea românească, <span class="CharOverride-1">Ora de vizită, </span>pentru<span class="CharOverride-1"> L’Heure des visites</span> de B. Fundoianu. Trei poeme de Serghei Esenin, <span class="CharOverride-1">Cântă, armonică</span>, <span class="CharOverride-1">Nu mai fui aşa</span>, <span class="CharOverride-1">Norii de pe şură</span>, sunt traduse în româneşte de Ion Caraion şi Victor Kernbach. Tot Ion Caraion tălmăceşte în colaborare cu Saşa Wolkonski şi <span class="CharOverride-1">Sonet</span> de Rainer Maria Rilke, Dinu Albulescu transpune din spaniolă <span class="CharOverride-1">Trei disertaţii ale iscusitului cavaler Don Quijote de la Mancha</span>, însoţite de tot atâtea ilustraţii semnate de G. Tomaziu. George Dan traduce „folclor negru” (<span class="CharOverride-1">Nimeni nu ştie ce spaimă am tras</span>) şi poeme de Carl Sandburg (<span class="CharOverride-1">Iarba</span>, <span class="CharOverride-1">Sălbăticie</span>). Sunt reproduse în original poezii de Eugenio Montale, Salvatore Quasimodo, Umberto Saba, Paul Celan şi eseuri de Paolo Biffis, Charles Sangevin, Robert Regnier. Dragoş Vrânceanu publică în italiană <span class="CharOverride-1">Considerazioni su Carlo Bo</span>, iar Alfred Margul-Sperber, în germană, reflecţii despre <span class="CharOverride-1">Ars poetica</span>. Alexandru Vona semnează un portret-eseu <span class="CharOverride-1">Emil Ivănescu. </span>Alţi colaboratori: Radu Boureanu, Margareta Dorian, T. Ştefănescu-Priboi, Ruxandra Oteteleşanu.&#9;<span class="semnatura-final" lang="en-US">I.H.</span></p>
			<div class="_idGenObjectLayout-1">
				<div id="_idContainer007" class="_idGenObjectStyleOverride-1">
					<img class="_idGenObjectAttribute-1" src="02_p_80-95_AeAh-web-resources/image/Agosra.jpg" alt="" />
				</div>
			</div>
			<p class="Heuristica_PRIMUL_Semnat"><span class="titlu-12">AGORA</span><span class="titlu-12 CharOverride-5">,</span> revistă care apare la Philadelphia (Pennsylvania, SUA) de două ori pe an între 1988 şi 1990, apoi trimestrial până în 1993. Redactor-şef: Dorin Tudoran; redactor-şef adjunct: Mihai Botez; redactori: Paul Goma, Michael Radu, Vladimir Tismăneanu; secretar de redacţie: Gina Minda Grecescu. Colegiul de redacţie iniţial e alcătuit din personalităţi ale vieţii cultural-ştiinţifice din România şi din străinătate: Eugen Ionescu (preşedinte de onoare), Mihnea Berindei, Mihai Botez, Marta Caraion, Matei Cazacu, Matei Călinescu, Ioan Petru Culianu, Victor Frunză, Virgil Ierunca, Monica Lovinescu, I. Negoiţescu, Virgil Nemoianu, Ion Vianu, la care s-au adă&#173;u&#173;gat începând cu al doilea număr Andrei Codrescu, iar după 1989 Nicolae Manolescu, Octavian Paler şi Dan Petrescu. Pe lângă românii din exil, colegiul de redacţie mai cuprindea şi nume ca Alain Besançon, André Glucksmann, René Tavernier, Marie-France Ionesco, Kazimierz Brandys ş.a. <span class="CharOverride-3">A</span>. publică analize, opinii, dezbateri, documente, cro&#173;nici etc. pe probleme literar-artistice, dar şi social-politice. Articolele-program (<span class="CharOverride-1">Nu</span> şi <span class="CharOverride-1">O ţară tristă, plină de umor</span>), aparținând redactorului-şef, arată că revista intenționează să fie „o tribună de exprimare atât a exilului extern, cât şi a celui intern”, pledând totodată „pentru adevăratele interese culturale ale românilor de acasă; şi nu doar pentru cele culturale”. Primul număr se deschide cu o pagină semnată de Eugen Ionescu, intitulată <span class="CharOverride-1">É</span><span class="CharOverride-1">crivez en roumain!/ Scrieţi româneşte!</span>, în care autorul leagă apariţia revistei de un deziderat: în diaspora „cultura română şi literatura să rămână vii”, ceea ce devine posibil datorită efervescentei activităţi a celor care nu-şi abandonează menirea: „Cultura românească, literatura română nu se fac doar în interiorul ţării invadate, desfigurate, cu botniţa la gură. În timp ce cultura română din România a fost smulsă din rădăcinile ei spirituale, adevăratele rădăcini au putut fi transplantate dincolo de frontiere şi se pot întinde în lumea întreagă. De la Brâncuşi la Eliade, de la Cioran la Tudoran, nu voi mai cita atâtea alte nume ale altor reprezentanţi activi ai culturii noastre – poeţi, prozatori, pictori, sculptori de prestigiu, care nu contenesc să se manifeste ca purtători de cuvânt ai unei tragedii fără nume, ai unui popor ce nu poate fi înăbuşit, în ciuda încercărilor. Literatura română, arta sa nu se exprimă doar în diverse limbi străine, ci persistă în limba română, prin atâtea reviste şi publicaţii, impresionante prin calitatea unei limbi rămase intacte, deşi deformată şi din ce în ce mai impură în biata ţară îndepărtată, uitată parcă de tot universul”. Editorialul este redactat constant de Dorin Tudoran. Temele sunt în majoritate politice, dar şi culturale. Dintre cele culturale poate fi semnalat articolul <span class="CharOverride-1">România sau/ şi Cazul Arpagic</span>, interzicerea volumului Anei Blandiana deve&#173;nind prilej de dezbatere asupra politicii regimului ceauşist. Rubricile obişnuite sunt „Editorial”, „Accente”, „Poezie”, „Proză”, „Eseu”, „Jurnal”, „Re&#173;evaluări”, „Interviu”, „România: ieri, azi, mâine”, „Cei care vin”, „Vitralii”, „Idei. Opinii. Atitudini”, „O carte în discuţie”. O rubrică specială, intitulată „Fără viză – Pagini din România”, găzduieşte texte ale unor scriitori (disidenţi) din ţară: Liviu Cangeopol, Dan Deşliu, Dan Petrescu, Luca Piţu ş.a. Replică în oglindă, rubrica „România din afara României”, include scriitori din exil: Mihai Ursachi, Nina Cassian, Dinu Flămând, Alexandra Târziu, Andrei Brezianu, Dominic Brezianu, Constantin Eretescu, Ileana Vrancea, I. Negoiţescu, Monica Lovinescu, Virgil Ierunca ş.a. În <span class="CharOverride-3">A.</span> semnează poezie Dan Deşliu, Mihai Ursachi, Mariana Marin, Liviu Ioan Stoiciu, Nicolae Prelipceanu, Matei Vişniec, Ilie Constantin, Paul Damian, Dan Cristea, Simona Popescu, Marcel Lucaciu, Valentin Constantin ş.a. Secţiunea de proză e reprezentată de Paul Goma, Liviu Cangeopol, Gheorghe Tomaziu, Ioan Petru Culianu, Dan Petrescu, Maria Mailat, Monica Săvulescu, Ion Manolescu, Alexandru Papilian, Bujor Nedelcovici, Vlad Pavlovici, Constantin Eretescu, Alexandra Târziu ş.a. O piesă semnată de Dan Alexe, refugiat în Belgia, poartă titlul <span class="CharOverride-1">Rămăieni</span> şi este, după cum apreciază Virgil Ierunca (într-o cronică din „Lumea liberă”, 1989), o „ţiganiadă” în miniatură, numai că de data aceasta grotescul, burlescul fantast sunt întruchipate de oameni ai regimului, nişte caricaturi ale clişeelor comuniste. Cu eseu şi critică literară sunt prezenţi Matei Călinescu, Virgil Nemoianu, Dan Pavel, Michael Radu, Vladimir Tismăneanu, Ioan Petru Culianu, Lucian Raicu ş.a. Încă din primul număr, Gelu Ionescu analizează (critic) absenţa unei istorii a literaturii române contemporane în <span class="CharOverride-1">De ce nu avem o istorie a literaturii române?</span>, pornind de la un articol al lui Gheorghe Grigurcu din „Suplimentul literar-artistic al «Scânteii tineretului»“. Conştient că în ţară, din cauza cenzurii, nu se puteau aduce toate argumentele şi nici cita operele unora, Gelu Ionescu afirma în 1988: „O istorie a literaturii române bazată numai pe criterii estetice, pe care am dori-o, nu poate fi suficientă atâta timp cât istoria puterii comuniste în luptă cu valoarea literaturii şi adevărul nu a fost scrisă şi intrată în conştiinţa literară şi nu numai literară”. Tot în numărul inaugural Monica Lovinescu pune întrebarea „Este cultura română nedreptăţită?”, evidenţiind că „tema și obsesia nu sunt, evident, cu totul noi”, deşi în perioada interbelică „efervescentă, la zi cu toate curentele literare – uneori precedându-le, ca în cazul existențialismului –, literatura română nu trăia jelindu-se de dimineața până seara de a face parte din ceea ce se numește, banal, o cultură «mică» nu prin valoare, ci prin nerăspândirea peste frontierele ei lingvistice”. Dorin Tudoran polemizează cu Adrian Păunescu (1/1989), care spusese că Monica Lovinescu şi Virgil Ierunca n-ar avea dreptul să comenteze activitatea culturală din ţară, drept cuvenit numai celor „ce stau şi lucrează în România”. Contraargumentele lui Dorin Tudoran se bazează pe exemple de oameni celebri care au trăit şi creat în afara ţării lor, iar concluzia nu poate fi decât aceea că „dintr-o cultură nu poţi pleca dacă ai apucat să-i aparţii”. Fiind o revistă de atitudine culturală şi politică, <span class="CharOverride-3">A.</span> publică şi articole pe teme sociopolitice. Sub genericul <span class="CharOverride-1">Anul 1989 şi Europa Centrală</span>, scriu Michael Radu (<span class="CharOverride-1">Anul revoluţionar 1989</span>), Vladimir Tismăneanu (<span class="CharOverride-1">Sub semnul panicii</span>) şi Dorin Tudoran (<span class="CharOverride-1">De la dictatura personală la junta comunistă?</span>), pe când la tema „Vocile alternativei democratice în căutarea Europei Centrale” Vladimir Tismăneanu participă cu articolul <span class="CharOverride-1">Europa Centrală: o comunitate de supliciu şi memorie</span>, Czesłav Miłosz cu <span class="CharOverride-1">Ce este Europa Centrală: revelatoarea cicatrice</span>, iar Jean-François Revel discută cu Dorin Tudoran pe tema <span class="CharOverride-1">Dispariţia comunismului trebuie accelerată, nu... întârziată</span>. La rubrica<span class="CharOverride-1"> </span>„România: ieri, azi, mâine” Vladimir Tismăneanu e prezent cu <span class="CharOverride-1">Frici, fobii, frustrări</span>, Stelian Tănase tratează fenomenul violenţei în societatea civilă, iar Ioan Petru Culianu îşi pune semnificativ o întrebare în eseul <span class="CharOverride-1">Cultură română?.</span> Cronici literare dau Virgil Ierunca (despre poezia Marianei Marin, revoluţia generaţiei ’80), Mircea Iorgulescu, care scrie despre I. Negoiţescu, Fevronia Novac sau analizează romanul <span class="CharOverride-1">Din calidor</span> al lui Paul Goma, Victor Ivanovici (despre Eduardo Mendoza) ori Marcel Corniş-Pop, care comentează romanul <span class="CharOverride-1">Noaptea</span> de Constantin Eretescu. I. Negoiţescu pre&#173;zintă două dintre „victimele realismului socialist” – Petru Dumitriu şi Al. Ivasiuc. Traducerile sunt realizate, printre alţii, de Gina Minda Grecescu, Andrei Brezianu, Radu Tudor, Gabriela Melinescu. Intră în sumar şi articole cu tematică mai generală: <span class="CharOverride-1">Filosofia şi arta după sfârşitul adevărului </span>de Boris Groys, <span class="CharOverride-1">Unitatea personalităţii eminesciene</span> de I. Negoiţescu, <span class="CharOverride-1">Mâna statului democrat-popular, secvenţe: 1958–1959, 1968, 1974</span> de Ileana Vrancea, cuprinzând pagini despre perioada realist-socialistă şi nu numai, <span class="CharOverride-1">Amintiri despre cenzură</span>, semnate de Ana Blandiana, Ştefan Aug. Doinaş, Ileana Mălăncioiu, I. Negoiţescu şi Dan Verona. Câteva fragmente de jurnal îi aparţin lui Mircea Eliade (<span class="CharOverride-1">Jurnal 1984</span>),<span class="CharOverride-1"> </span>lui Lucian Raicu (<span class="CharOverride-1">Jurnal de lectură</span>)<span class="CharOverride-1"> </span>şi lui Bujor Nedelcovici (<span class="CharOverride-1">Jurnal infidel</span>). Pentru a marca optzeci de ani de la naşterea lui Eugen Ionescu scriu Matei Călinescu (<span class="CharOverride-1">Dimen&#173;&#173;siunea politică</span>) şi Ioan Petru Culianu (<span class="CharOverride-1">Ionescu, mântuitorul</span>).Virgil Nemoianu îi creionează un portret lui Nicolae Manolescu la a cincizecea aniversare a criticului. Numărul 3/1991 e dedicat memoriei lui René Tavernier şi a lui Ioan Petru Culianu. Dens este compartimentul rezervat dialogurilor. Astfel, sub titlul <span class="CharOverride-1">Ce-ar mai fi de spus?</span>, Dan Alexe inserează „convorbirile libere într-o ţară ocupată” dintre Dan Petrescu şi Liviu Cangeopol, în vreme ce Dorin Tudoran dialoghează cu Jean-François Revel pe marginea necesităţii de a accelera dispariţia comunismului, iar <span class="CharOverride-1">Despre revoluţie şi istorie</span> este titlul convorbirii dintre François Fejtö şi Emil Cioran. Alte convorbiri: Liviu Ioan Stoiciu – Alexandru Pleşcan (<span class="CharOverride-1">Am crezut că putem sări peste umbra noastră</span>), Oana Orlea – Mariana Marin (<span class="CharOverride-1">„Ia-ţi boarfele şi mişcă!”</span>), Nicolae Prelipceanu – Corneliu Coposu, Cornel Nistorescu – Claudiu Iordache şi Ion Vianu – Lidia Vianu (<span class="CharOverride-1">În mijlocul Europei</span>). Sub genericul <span class="CharOverride-1">Est? Vest? Europa – continent al culturii</span>, în <span class="CharOverride-3">A.</span> intră intervenţiile unor participanţi la colocviile de la Blois (noiembrie 1989), precum şi la simpozionul de la Atena cu tema „Ţările Europei de Est: probleme şi perspective”; sunt amintite numele lui Claudio Magris, Lawrence Durrell, Mircea Dinescu (<span class="CharOverride-1">În căutarea timpului pierdut</span>), Silviu Angelescu (<span class="CharOverride-1">Un nou model </span><span class="CharOverride-1">european</span>), Maciej Iłowiecki şi Gábor Csardás. Sunt publicate de ase&#173;menea articole semnate de René Tavernier (<span class="CharOverride-1">România tinereţii mele</span>), de Mihai Botez (<span class="CharOverride-1">Spun ceea ce gândesc, fac ceea ce spun</span>), Marcel Corniş-Pop (<span class="CharOverride-1">Andrei Codrescu şi modelele avangardei</span>), Ion Vianu (<span class="CharOverride-1">O interpretare a României de azi</span>), Matei Călinescu (<span class="CharOverride-1">Fantastic and Interpretation in Three of Mircea Eliade’s Novellas:</span> <span class="CharOverride-1">The Cape, Youth without Youth</span> <span class="CharOverride-1">and</span> <span class="CharOverride-1">Nineteen Roses</span>) ş.a. Au mai colaborat cu poeme, proză, eseuri, cronici Bogdan Ghiu, Mircea Cărtărescu, Alexandru Lungu, Petru Popescu, Victor Frunză, Călin-Andrei Mihăilescu, Simona Popescu, Daniel Bănulescu, Elena Ştefoi, Alexandru Muşina, Andrei Marga, Zoe Petre, Gabriel Andreescu ş.a.  &#9;<span class="semnatura-final" lang="en-US">A.S., M.Ab.</span></p>
			<p class="Heuristica_PRIMUL_Semnat"><span class="titlu-12">AGORA</span>,<span class="CharOverride-1"> </span>revistă de cultură apărută la Slatina, lunar, în ianuarie şi februarie 1990, cu subtitlul „Literar-artistică”. Redactor-şef: Constantin Dumitrache. Împlinind o veche aspiraţie a locuitorilor Oltului de Jos şi considerându-se „o instituţie publică pentru minte şi inimă”, publicaţia se declară „deschisă tuturor valorilor”. Rubricile mai importante sunt „Remember”, „Cronica literară”, „Mulţumesc, libertate!”. Primul număr reia <span class="CharOverride-1">Doina</span> lui Eminescu. Din „Revista Fundaţiilor Regale” sunt preluate însemnările lui D. Caracostea despre Slatina şi ţinuturile Oltului, Aurel Buzincu oferă <span class="CharOverride-1">Însemnări despre arta poetică eminesciană</span>, iar la „Cronica literară” C. Dumitrache se ocupă de posteritatea lui D. Caracostea. La un veac şi jumătate de la naşterea lui Titu Maiorescu scrie tot C. Dumitrache, în vreme ce raporturile dintre mentorul junimist şi Eminescu sunt luate în discuţie de Viorel Dianu. Acelaşi C. Dumitrache cercetează contribuţia lui D. Popovici pe tărâmul istoriografiei eminesciene. Nicolae Truţă scrie despre Corneliu Baba, N. Popescu-Optaşi despre<span class="CharOverride-1"> </span>I.L.<span class="CharOverride-1"> </span>Caragiale şi Slatina, Cornelia Niculescu se opreşte asupra personalităţii lui Eugen Ionescu, stabilind câteva repere bibliografice, iar Andrei Caracostea îi consacră un medalion dramaturgului. Se reţin şi opiniile despre ortodoxie ale mitropolitului Olteniei Nestor Vornicescu, intervievat de Elena Cruceru şi C. Dumitrache. Traducerile le aparţin lui Radu Vasile Moneta, Traian Nica, Marian Deaconu ş.a. Numărul 2 cuprinde şi patru pagini de supliment SF. Alţi colaboratori: Horia Dulvac, Alina Durbaca, Luminiţa Tiţa. &#9;<span class="semnatura-final" lang="en-US">D.B.</span></p>
		</div>
		<div id="_idContainer009" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Agârbiceanu</span></p>
		</div>
		<div id="_idContainer010" class="Basic-Text-Frame">
			<p class="Basic-Paragraph"><span class="CharOverride-1">Agârbiceanu</span></p>
		</div>
		<div id="_idContainer011" class="Basic-Text-Frame">
			<p class="Legenda_BUN">Portret de Ion Vlasiu</p>
		</div>
		<div class="_idGenObjectLayout-1">
			<div id="_idContainer012" class="_idGenObjectStyleOverride-1">
				<img class="_idGenObjectAttribute-1" src="02_p_80-95_AeAh-web-resources/image/04s.jpg" alt="" />
			</div>
		</div>
		<div id="_idContainer013" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Agârbiceanu</span></p>
		</div>
		<div id="_idContainer014" class="Basic-Text-Frame">
			<p class="Basic-Paragraph"><span class="CharOverride-1">Agârbiceanu</span></p>
		</div>
		<div class="_idGenObjectLayout-1">
			<div id="_idContainer015" class="_idGenObjectStyleOverride-1">
				<img class="_idGenObjectAttribute-1" src="02_p_80-95_AeAh-web-resources/image/02_Agarbsiceanu_Ion_(MNLR).jpg" alt="" />
			</div>
		</div>
		<div id="_idContainer016" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Agârbiceanu</span></p>
		</div>
		<div id="_idContainer017" class="Basic-Text-Frame">
			<p class="Basic-Paragraph"><span class="CharOverride-1">Agârbiceanu</span></p>
		</div>
		<div id="_idContainer018" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Aghiuţă</span></p>
		</div>
		<div id="_idContainer019" class="Basic-Text-Frame">
			<p class="Basic-Paragraph"><span class="CharOverride-1">Aghiuţă</span></p>
		</div>
		<div id="_idContainer020" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Agopian</span></p>
		</div>
		<div id="_idContainer021" class="Basic-Text-Frame">
			<p class="Basic-Paragraph"><span class="CharOverride-1">Agopian</span></p>
		</div>
		<div id="_idContainer022" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Agopian</span></p>
		</div>
		<div id="_idContainer023" class="Basic-Text-Frame">
			<p class="Basic-Paragraph"><span class="CharOverride-1">Agopian</span></p>
		</div>
		<div id="_idContainer024" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Agora</span></p>
		</div>
		<div id="_idContainer025" class="Basic-Text-Frame">
			<p class="Basic-Paragraph"><span class="CharOverride-1">Agora</span></p>
		</div>
		<div id="_idContainer026" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Agora</span></p>
		</div>
	</body>
</html>

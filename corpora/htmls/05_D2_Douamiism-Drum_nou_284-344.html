<!DOCTYPE html>
<html>
	<head>
		<meta charset="utf-8" />
		<title>05_D2_Douamiism-Drum_nou_284-344</title>
		<link href="05_D2_Douamiism-Drum_nou_284-344-web-resources/css/idGeneratedStyles.css" rel="stylesheet" type="text/css" />
	</head>
	<body id="x05_D2_Douamiism-Drum_nou_284-344" lang="ro-RO">
		<div id="_idContainer000" class="Basic-Text-Frame">
			<p class="Basic-Paragraph"><span class="CharOverride-1">Douămiism</span></p>
		</div>
		<div class="_idGenObjectLayout-1">
			<div id="_idContainer001" class="Basic-Text-Frame">
			</div>
		</div>
		<div id="_idContainer015" class="_idGenObjectStyleOverride-1">
			<p class="Heuristica-PRIMUL"><span class="titlu-12">DOUĂMIISM</span>. Termenul a apărut şi funcţionează pentru a desemna orientarea pe care au vădit-o ori căreia i s-au raliat noile promoţii literare afirmate în jurul anului 2000, mai precis din ultimii ani ai deceniului al zecilea din secolul trecut până către 2005. I s-a reproşat caracterul vag, imprecis sau prea cuprinzător, s-a încercat să fie redus la o simplă „convenţie lingvistică”; s-a putut opina şi că va fi apărut oarecum în virtutea inerţiei, din tentaţia de a perpetua o obişnuinţă a etichetării decenale, date fiind precedentele „şaizecism”, „şaptezecism”, „optzecism”, „nouăzecism”. Totuşi, termenul era necesar şi are acoperire. <span class="CharOverride-2">D. </span>priveşte în primul rând – şi aproape exclusiv – poezia, pentru că proza tinerilor iviţi în perioada în chestiune înregistrează evoluţii proprii, cumva decalate şi difuze, mai greu de regrupat şi sistematizat ca manifestând o orientare coerentă. Generaţia 2000 a dat autori remarcabili şi în critica literară, însă îndeobşte <span class="CharOverride-2">d.</span> se referă rareori la critici. Vectorul <span class="CharOverride-2">d.</span> poetic este identificat în aşa-numita „generaţie 2000”, care include scriitori născuţi cam între 1975 şi 1985, majoritatea în jurul anului 1980. Atât în coagularea, cât şi în impunerea orientării, un rol deloc neglijabil l-au jucat aspectele instituţional-organizatorice şi de promovare: activitate cenaclieră, prezenţe publicistice, grupări şi manifeste, dezbateri publicistice (anchete, dosare tematice, mese rotunde etc.), lecturi publice, festivaluri, tabere de creaţie etc., antologii. În privinţa cenaclurilor care au găzduit afirmarea ecloziunii douămiiste, se cuvine să fie menţionat cenaclul de la Facultatea de Litere a Universităţii bucureştene, condus în a doua jumătate a ultimului deceniu din secolul trecut de Mircea Cărtărescu, aici remarcându-se, între alţii, Marius Ianuş, Angelo Mitchievici, Cecilia Ştefănescu, Domnica Drumea, Ioana Nicolae, Sorin Gherguţ, Alexandru Vakulovski, Alexandru Matei. De asemenea, sunt de amintit atelierul literar de la Biblioteca „I.L. Caragiale”, condus de poeta Nina Vasile, cenaclul „Gellu Naum” al Uniunii Scriitorilor, condus de Nora Iuga în perioada 1999–2001, de care se leagă începuturile literare ale unor autori ca Adela Greceanu, Elena Vlădăreanu, Andrei Peniuc, Adrian Urmanov, Răzvan Ţupa, Elena Pasima, Claudiu Komartin, Constantin Virgil Bănescu, cenaclul Euridice, aflat din 2002 sub conducerea criticului Marin Mincu, cenaclu care a funcţionat până la sfârşitul anului 2003 sub egida Uniunii Scriitorilor, fiind găzduit din ianuarie 2004 de Muzeul Literaturii Române, ulterior de Biblioteca Municipală „Mihail Sadoveanu” din Bucureşti, rămânând activ şi după decesul lui Marin Mincu şi primind numele criticului. Importanţa acestuia din urmă în afirmarea fenomenului poetic douămiist va fi fost hotărâtoare, vădind o receptivitate cu totul specială faţă de foarte tinerii autori. Aici au activat, în „perioada de glorie” a anilor 2003–2004, autori reprezentativi pentru generaţia 2000: Elena Vlădăreanu, Mircea Ţuglea, Constantin Virgil Bănescu, Bogdan Iancu, Elena Pasima, Dan Bogdan Hanu, Andrei Peniuc, Adela Greceanu, Ionuţ Chiva, Claudiu Komartin, Dan Mircea Cipariu, Ioana Băieţica (care ulterior avea să semneze Baetica), Cosmin Perţa, Dan Coman, Denisa Mirena Pişcu, Adrian Urmanov, Ovia Herbert, Ruxandra Novac, Domnica Drumea, Xenia Karo, Oana Cătălina Ninu, Ştefan Manasia, Iulia Argint, Dan Sociu, Teodor Dună, Miruna Vlada, Bogdan Perdivară ş.a. Alte instanţe care au contribuit la formarea şi eclozarea viitorilor douămiişti au fost cenaclul „Pavel Dan” din Timişoara, atelierele de scriitură braşovene conduse de Alexandru Muşina, Andrei Bodiu, Gheorghe Crăciun, cel organizat de Octavian Soviany etc. Se cuvine consemnată şi importanţa activităţii editoriale neoficiale, artizanale, cu profil de samizdat, promovată de Un Cristian, care i-a editat pe unii poeţi douămiişti înainte de debutul lor în volum. Trăsăturile, coordonatele esteticii <span class="CharOverride-2">d. </span>poetic au fost consistent analizate de critica literară sau de scriitorii înşişi. Au apărut şi manifeste poetice, încercări de autodefinire şi programe de acţiune emanând de la autorii douămiişti, tentative de a genera şi consacra curente literare în toată regula. Cele mai notabile ar fi manifestele „himerismului”, lansate de Vasile Baghiu în 1998–2006, apoi manifestul „fracturismului”, publicat de Marius Ianuş şi Dumitru Crudu în octombrie 1998, în „Monitorul de Braşov” şi, într-o formă augmentată, în „Vatra” din 2001. Mai sunt de semnalat şi „utilitarismul”, iniţiat de Adrian Urmanov în 2003, în revista „Paradigma”, şi manifestul „deprimismului”, lansat de Gelu Vlaşin. O vreme se părea că <span class="CharOverride-2">d.</span> în afirmare (sau „milenarismul”, cum i se mai spunea) se confunda cu fracturismul. Ceea ce s-a dovedi inexact, lucrurile fiind ceva mai complicate: fracturiştii vor fi fost, desigur, cei mai „vizibili” douămiişti, dar patrimoniul poetic specific dat de reprezentaţii generaţiei 2000 nu se reduce la fracturism. Oricum, manifestele şi programele proclamate public nu sunt niciodată descripţii exacte ale realităţilor textuale pe care le suscită. Portretul-robot al generaţiei în chestiune s-a configurat din mai multe intervenţii şi dezbateri găzduite în paginile unor reviste literare. S-a mers de la proclamarea hotărâtă a unei schimbări de paradigmă literară până la cvasicontestarea originalităţii şi relevanţei producţiei douămiiste. Totuşi, anumite particularităţi definitorii au fost identificate. Într-o analiză aplicată se înregistrează, în poezia douămiistă, „renunţarea la «identificarea eroică» a creatorului”, înlocuită de „identificarea prozaică sau de-a dreptul negativistă, aducerea în prim-plan a traumatismului personal”, se constată că „pulsiunea şi agresivă sau regresivă devine normă”, se relevă cvasiomniprezenţa unor traume fără vindecare şi faptul că „soluţia creativă e căutată înspre nişte «energii primare ultime» (sexul, afirmarea violentă sau, dimpotrivă, placiditatea neutră, retragerea în boală, rezistenţa pasivă)”, „fenomene de «criză» care nu mai anticipează creaţia, ci tind chiar să o substituie”. Comentariul Ştefaniei Mincu surprinde judicios elementele esenţiale de legitimare ale unei modalităţi poetice prin excelenţă radicală, dinamitardă şi iconoclastă. În general, e consemnat şi subliniat caracterul radical al demersului douămiist, postura rebelă, ruptura, „fractura”, „fisura” pe care acesta o instituie. Au fost însă remarcate şi alte trăsături: vizionarism, (neo)expresionism, în general neoavangardism (<span class="CharOverride-1">de facto</span>, spontan, fără cultul „tehnicii” şi experimentului din avangardismul istoric). Unii, precum Claudiu Komartin, el însuşi poet douămiist, au identificat în interiorul <span class="CharOverride-2">d. </span>mai multe orientări: una mizerabilistă şi revanşardă, alta neoexpresionistă, cu o latură „civică”, în fine, una care se subsumează poeziei cotidianului etc. Poetul Ştefan Manasia a identificat răspicat „patru mărci” (de fapt enunţându-se cinci): biografismul, sentimentul maculării, stilistica imprecaţiei şi a scâncetului, scriitura rece, relaxată, postumană, vizionarismul cotidianului, alte interpretări fiind, în nu puţine cazuri, contradictorii. Chestiunea consistenţei şi unităţii (relative) a <span class="CharOverride-2">d.</span> poetic rămâne totuşi una deschisă, chiar dacă i-au fost consacrate analize nuanţate. Una i se datorează lui Cosmin Borza, care, detaliind atât fundamentele aşa-zicând doctrinare ale fenomenului, cât şi relieful ocurenţei lui concrete, formulează numeroase observaţii ori concluzii fondate, precum aceasta: „Agresivi, nonconformişti, deznădăjduiţi, fracturaţi interior de o societate represivă, mutilatoare, ei îşi strigă revolta anarhistă, subminând atât prelungirile tentaculare ale mentalităţii comuniste, cât şi degenerările aduse de consumerismul capitalist”, pentru a proceda apoi la prezentarea minuţioasă a particularităţilor diferitelor curente interne, grupări sau aripi ale contingentului poetic douămiist. De asemenea, Octavian Soviany, în volumul al doilea din al său „compendiu de poezie românească actuală” intitulat <span class="CharOverride-1">Cinci decenii de experimentalism</span> (2011), îşi organizează analiza în subcapitole cu titluri grăitoare: <span class="CharOverride-1">Generaţia lui Proteu</span>,<span class="CharOverride-1"> Corpusul teoretic</span>,<span class="CharOverride-1"> Lirica marginii. Autenticiştii</span>,<span class="CharOverride-1"> Deprimiştii</span>,<span class="CharOverride-1"> Starea de cvasi. Lirica extrauterinităţii</span>,<span class="CharOverride-1"> Asianicii, manieriştii, fantaştii, vizionarii</span>,<span class="CharOverride-1"> Umoriştii</span>,<span class="CharOverride-1"> Lirica de limbaj. </span></p>
			<p class="Heuristica-BASE">Caracteristică pentru scriitori care aparţin <span class="CharOverride-2">d.</span> este puternica lor angajare existenţială<span class="CharOverride-2"> </span>– formulare care, repetată şi iarăşi repetată, a devenit un fel de clişeu, dar unul cu acoperire, perfect adecvat. Se vădesc în textele lor o dezarmantă directeţe şi propensiunea manifestă către o reformare a convenţiilor<span class="CharOverride-2"> </span>(radicală, chiar dacă ori poate tocmai pentru că nu pare pregătită prin savante şi sofisticate strategii premeditate, ci lăsată pe seama spontaneităţii). Autenticismul şi biografismul ar mai fi alte trăsături definitorii ale acestor poeţi, cel puţin ale unora dintre ei. Aparent surprinzător – de fapt, perfect explicabil – e un anumit „paseism” al unor douămiişti: diferenţiind-se de predecesorii imediaţi (în special de optzecişti, sistematic şi viguros dezavuaţi ca evazionişti şi superficial-livreşti), ei fac uneori un salt înapoi, la formule ale avangardei istorice ori la experienţa unor poeţi dinamitarzi din trecut, clasicizaţi ca atare, la Geo Bogza, cel din <span class="CharOverride-1">Poemul invectivă</span>, la „primul” Gherasim Luca, la Geo Dumitrescu ori chiar la Vladimir Maiakovski. Dintre autorii contemporani mai vârstnici, douămiiştii îi selectează drept afini şi îi preţuiesc pe cei care reprezintă un model de radicalitate ori de negativitate, modelele fiind, în principiu, răzvrătiţii şi radicalii („biografici” şi/sau „literari”) din toate timpurile, de la François Villon la Jarry, de la Urmuz la Geo Bogza, Gherasim Luca, Gellu Naum, Geo Dumitrescu, Mircea Ivănescu, Virgil Mazilescu, Mariana Marin, Sylvia Plath, Aglaja Veteranyi, Angela Marinescu, Paul Daian ş.a. Aparenţele de autenticism frust şi caracterul aşa-zis minor al multor poeme douămiiste, platitudinea arborată uneori agresiv, cultivarea înşelător complezentă a anostului, amoralismului şi a decepţionismului defetist, ca şi accentele neoexpresioniste ori minimalismul etc. sunt, paradoxal, accesoriile unei revitalizări, de fapt, a lirismului. Un ingredient efectiv vital – nici acesta total inedit – se pare a fi ceea ce se poate numi gestionarea lucidă a deziluzionării perpetue, instalarea în disconfortul decepţiei ori al depresiei ca într-o stare firească, deloc îndrăgită, dar îndurată cu un stoicism pe cât de viguros, pe atât de neconvenţional (în dinamică şi în expresie), susţinut tainic de nostalgia plenitudinii şi a fericirii. Deprimismul sau decepţionismul acestor autori se înfăţişează, în chip paradoxal, ca un decepţionism victorios. Absenţa patosului găunos, zgomotos, compromis, grandilocvent şi convenţional e compensată de un autentic patos implicit. Renunţarea la orice autocenzură lexicală sau imagistică pudibondă, aplecarea către scandalos, cultivarea sordidului şi cultivarea exprimării fără perdea fac parte din panoplia de procedări care vizează obţinerea acelui paradoxal patos neconvenţional. Unul din atributele poate cele mai caracteristice ale poeziei acestor tineri autori ar fi moralitatea ei. Un fel de maximalism moral, aparent contrastant cu ceea ce este considerat la ei cinism şi obscenitate. Un moralism voalat ori ascuns chiar, din decenţă şi/sau anticonvenţionalism programatic, sub violenţa şi dominanta sumbră, sarcastică ori decepţionistă a exprimării, dar autentic. Douămiiştii sunt tineri poeţi al căror discurs – după cum bine observa Octavian Soviany – răsună „mânios din prea multă sete de puritate”. Câteva antologii au contribuit la consacrarea <span class="CharOverride-2">d.</span>, dacă nu ca orientare unitară şi disciplinată, atunci ca fenomen literar de neeludat. Trei sunt cele mai importante. Prima, datorată lui Marin Mincu, publicată în 2004 şi intitulată <span class="CharOverride-1">Generaţia 2000</span>, include texte de poezie sau de proză aparţinând unor autori care au activat în cenaclul Euridice, plus, ca addenda, o bogată selecţie de texte publicistice, critice, luări de poziţie etc., privind dosarul afirmării <span class="CharOverride-2">d.</span> Alta, întocmită de Daniel D. Marin, cu titlul <span class="CharOverride-1">Poezia antiutopică: o antologie a douămiismului poetic românesc </span>(2010), regrupează texte de Constantin Virgil Bănescu, Zvera Ion, Doina Ioanid, Răzvan Ţupa, Adrian Urmanov, Andrei Peniuc, Teodor Dună, Dan Coman, Ştefan Manasia, Dumitru Crudu, Domnica Drumea, Ruxandra Novac, Miruna Vlada, Diana Geacăr, V. Leac, T.S. Khasis, Gabi Eftimie, Constantin Acosmei, Cosmin Perţa, Rita Chirian, Linda Maria Baros, Şerban Axinte, Radu Vancu, Ofelia Prodan şi Daniel D. Marin. Cea de-a treia, <span class="CharOverride-1">Compania poeţilor tineri în 100 de titluri alese de Dan Coman şi Petru Romoşan</span> (2011), cuprinde texte de Constantin Acosmei, Gabi Eftimie, Teodor Dună, Ruxandra Novac, Ştefan Manasia, Marin Mălaicu-Hondrari, Claudiu Komartin, Radu Vancu, Dan Sociu, Adrian Urmanov, V. Leac, Florin Partene, Elena Vlădăreanu, val chimic, Dan Coman, plus două prefeţe ale celor doi antologatori şi o pertinentă bibliografie, atât de opere, cât şi de texte critice privind <span class="CharOverride-2">d.</span> În pofida vizibilităţii fenomenului şi a ecoului suscitat, există şi opinii care resping fie existenţa ca atare, fie originalitatea sau specificitatea lui, fie unitatea şi consistenţa lui internă (din punct de vedere al esteticii etc.). O observaţie a lui Radu Vancu, de pildă, fără să-l conteste, îi învederează diversitatea: „Generaţia 2000 nu e un grup compact, făcut coeziv de un manifest, ci o sumă de grupuscule care gândesc, trăiesc şi scriu diferit, având ca unic termen mediu comun vârsta – criteriul cel mai puţin important şi, bineînţeles, în exact aceeaşi măsură, cel mai important”. Iată şi o remarcă de un scepticism temperat, ambiguu-amabil, a lui Al. Cistelecan, extrasă din prezentarea, prudentă, dar finalmente reţinut favorabilă, pe care o publică pe coperta antologiei întocmite de Daniel D. Marin: „Nu ştiu dacă generaţia «2000» stă mai bine decât cele de la ’60 şi ’80. Dar în curând va sta şi ea rău. Poate chiar mai rău decât predecesoarele. Pentru că are o scriitură prea imediat recognoscibilă. Pentru că are un stil al generaţiei. Şi nimic nu face ravagii mai mari decât stilul de generaţie”.</p>
			<p class="Heuristica___m_RPR"><span class="CharOverride-2">Repere bibliografice:</span> Marin Mincu, <span class="CharOverride-1">„Fracturismul” poetic – o negaţie neoavangardistă a optzeciştilor</span>,<span class="CharOverride-1"> </span>LCF, 2001, 7; Mircea A. Diaconu, <span class="CharOverride-1">Poezie şi anarhie</span>, CL, 2001, 2; Marius Ianuş, Dumitru Crudu, <span class="CharOverride-1">Manifestul fracturist</span>, VTRA, 2001, 2–3; <span class="CharOverride-1">O nouă generaţie literară? Cenaclul Euridice</span>, „Paradigma”, 2003, 1–2 (grupaj special); Elena Vlădăreanu, <span class="CharOverride-1">„Ia-ţi târfa şi pleacă” sau Câteva cuvinte despre ostilitate</span>, LCF, 2003, 9;<span class="CharOverride-1"> Poezia tânără underground</span>, VR, 2003, 3–4 (grupaj special); Elena Vlădăreanu, <span class="CharOverride-1">Generaţia 2000, victimă a invidiei şi a provincialismului?</span>, LCF, 2003, 30; Adrian Schiop, <span class="CharOverride-1">Generaţia 2000</span>, ALA, 2004, 736; Claudiu Komartin, <span class="CharOverride-1">Performatismul</span>, ALA, 2004, 746; Marin Mincu, <span class="CharOverride-1">Generaţia 2000</span>, Constanţa, 2004; [<span class="CharOverride-1">Generaţia 2000</span>], CC, 2005, 2–3 (grupaj special); Ion Pop, <span class="CharOverride-1">În jurul generaţiei 2000</span>, RL, 2005, 18–20; Gheorghe Grigurcu, <span class="CharOverride-1">Douămiiștii</span>, RL, 2005, 34; Marin Mincu, &#160;<span class="CharOverride-1">„Eu voi fi atent la valori, dar dacă acestea nu se ivesc, nu voi avea ce sprijini...”</span> (interviu realizat de Daniel D. Marin), SDC, 2006, 91; Octavian Soviany, <span class="CharOverride-1">Promoţia 2000 în manifeste</span>, LCF, 2007, 10; Ştefania Mincu, <span class="CharOverride-1">Douămiismul poetic românesc</span>. <span class="CharOverride-1">Despre starea poeziei</span>, Constanţa, 2007; Bogdan Creţu, <span class="CharOverride-1">Douămiismul, o găselniţă critică</span>, ST, 2008, 1; <span class="CharOverride-1">Bilanţul douămiismului</span>, VTRA, 2009, 3 (grupaj special); <span class="CharOverride-1">Dosarul programatic al 2000-ismului</span>, CU, 2009, 5; Felix Nicolau, <span class="CharOverride-1">Manifeste literare nouăzeciste şi (post)douămiiste</span>, LCF, 2009, 28; Cristea-Enache, <span class="CharOverride-1">Timpuri noi</span>, <span class="CharOverride-1">passim</span>; <span class="CharOverride-1">Poezia, din nou la răscruce?</span>, „Paradigma”, 2010, 1–2 (grupaj special); Marius Chivu, <span class="CharOverride-1">Douămiism la purtător</span>, DM, 2010, 341; Paul Cernat, <span class="CharOverride-1">Douămiismul la ora (auto)antologării</span>, OC, 2010, 536; Irina Petraş, <span class="CharOverride-1">Divagări (in)utile despre generaţii</span>, RL, 2010, 14; Ştefan Manasia, <span class="CharOverride-1">Diamantul uitat. Câteva cuvinte despre noua poezie română</span>, TR, 2010, 194; Daniel D. Marin, <span class="CharOverride-1">Poezia antiutopică: o antologie a douămiismului poetic românesc</span>, Piteşti, 2010; Bogdan Coşa, <span class="CharOverride-1">Cazul 2000 sau Ultima generaţie de creaţie în literatura română</span>, OC, 2011, 571; <span class="CharOverride-1">Douămiismul par lui-même. Anchetă „Cultura”</span>, CLT, 2011, 20; Adrian Dinu Rachieru, <span class="CharOverride-1">Despre douămiism, cu rigoare</span>, CL, 2011, 9; <span class="CharOverride-1">Compania poeţilor tineri în 100 de titluri alese de Dan Coman şi Petru Romoşan</span>, pref. edit., Bucureşti, 2011; Soviany, <span class="CharOverride-1">Cinci decenii</span>, II, <span class="CharOverride-1">79–212. &#9; </span><span class="Semnatura">N.Br.</span></p>
			<p class="Heuristica_PRIMUL_Semnat"><span class="titlu-12">DRACU</span>, periodic umoristic şi literar apărut la Bucureşti, săptămânal, între 6 decembrie 1896 şi 30 aprilie 1897. La această publicaţie au colaborat Carol Scrob, Th. D. Speranţia, Ion Păun-Pincio, George Coşbuc, V.D. Păun, M. Gregoriady de Bonacchi şi Mihail Sadoveanu, care semna Mihai din Paşcani. Se republică, de asemenea, versuri şi proză aparţinând lui Vasile Cârlova, Gh. Tăutu, Gr. H. Grandea şi câteva dintre basmele lui Petre Ispirescu. Poezia lui Vasile Alecsandri <span class="CharOverride-1">Dă-mi o zi din viaţa ta</span> purta indicaţia „inedită”. Mihai din Paşcani tipăreşte o schiţă (<span class="CharOverride-1">Domnişoara M.</span><span class="CharOverride-1">*</span><span class="CharOverride-1">*</span><span class="CharOverride-1">*</span><span class="CharOverride-1"> din Fălticeni</span>), un poem intitulat pretenţios <span class="CharOverride-1">Homo</span> şi anecdote, semnate, de data aceasta, Un drac din Fălticeni. În numărul 17 din 1897 Mihai din Paşcani este trecut printre cei care rezolvaseră şaradele publicate de revistă, iar în numărul 19 din acelaşi an i se răspunde la „Poşta redacţiei”. &#9; <span class="Semnatura">R.Z. </span></p>
			<p class="Heuristica-PRIMUL"><span class="titlu-12">DRAGHINCESCU</span><span class="CharOverride-2">, Rodica </span>(29.XI.1962, Buziaș), poetă, prozatoare, eseistă, traducătoare. Este fiica Anei-Steluța Draghincescu, muncitoare, și a lui Pavel Draghincescu, mecanic. A absolvit la Timişoara Liceul de Filologie–Istorie, secția limbi străine, și Facultatea de Filologie, secția franceză–română. A urmat studii doctorale la Universitatea de Vest din Timișoara și la Universitatea „Paul Verlaine” din Metz. De asemenea, a efectuat studii postuniversitare la Universitatea din Stuttgart, secția franceză–italiană, iar între 2000 și 2002 a fost bursieră la Akademie Schloss Solitude din Stuttgart. Din 1992 este cercetător ştiinţific la Institutul de Cercetări Socio–Umane „Titu Maiorescu” al Academiei Române. După ce rămâne cinci ani în Germania, unde e redactor la revista „Matrix” şi colaborează la Radio Deutsche Welle din Köln, <span class="CharOverride-2">D.</span> se mută în Franţa, unde locuieşte şi în prezent, considerându-se într-un fel de „exil cultural”. A debutat în 1986 cu critică literară în revista „Astra”<span class="CharOverride-1"> </span>și cu poezie în „Convorbiri literare” și „Orizont” (în aceeași săptămână), iar editorial cu volumul de poeme <span class="CharOverride-1">Aproape cald</span>, apărut în 1993. Mai e prezentă în „Luceafărul”, „Tribuna”, „Familia”, „Vatra”, „Tomis”, „Calende” ş.a., în reviste literare din Franţa, Italia, Belgia, Marea Britanie ş.a. Este editoare a revistei electronice „Levure littéraire” (2010). De altfel, şi câteva cărţi i-au apărut în ediţii on-line. A tradus din lirica franceză contemporană, din poezia belgiană, italiană, luxemburgheză, polonă. I s-au acordat Premiul Uniunii Scriitorilor (1998), Premiul Asociației Scriitorilor din București (2001) ş.a. </p>
			<p class="Heuristica-BASE">S-a observat încă de la debut că poezia publicată de <span class="CharOverride-2">D.</span> e una antisistem, ignorând decis contextul literar și sfidându-i convențiile. Chiar și în cea mai puțin nonconformistă dintre cărțile ei, care e, întrucâtva surprinzător, chiar prima, <span class="CharOverride-1">Aproape cald</span>, autoarea nu are nimic în comun cu literatura în vogă, ceea ce îl face pe Mircea Mihăieș să afirme că „nu tehnica și nu familiaritatea cu diversele postmodernisme ale clipei dau consistența acestei poezii, ci ignorarea lor nonșalantă”. Dacă în <span class="CharOverride-1">Aproape cald</span> sfidarea era întrucâtva temperată, mai ales că supratema cărţii e copilăria, implicit şi încercarea recuperării ei în prezent, cu cel de-al doi<a id="_idTextAnchor000"></a>lea volum, programatic şi provocator intitulat <span class="CharOverride-1">Fiecare avem sub pat niște fotografii de care ne este rușine </span>(1995), poeta declanşează un război total cu sistemul literar. Unii critici au crezut că pot detecta aici remanenţa unei fronde avangardiste<span class="CharOverride-1"> </span>târzii: „Cititorul de poezie blazat tresare descoperind versuri de un nonconformism agresiv, nu lipsit de o anume candoare, ca pe vremea primului val avangardist” (Alex. Ştefănescu). Ce nu s-a observat e că <span class="CharOverride-2">D.</span> nu militează pentru temele avangardei interbelice, ci pentru acelea specifice activismului feminist, care în anii ’90 ai secolului trecut aveau în Occident o tradiţie notabilă, beneficiind de suportul unor scriitoare de prim rang. La noi, cu excepţia parţială a Angelei Marinescu, nici o altă scriitoare nu se ataşase cauzei feministe până la apariţia literaturii tinerei timişorence, având drept urmare un scandal contextual care a reprezentat o criză de creştere a mediului literar autohton. Este întru totul simptomatic că din 1995 până în 2000, adică în doar un lustru, critica îşi sincronizează instrumentarul studiilor feministe astfel încât, departe de a mai provoca reacţii adverse, cărţi precum cele publicate de <span class="CharOverride-2">D. </span>sunt receptate ca literatură, iar nu ca instanţe de scandal feminist. Catrinel Popa, de pildă, notează: „Perspectiva poetei este şocantă, nu are nimic de-a face cu discursul feminin tradiţional [...], dar are multe în schimb cu discursul feminin postmodern (de tipul celui inaugurat în literatura americană postbelică de Sylvia Plath, de pildă)”. Într-un fel ironic, eficienţa acţiunii poetice asumate de <span class="CharOverride-2">D.</span> e cuantificabilă în diminuarea progresivă a scandalului care i-a însoţit apariţia cărţilor. Atunci când textele ei au încetat să mai şocheze, a fost semnul maturizării sistemului literar, apt să accepte temele feminităţii agresive şi ale feminismului militant. Şi poetele douămiiste, furioase şi preocupate obsesiv de sexualitate, îi datorează modul în care au fost primite cărţile lor. E plauzibil şi că această stare de fapt e responsabilă pentru tăcerea poetei vreme de un deceniu, din 2001 până în 2009; atunci când sistemul nu s-a mai lăsat provocat, provocatoarea şi-a pierdut interesul pentru el. <span class="CharOverride-1">Zâna dracilor</span>, romanul-jurnal din 2009, inspirat de o şedere ca bursieră în castelul Solitude, a încercat să provoace la fel de radical mediul literar precum la mijlocul anilor ’90. N-a fost aşa, reacţiile dovedindu-se sensibil diminuate. Sistemul nu se mai lasă provocat tocmai pentru că reacţia la cărţile anterioare i-a permis să-şi dezvolte anticorpii. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Aproape cald</span>, Bacău, 1993; <span class="CharOverride-1">Fiecare avem sub pat niște fotografii de care ne este rușine</span>, Timișoara, 1995; <span class="CharOverride-1">Distanța dintre un bărbat îmbrăcat și o femeie așa cum e</span>, Timișoara, 1996; <span class="CharOverride-1">Obiect de lux ascuțit pe ambele părți, </span>București, 1997; <span class="CharOverride-1">Ah!</span>, pref. Al. Cistelecan, postfaţă Nicolae Ţone, București, 1998; <span class="CharOverride-1">Craun</span>, Pitești, 1999; <span class="CharOverride-1">Gâteau de</span> <span class="CharOverride-1">terre</span>, pref. Maurice Couquiaud, Bucureşti, 1999;<span class="CharOverride-1"> EU-genía</span>, București, 2000; <span class="CharOverride-1">Tangouri pe trambulină, Yes-euri</span>, Pitești, 2001; <span class="CharOverride-1">Phänomelogie des geflügelten Geschlechts</span>, tr. Edith Konradt, Dieter Schlesak și Helmut Seller, Stuttgart, 2001; <span class="CharOverride-1">La Poussière du soir</span>, Rodez (Franţa), 2001; <span class="CharOverride-1">Passages</span>, Rodez, 2001; <span class="CharOverride-1">Peut-être hier</span>, Rodez, 2001; <span class="CharOverride-1">La Lune n’est pas un simple mouchoir</span>, Paris, 2003; <span class="CharOverride-1">Fauve en liberté</span>, Marsilia, 2003; <span class="CharOverride-1">Entretiens</span>, Marsilia, 2004;<span class="CharOverride-1"> Zâna dracilor</span>, pref. Andra Soare, Paris–București–Ierusalim, 2009; <span class="CharOverride-1">Ra(ts)</span>, introd. Julien Blaine, pref. Cécile Oumhani, Béziers<span class="CharOverride-1"> </span>(Franţa), 2012.</p>
			<p class="Heuristica___m_RPR"><span class="CharOverride-2">Repere bibliografice: </span>Alex. Ștefănescu, <span class="CharOverride-1">Avangardism târziu</span>, RL, 1995, 12; Al. Cistelecan, <span class="CharOverride-1">Junimea antiargheziană</span>, VTRA, 1996, 1; Romulus Bucur, <span class="CharOverride-1">Călătorie printre cuvinte</span>, VTRA, 1996, 1; Iulian Boldea, <span class="CharOverride-1">Rodica Draghincescu – Transcendență și frustrare</span>, VTRA, 1996, 1; Mircea Mihăieș, <span class="CharOverride-1">Rodica Draghincescu</span>, CNT, 1996, 27; Cornel Munteanu, <span class="CharOverride-1">„Fiecare avem sub pat niște fotografii de care ne este rușine”</span>, PSS, 1996, 3; Alexandru George, <span class="CharOverride-1">De la sinele autorului la minele cititorului</span>, LCF, 1997, 1; Iulian Boldea, <span class="CharOverride-1">Intoleranță și idealism</span>, „Discobolul”, 1998, 1;<span class="CharOverride-1"> </span>Gheorghe Grigurcu, <span class="CharOverride-1">Amorul sacru și amorul profan</span>, RL, 1998, 34; Vasile Baghiu, <span class="CharOverride-1">Stilul epatant</span>, PSS, 1998, 7–8; Nora Iuga, <span class="CharOverride-1">Poezia care pălmuiește</span>, RL, 1998, 40; Galaicu-Păun, <span class="CharOverride-1">Poezia</span>, <span class="CharOverride-1">214–217</span>;<span class="CharOverride-1"> </span>Catrinel Popa, <span class="CharOverride-1">„Gâteau de terre”</span>, OC, 2000, 5; Catrinel Popa, <span class="CharOverride-1">„Tangouri pe trambulină”</span>, OC, 2001, 74; Gellu Dorian, <span class="CharOverride-1">Rodica Draghincescu</span>, CL, 2001, 3; Rodica Binder, <span class="CharOverride-1">Amprente lirice româneşti în Germania</span>, OC, 2001, 93; Ştefănescu, <span class="CharOverride-1">Istoria</span>,<span class="CharOverride-1"> 1135</span>; Chioaru, <span class="CharOverride-1">Noi developări</span>, <span class="CharOverride-1">36–38</span>; Soviany, <span class="CharOverride-1">Cinci decenii</span>, II, <span class="CharOverride-1">48–51. &#9; </span><span class="Semnatura">R.Vn.</span></p>
			<p class="Heuristica-PRIMUL"><span class="titlu-12">DRAGNEA</span><span class="CharOverride-2">, Radu</span> (pseudonim al lui Radu S. Popescu; 28.IV.1893, Tătărăi, j. Prahova – 31.III.1954, Ploiești), critic literar, eseist. Fiu al Chirei și al preotului Paraschiv Popescu, <span class="CharOverride-2">D. </span>şi-a declarat întotdeauna ataşamentul faţă de tradiţie. Până în 1916 avea luat bacalaureatul şi, începându-şi serviciul militar, va lupta în Primul Război Mondial, fiind rănit la Azuga. În 1921 este ales în comitetul Sindicatului Ziariştilor Români din Ardeal şi devine membru activ al Societăţii Scriitorilor Români, din al cărei comitet va face parte începând din 1929. Aflat iniţial în graţiile lui N. Iorga, se radicalizează în direcția extremismului de dreapta, apropiindu-se de A.C. Cuza şi, în cele din urmă, de mișcarea legionară. Secretar de presă la Legaţia Română din Varşovia, în iunie 1930 se numără printre cei patru români prezenţi acolo la congresul PEN-Clubului. Face parte, de asemenea, din „comitetul de o sută” al ardelenilor, iar în 1939 era trimis din nou în străinătate, ca ataşat de presă. În 1940–1941 îndeplineşte la Ministerul Propagandei funcţia de comisar al guvernului pe lângă agenţia Orient-Radio (Rador). În 1945 este exclus din ziaristică, ajungând apoi să cunoască duritatea represiunii și a detenției comuniste. A murit în închisoare.</p>
			<p class="Heuristica-BASE">Contribuţia literară cea mai însemnată a lui <span class="CharOverride-2">D.</span> o constituie eseurile publicate în câteva reviste de prestigiu ale vremii. Debutează la „Românul” din Arad în 1911, semnând apoi Radu S. Dragnea articole în mai multe reviste şi ziare din Ardeal şi din Regat: „Cosinzeana”, „Tribuna poporului”, „Glasul satelor”, „Luceafărul”, „Flacăra”, „Neamul românesc literar”, „Unirea”, „Lumina poporului” ş.a. Nu avea să mai mire aşadar pe nimeni elegantul condei de jurnalist care se afirma la „Ramuri” în anul 1913. Cu eseuri literare şi recenzii e prezent în perioada imediat următoare la „Doina”, „Credinţa”, „Drapelul”, „Lumina literară”, „Capitala”, „Solia” (1916, la care e redactor), „Luceafărul”<span class="CharOverride-1"> </span>ş.a. În 1921 debutează editorial la Cluj cu monografia <span class="CharOverride-1">Mihail Kogălniceanu</span>, atentă cercetare a personalităţii celui ce întruchipa „aspiraţia către o cultură românească originală”. Ediţia a doua, scoasă la Bucureşti în 1926, se încheie cu un eseu în care autorul concentrează o mare parte din ideile pe care se va întemeia publicistica sa dintre cele două războaie mondiale. Pentru autor este neîndoielnic că spiritul critic apare „în slujba şi în ipostasul tradiţionalismului”, iar cultura românească îşi are sursele în ortodoxie. Tot în 1921 publică eseul <span class="CharOverride-1">Creatorul naţionalismului</span>. Scris în contextul omagierii lui N. Iorga, textul afirma întâietatea savantului, „creator de curent”, în privinţa întemeierii naţionalismului ca doctrină culturală şi politică. Profilul de teoretician al tradiţionalismului se va definitiva în aceşti ani, când <span class="CharOverride-2">D. </span>face parte din comitetele de redacţie ale revistelor „Patria” (1919–1920), „Gândirea” (la a cărei întemeiere, în 1921, contribuie, făcând parte din gruparea revistei până în 1933), „Societatea de mâine” (1924–1925), „Ramuri” (1928), „Ideea românească” (1939), este director al revistei sibiene „Înălţarea” (1941) şi dă articole politice la cotidianul „Calendarul”, condus de Nichifor Crainic. E prezent, de asemenea, în „Cultura poporului”, „Ţara noastră”, „Cuvântul”, „Scrisul românesc”, „Vitrina literară”, „Axa”, „Secolul”, „Curentul”, „Ideea naţională” („revistă de doctrină naţionalistă”), „Cuget moldovenesc” (Bălţi) ş.a. <span class="CharOverride-2">D.</span> este un important ideolog al curentului ortodoxist, ca ramură a tradiţionalismului profesat de gruparea de la „Gândirea”. Încă din 1919, în articolul <span class="CharOverride-1">Dogmatismul naţional</span> („Luceafărul”), se pronunţa în favoarea unui tradiţionalism identificat cu ortodoxia, „element pivot al etnicităţii în artă” şi unică sursă de specificitate. În concepţia înfocatului apologet al ortodoxismului, viaţa neamului românesc poate fi împărţită în „ere creatoare”: epoca primilor voievozi, urmată de „vârsta ortodoxiei dogmatizate” (secolele XVII–XVIII). Bunăoară, <span class="CharOverride-1">Mărturisirea ortodoxă</span> a mitropolitului Petru Movilă ar constitui un act reformator ortodox de valoare egală cu doctrinele lui Calvin sau Luther. Corespondentul în literatura populară al acestui act ar fi <span class="CharOverride-1">Mioriţa</span>, iar „spiritul mioritic” şi ortodoxia ar constitui un „fundament de cultură originară” (<span class="CharOverride-1">Spiritul românesc creator</span>). Cu o relativă consecvenţă, celelalte articole semnate în „Gândirea” (<span class="CharOverride-1">Trecerea între generaţii</span>, <span class="CharOverride-1">Veşnic şi universal</span>, <span class="CharOverride-1">Întregiri</span> etc.) se construiesc pe aceeaşi temelie ideologică. În sfârşit, eseistul întocmeşte şi un act de naştere pentru „realismul integral”, situat valoric mult deasupra „realismului etnic” al sămănătoriştilor şi ilustrat exemplar de opera lui F.M. Dostoievski. După 1920 el vede conturându-se în literatura română „generaţia nouă”, a spiritualizării prin ortodoxism, a depăşirii etnicului prin spiritual. Ar exista, astfel, „proza nouă” (Liviu Rebreanu, Gib I. Mihăescu, Cezar Petrescu şi Mateiu I. Caragiale) şi „lirica nouă” (Lucian Blaga, Nichifor Crainic, Tudor Arghezi). Tradiţionalist, opunându-se criticii pozitiviste, dar şi atitudinilor promoderniste, demersul critic al lui <span class="CharOverride-2">D.</span> este unul relativ moderat, chiar dacă uneori sunt vizibile excesele şi lipsa de nuanţă.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Mihail Kogălniceanu</span>, Cluj, 1921; ed. 2, Bucureşti, 1926; ed. 3, îngr. și pref. Victor Rizescu, Iași, 2005; <span class="CharOverride-1">Creatorul naţionalismului</span>, în <span class="CharOverride-1">Omagiu lui Nicolae Iorga. 1871–1921</span>, Craiova, 1921; <span class="CharOverride-1">Supunerea la tradiţie</span>, îngr. Emil Pintea, pref. Mircea Popa, Cluj-Napoca, 1998.</p>
			<p class="Heuristica___m_RPR"><span class="CharOverride-2">Repere bibliografice:</span> Crohmălniceanu, <span class="CharOverride-1">Literatura</span>, I (1972), <span class="CharOverride-1">92–93</span>, <span class="CharOverride-1">97</span>; Micu, <span class="CharOverride-1">„Gândirea”</span>, <span class="CharOverride-1">130–151</span>,<span class="CharOverride-1"> passim</span>; Ornea, <span class="CharOverride-1">Tradiţionalism</span>,<span class="CharOverride-1"> 134–137</span>,<span class="CharOverride-1"> passim</span>;<span class="CharOverride-1"> </span>Valentin Chifor,<span class="CharOverride-1"> Radu Dragnea</span>, F, 1991, 3; <span class="CharOverride-1">Dicţ. scriit. rom.</span>,<span class="CharOverride-1"> </span>II, <span class="CharOverride-1">133–134</span>; Nae Antonescu, <span class="CharOverride-1">Radu Dragnea</span>, ST, 1999, 10; <span class="CharOverride-1">Radu Dragnea</span>, DCS, <span class="CharOverride-1">25–26</span>. &#9; <span class="Semnatura">V.P.S.</span></p>
			<p class="Heuristica-PRIMUL"><span class="titlu-12">DRAGOLEA</span><span class="CharOverride-2">, Mihai</span> (13.II.1955, Petroşani), critic literar, prozator. Este fiul Floarei Dragolea (n. Cismaru), economistă, şi al lui Ioan Dragolea, jurist. A frecventat școala elementară și liceul în oraşul natal, iar după absolvire şi după stagiul militar devine în 1975 student al Facultăţii de Filologie a Universităţii „Babeş–Bolyai” din Cluj-Napoca. Participă la cenaclul Echinox şi se integrează grupului de tineri scriitori din jurul revistei studenţeşti cu acelaşi nume, în paginile căreia debutează cu eseul <span class="CharOverride-1">Caragiale în patru timpi</span> (1977). După licenţă (1979) este repartizat profesor în comuna Muşata (judeţul Vaslui). Redactează revista manuscris „Muşeţelul”. Din toamna lui 1981 este profesor la Liceul Industrial Minier din oraşul Vulcan, până în 1984, când se mută la Cluj-Napoca. Lucrează în continuare în învăţământ fiind profesor la Beliş, Gherla, Sânnicoară, Dezmir. Metodist, între septembrie 1987 şi decembrie 1989, la Centrul Judeţean de Îndrumare a Creaţiei Populare, se transferă la începutul anului 1990 la Studioul Teritorial de Televiziune Cluj, fiind întâi redactor, apoi secretar general de redacţie (1994–1997) şi realizator de emisiuni. Mai colaborează cu cronici literare, eseuri, proză şi publicistică la „Tribuna”, „Steaua”, „Vatra”, „Familia”, „Viaţa românească”, „Apostrof”, „Contrapunct”, „Euphorion”, „Observator cultural” şi la Radio Cluj. Debutează editorial cu volumul <span class="CharOverride-1">În exerciţiul ficţiunii. Eseu despre Şcoala de la Târgovişte</span> (1992; Premiul Uniunii Scriitorilor, Premiul Asociaţiei Scriitorilor din Cluj). Este doctor în filologie al Universităţii din Cluj-Napoca cu teza <span class="CharOverride-1">Literatura fragmentară</span>, susținută în 1998.</p>
			<p class="Heuristica-BASE">În volumul <span class="CharOverride-1">În exerciţiul ficţiunii</span>, întâia monografie dedicată Şcolii de la Târgovişte, <span class="CharOverride-2">D.</span> abordează scrierile lui Radu Petrescu, Mircea Horia Simionescu, Costache Olăreanu, Tudor Ţopa, Petru Creţia şi Alexandru George din perspectiva unor concepte de poetică a prozei. Fixat, totuşi, mai mult pe evoluţia prozei lui M.H. Simionescu, studiul se prezintă ca o suită de examinări, vizând, simultan, un tablou al temelor definitorii pentru operele acestor scriitori. Criticul le analizează scrierile sub raportul genului şi al speciei, atent la concordanţe şi diferenţe, şi caută o cale de acces spre zona de adâncime a fenomenului. El observă statutul paradoxal al „şcolii”, una mai curând a „afinităţilor descoperite odată cu publicarea volumelor şi nicidecum una a asemănărilor dictate prin norme prealabile”. Dacă nu se sprijină suficient pe motivaţiile de istorie literară necesare (cronologia constituirii grupului, aportul protagoniştilor la fondul doctrinar comun, modul de participare individuală şi diferenţele implicite etc.), în schimb interpretarea scrierilor „târgoviştenilor” are o formulă colocvială, suplă, ingenioasă, echilibrat distribuită între rigoarea supunerii la obiect şi digresiunea confesivă. Criticul investighează nuanţat modurile particulare şi formele predilecte ale prozatorilor analizaţi de a se raporta la lumea literaturii („catalogul de imagini”, „lista”, „repertoarul de teme”, „jurnalele”, „autoportretele”). Felul de a proceda din acest studiu este continuat în <span class="CharOverride-1">Arhiva de goluri şi plinuri. Literatura fragmentară</span> (1998; Premiul Filialei Cluj a Uniunii Scriitorilor), încercare de a aproxima rolul poeticii fragmentului în proza românească din deceniile al şaselea–al nouălea. La origine teză de doctorat, lucrarea examinează în principal trei specii de frontieră (jurnalul, epistolarul şi dicţionarul), chemate „să producă argumentele necesare şi să constituie probele irefutabile ale vitalităţii discursului literar fragmentar”. De-a lungul a trei capitole (<span class="CharOverride-1">Scrisorile şi viaţa dintre ele</span>, <span class="CharOverride-1">Anatomii ale ficţiunii</span>, <span class="CharOverride-1">Viaţa dicţionarelor</span>), criticul se întoarce în „interiorul literaturii intermitenţei”, ilustrat de scrisul ultimelor trei decenii din secolul trecut. Lectura critică panoramează epistolarele (Ion Barbu, C. Noica, Radu Stanca, I. Negoiţescu, Al. Rosetti, G. Călinescu, I.D. Sîrbu), jurnalele (Şcoala de la Târgovişte, Marin Mincu, I.D. Sîrbu), dicţionarul, catalogul (M.H. Simionescu şi Radu Petrescu) în ipostaza lor literară. Complementar lucrărilor critice, <span class="CharOverride-2">D.</span> s-a manifestat ca autor de proză scurtă în <span class="CharOverride-1">Călătorii spre muchia de cuţit</span> (1999), <span class="CharOverride-1">Colecția de mirări</span> (2005),<span class="CharOverride-1"> Funcţionar la singurătăţi sau Contabilul de imagini: proze de dimensiuni variabile</span> (2007) ori în <span class="CharOverride-1">Epiderma de bazalt. Colecţia de mirări 2 </span>(2011), acute adnotări cehoviene în marginea realității triviale, investigate de un birocrat al detaliilor anoste, traversat însă de ironii cvasicriptice. De asemenea, a publicat romanul <span class="CharOverride-1">De departe spre aproape</span> (2001), mostră de realism mărunt reconstituind din cioburi banale, pornind de la o relație adulterină de provincie, o biografie fără vreun sens vizibil, inițiată în comunism și continuată în tranziție; sunt inserate, ca adjuvant camilpetrescian de autenticism, fragmente de jurnal.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">În exerciţiul ficţiunii</span>. <span class="CharOverride-1">Eseu despre Şcoala de la Târgovişte</span>, Cluj-Napoca, 1992; <span class="CharOverride-1">Arhiva de goluri şi plinuri. Literatura fragmentară</span>, Cluj-Napoca, 1998; <span class="CharOverride-1">Călătorii spre muchia de cuţit</span>, Piteşti, 1999; <span class="CharOverride-1">De departe spre aproape</span>, Piteşti, 2001; <span class="CharOverride-1">Colecția de mirări</span>, Cluj-Napoca, 2005;<span class="CharOverride-1"> Funcţionar la singurătăţi sau Contabilul de imagini: proze de dimensiuni variabile</span>, Piteşti, 2007; <span class="CharOverride-1">Epiderma de bazalt. Colecţia de mirări 2</span>, Cluj-Napoca, 2011.</p>
			<p class="Heuristica___m_RPR"><span class="CharOverride-2">Repere bibliografice:</span> Al. Cistelecan, <span class="CharOverride-1">Despre scriitura lejeră</span>, LCF, 1992, 35; Ion Vlad, <span class="CharOverride-1">Despre estetica fragmentului</span>, TR, 1992, 40; Al. Cistelecan, <span class="CharOverride-1">Mihai Dragolea</span>, ECH, 1994, 1–3; Simuţ, C<span class="CharOverride-1">ritica</span>, <span class="CharOverride-1">190–195</span>; Ruxandra Ivănescu, <span class="CharOverride-1">Farmecele povestitorului</span>, VTRA, 2000, 3; Cornel Moraru, <span class="CharOverride-1">Un prozator</span>, VTRA, 2000, 3;<span class="CharOverride-1"> </span>Petraş, <span class="CharOverride-1">Panorama</span>, <span class="CharOverride-1">273–274</span>; Catrinel Popa, <span class="CharOverride-1">Un roman al ratării</span>, RL, 2002, 18; Nicoleta Sălcudeanu, <span class="CharOverride-1">Iar ca sentiment, un cristal</span>, VTRA, 2002, 1–2; Lefter, <span class="CharOverride-1">Critica</span>, <span class="CharOverride-1">384–387</span>; Petraș, <span class="CharOverride-1">Cărțile</span>, <span class="CharOverride-1">289–291</span>; Boldea, <span class="CharOverride-1">Vârstele</span>, <span class="CharOverride-1">216–219</span>; Victor Cubleşan, <span class="CharOverride-1">Detalii, cotidian, ironie, povestiri</span>, ST, 2007, 10–11; Borbély, <span class="CharOverride-1">Existența</span>, <span class="CharOverride-1">203–206</span>.  <span class="semnatura-final CharOverride-3">C.H.</span></p>
			<p class="Heuristica-PRIMUL"><span class="titlu-12">DRAGOMIR</span><span class="CharOverride-2">, Caius </span>(16.VII.1939, Slatina), poet, eseist. Este fiul Polixeniei Dragomir (n. Negreanu), profesoară de menaj, şi al lui Coriolan Dragomir, medic veterinar; prenumele la naştere: Caius Traian. Urmează liceul la Slatina, absolvindu-l în 1956, şi cursurile Facultăţii de Medicină din Bucureşti între 1957 şi 1963. În 1971 obţine titlul de doctor în ştiinţe medicale. Face o carieră de medic şi cercetător în domeniul medicinei: asistent universitar, şef de laborator la Institutul „Victor Babeş” din Bucureşti (1971–1989), cercetător, director (din 1999) al aceleiaşi instituţii, director general al Institutului „Ana Aslan”, profesor de biopsihologie la Universitatea de Medicină şi Farmacie „Carol Davila” (1995–1997) şi la Universitatea „Spiru Ha&#173;ret” (1997–1999). Între 1985 şi 1987 beneficiază de o bursă Fulbright pentru studii de filosofia ştiinţei la North Carolina University din SUA. Participă la conferinţe şi simpozioane în străinătate. Este autorul a numeroase articole de specialitate, publicate în reviste din ţară şi de peste hotare. Din 1998 este membru al Academiei de Ştiinţe Medicale. După 1989 desfăşoară şi o activitate politică şi publică intensă: secretar de stat, şeful Departamentului de Informaţii Publice al Guvernului României (1991–1992), candidat independent la preşedinţia României (1992), senator (1992–1994), ambasador al României în Franţa (1994–1997) şi în Republica Elenă (2001–2005), organizator al unor simpozioane politice naţionale (1992–1994), participant la manifestări politice internaţionale, publicist şi editorialist la câteva periodice româneşti. A fost decorat cu ordinul brazilian „Rio Branco” în grad de Cavaler pentru dezvoltarea relaţiilor culturale dintre Brazilia şi România, cu Ordinul Naţional Pentru Merit în grad de Ofiţer şi cu distincţia Mare Ofiţer al Ordinului Naţional al Republicii Franceze. Debutează în revista „Steaua”, debutul editorial constituindu-l volumul de poezie <span class="CharOverride-1">Intimitatea verbului</span>, apărut în 1981. A mai colaborat la „Luceafărul”, „Convorbiri literare”, „Viaţa românească”, „Caiete critice”, „România literară”, „Steaua” ş.a. În perioada 1998–2006 este redactor-şef al revistei „Viaţa românească”.</p>
			<p class="Heuristica-BASE"><span class="CharOverride-1">Intimitatea verbului</span> anunţă un lirism reflexiv, livresc, abstractizant, de care <span class="CharOverride-2">D.</span> nu se va despărţi nici în cărţile următoare. Temele predilecte sunt destinul, dragostea, cunoaşterea, adevărul, memoria, moartea, timpul, idealul/realul, tăcerea etc., toate puse interogativ sub semnul principiului coincidenţei contrariilor („Drumul în sus şi drumul în jos sunt unul şi acelaşi?”). Poemele, cu o ritmică muzicală, au o logică sinuoasă, oscilând între afirmaţia şi negaţia metaforică, adesea cu o structură de tipul premise–concluzie, premisele având forma unor poveşti-alegorii cu personaje simbolice, cu ambigue implicaţii livreşti, biografice ori filosofice. <span class="CharOverride-1">Tratat de tehnica renunţării</span> (1982) cuprinde proză poetică: poeme în stil aforistic, variaţiuni eseistice despre muzică şi reverberaţiile ei sufleteşti, „istorii”, false poveşti-parabole abstracte cu personaje emblematice (filosoful şi zeiţa), în timp ce <span class="CharOverride-1">Scrisoarea lui Hipparc</span> (1984) este un lung poem ermetic-filosofic în douăsprezece capitole, un babilon livresc scris într-un limbaj abstract, neologic, în cadenţe largi, amintind de sonurile peanilor antici<span class="CharOverride-1">. </span>În volumul<span class="CharOverride-1"> Pluralitate</span> (1988) se remarcă al treilea ciclu de poeme, cu versuri scurte, distihuri ori terţine, în care aceleaşi teme sunt tratate într-un limbaj care abandonează abstracţia pură, optând pentru definiţia metaforică. <span class="CharOverride-1">Aspecte naturale</span> (1989) propune un lirism mai degrabă evaziv, ambiguu, impresionist. Prozele poetice din ciclul <span class="CharOverride-1">Aşteptare şi hotărâre</span> şi lungul poem în proză <span class="CharOverride-1">Orlando</span>, animat de un vizionarism febril, amintesc de un rimbaldian anotimp al „semnelor”. Limbajul condensat, lirismul reflexiv, discursiv, retorica filosofic-livrescă rămân mărcile stilistice ale poemelor şi prozelor poetice ale lui <span class="CharOverride-2">D.</span> <span class="CharOverride-1">Odele morţii şi alte poeme</span> (1991), volum de proză poetică, este un arabesc impresionist-vizionar de imagini şi reflecţii. În cinci volume numite generic <span class="CharOverride-1">Eseuri</span> (1992–1997) şi intitulate <span class="CharOverride-1">Psihologia libertăţii şi psihologia sclaviei</span>, <span class="CharOverride-1">Tranziţia politică actuală</span>, <span class="CharOverride-1">Corpul şi spiritul indiscriminabile</span>, <span class="CharOverride-1">Iosif şi Ruben</span>, <span class="CharOverride-1">Semnificaţie şi valoare</span>, dar şi în extrem de numeroasele pagini semnate ulterior în presă, sunt abordate, dintr-o perspectivă interdisciplinară, istoria, religia, politica, morala, cultura, psihologia individului şi cea colectivă, complexele naţionale (româneşti în context comparat), în general metamorfozele sistemelor de semnificaţii umane. În autorul eseurilor convieţuiesc fertil medicul, psihologul, psihanalistul, poetul, omul politic şi publicistul. <span class="CharOverride-2">D.</span> are o perspectivă enciclopedistă integratoare şi o viziune pozitivă, propunând, de fiecare dată, o posibilă „terapie”. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Intimitatea verbului</span>, Bucureşti, 1981; <span class="CharOverride-1">Tratat de tehnica renunţării</span>, Bucureşti, 1982; <span class="CharOverride-1">Scrisoarea lui Hipparc</span>, Cluj-Napoca, 1984; <span class="CharOverride-1">Pluralitate</span>, Cluj-Napoca, 1988; <span class="CharOverride-1">Aspecte naturale</span>, Bucureşti, 1989; <span class="CharOverride-1">Argument pentru o estetică a ştiinţei – teoria cunoaşterii</span>, Cluj-Napoca, 1990; <span class="CharOverride-1">Odele morţii şi alte poeme</span>, Bucureşti, 1991; <span class="CharOverride-1">Eseuri</span>, vol. I–II, Cluj-Napoca, 1992, vol. III–V, Bucureşti, 1992–1997.</p>
			<p class="Heuristica___m_RPR"><span class="CharOverride-2">Repere bibliografice:</span> George Muntean, <span class="CharOverride-1">„Tratat de tehnica renunţării”</span>, RL, 1984, 20; Ion Cristofor, <span class="CharOverride-1">„Scrisoarea lui Hipparc”</span>, ST, 1985, 7; Toma Roman, <span class="CharOverride-1">Între Freud şi Fukuyama</span>, RL, 1992, 32; <span class="CharOverride-1">Dicţ. scriit. rom.</span>,<span class="CharOverride-1"> </span>II, <span class="CharOverride-1">134–135</span>. &#9;<span class="Semnatura">R.D.</span></p>
			<p class="Heuristica-PRIMUL"><span class="titlu-12">DRAGOMIR</span><span class="CharOverride-2">, Mihu </span>(24.IV.1919, Brăila – 9.IV.1964, Giurgiu), poet, traducător. Este fiul Octaviei-Olimpia Dragomirescu (n. Rădulescu) şi al lui Constantin Dragomirescu, învăţători; prenumele la naștere: Mihail. După cursurile primare şi începutul celor secundare la Brăila (Liceul „N. Bălcescu”), e transferat la Liceul „Gh. Şincai” din Bucureşti (1933), apoi înscris la Liceul Comercial „Petre Băncotescu” din Brăila (1933–1936; absolvit, după o eliminare, în 1939). Între 1939 şi 1942 urmează în paralel, la Bucureşti, Academia Comercială (o va absolvi în 1948), Conservatorul de Artă Dramatică (un an) şi, la Bacău, Şcoala de Ofiţeri în Rezervă (1940–1941). E mobilizat, dar nu şi trimis pe front. Încă elev în clasa a III-a primară, editează revista „Lumea copiilor”, iar în 1937 înfiinţează, tot la Brăila, revista „Flamura”. Publicistic, debutează în „Revista tineretului creştin” (1933), iar cu literatură în „Valuri dunărene” (1936). Mai colaborează la „Universul literar”, „Luceafărul”, „Cadran”, „Revista Fundaţiilor Regale” ş.a. În 1936 îi apare culegerea de poezii şi poeme în proză <span class="CharOverride-1">Gânduri prăfuite</span>, semnată, ca şi volumul următor, <span class="CharOverride-1">Rugă de ateu </span>(1938), Mişu Constantin Dragomirescu. După război scrie la „Orizont” (revista lui Saşa Pană), la „Flacăra”; în 1946 e prim-redactor la ziarul „Înainte” din Brăila. Împreună cu Gh. Climantiano publică în 1947 <span class="CharOverride-1">Manifest poetic – </span>profesiune de credinţă a poetului militant. În 1951, ţine cursuri la Şcoala de Literatură „M. Eminescu”, lucrează, încă de la înfiinţare (1951), ca redactor-şef al revistei „Tânărul scriitor”, joacă un rol important în transformarea acesteia în „Luceafărul” (1958), unde deţine rubricile „Mic dicţionar poetic”, „Dintre sute de catarge” şi „Steaua fără nume”, consacrate debutanţilor, al căror generos sprijinitor este. A mai fost redactor la „Viaţa românească” (1948–1954) şi redactor-şef la secţia de scenarii a Centrului Cinematografic Bucureşti (1956–1958). A făcut parte din conducerea Uniunii Scriitorilor. </p>
			<p class="Heuristica-BASE">Versurile adolescentine din <span class="CharOverride-1">Gânduri prăfuite</span> sunt ale unui romantic sentimental de o desuetudine asumată. În schimb, <span class="CharOverride-1">Rugă de ateu</span> arată opţiunea pentru poezia socială, contestatară, fiind mai reprezentative pentru spiritul tânărului <span class="CharOverride-2">D.</span>, care e un insurgent boem, sensibil la mutaţiile pe care generaţia sa poetică le pregăteşte. Profilul i se precizează însă în <span class="CharOverride-1">Înger condeier </span>(1939) şi în celelalte cicluri de poeme scrise până în 1946 şi apărute postum, prin grija Chirei Dragomir (soţia poetului), în volumele <span class="CharOverride-1">Dor</span> (1969), <span class="CharOverride-1">Minutar peste netimp</span> (1974), <span class="CharOverride-1">Noapte calmă</span> (1980); foarte puţine dintre aceste poeme fuseseră publicate de autor, la vremea lor, în reviste ca „Prepoem”, „Luceafărul”, „Tinereţea”, „Adonis”, „Cadran”. Anii de până la sfârşitul războiului sunt cei mai productivi din întreaga activitate a acestuia.<span class="CharOverride-2"> </span>Tânărul poet se formase la şcoala lui Eminescu, Arghezi şi Minulescu, la aceea a lui Panait Istrati (declarat „maestru, frate, tată”), însă supremul model pe care îl recunoaşte este E.A. Poe, asociat cu descendenţa lui europeană, decadentă (Baudelaire, Verlaine). <span class="CharOverride-1">Înger condeier</span> e spovedania unei generaţii cu destin vitreg, iar autorul ciclurilor <span class="CharOverride-1">Mlaştina cu nuferi</span>, <span class="CharOverride-1">Antares</span>, <span class="CharOverride-1">Paznicul florilor</span>, <span class="CharOverride-1">Alcool</span> şi <span class="CharOverride-1">Edgar Allan Poe </span>îşi mărturiseşte aderenţa la o poetică a cotidianului, a notaţiei autobiografice, a tristeţilor provinciale, totul privit din perspectiva epatantă a boemului, a „poetului blestemat”: „Pe strada Griviţei,/poetul renegat de intelectuali/ colindă toate străzile şi se salută/ cu hingheri, căruţaşi şi hamali”. Mediul surprins de el e cârciuma sordidă, unde „Toţi beţivanii sunt murdari, soioşi/ Toţi poeţii au păduchi şi sunt pletoşi”. Mesajul tânărului scriitor<span class="CharOverride-2"> </span>e limede: poeziile nu se mai scriu pe mătase şi în odăi de lux, ci „Le urli când te întorci beat, târziu, sau în pivniţa poliţiei le mângâi încet”. Spectrul morţii (al războiului) domină, de pildă, <span class="CharOverride-1">Carnet de campanie</span>: „În evantalii de noroi,/ moartea înşiră mărgele spre noi.” Bogat reprezentată este şi erotica, pasional-carnală, dar şi angelică, spiritualizată, în cheie elegiacă (<span class="CharOverride-1">Fecioară în negru</span>). Întreagă această orientare lirică e deturnată după 1946, când <span class="CharOverride-2">D. </span>devine unul din heralzii realismului socialist. <span class="CharOverride-1">Prima şarjă</span> (1950) şi celelalte volume, încununate cu mari premii oficiale, cântă retoric revoluţiile, comunismul, pacea, asaltul cosmosului (succesele sovieticilor), figuri din istoria naţională, patria. În mare măsură ratate artistic, aceste versificări de ocazie lasă, pe alocuri, la vedere pe poetul cântător absolut, autorul însuşi fiind conştient, în chip dramatic, de pierderea busolei valorice: „Am şi hulit,/ şi mi-am sculptat din clipă zei,/ voi ştiţi mai bine ce-am iubit,/ prieteni, prietenii mei” (versuri apărute postum). Din mormanul de discursivităţi teziste se salvează imaginile terifiante din poemul <span class="CharOverride-1">Războiul </span>(1954), poemele finale din <span class="CharOverride-1">Vis planetar</span> şi elegiacele versuri din <span class="CharOverride-1">Şarpele fantastic </span>(1965), poezia locurilor natale din<span class="CharOverride-1"> Poveştile bălţii</span> (1959), ca şi un număr remarcabil de erotice, cutreierate de himera Neranţulei şi a Chirei Chiralina – figuri ale mitologiei brăilene ce se aştern peste propria aventură a iubirii. Conformarea la imperativele comuniste, de care acest entuziast impenitent s-a lăsat sedus, ca şi dispariţia lui prematură au făcut ca <span class="CharOverride-2">D. </span>să nu-şi valorifice decât prea puţin potenţialul revelat de ciclurile tinereţii, care indicau un liric de speţă pură. Complementar, a tradus din E.A. Poe, din Vladimir Maiakovski şi alţi poeţi ruşi, din proza lui John Steinbeck şi H.G. Wells, el însuşi încercându-se în povestirea SF, însă fără succes notabil. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Gânduri prăfuite</span>, Brăila, 1936; <span class="CharOverride-1">Rugă de ateu</span>, Brăila, 1938; <span class="CharOverride-1">Înger condeier</span>, Bucureşti,1939; <span class="CharOverride-1">Edgar Allan Poe</span>, Bucureşti, 1940; <span class="CharOverride-1">Prima şarjă</span>, Bucureşti,1950; <span class="CharOverride-1">Stelele păcii</span>, Bucureşti,1952; <span class="CharOverride-1">Războiul</span>, Bucureşti, 1954; <span class="CharOverride-1">Tudor din Vladimiri</span>, Bucureşti, 1954; <span class="CharOverride-1">Pe struna fulgerelor</span>, Bucureşti, 1955; <span class="CharOverride-1">Versuri alese</span>, Bucureşti, 1956; <span class="CharOverride-1">Odă pământului meu</span>, Bucureşti, 1957; <span class="CharOverride-1">Pe drumuri nesfârşite</span>, Bucureşti, 1958; <span class="CharOverride-1">Întoarcerea armelor</span>, Bucureşti, 1959; <span class="CharOverride-1">Poveştile bălţii</span>, Bucureşti, 1959; <span class="CharOverride-1">Povestiri deocamdată fantastice</span>, Bucureşti, 1960; <span class="CharOverride-1">Stelele aşteaptă pământul</span>, Bucureşti, 1961; <span class="CharOverride-1">La început a fost sfârşitul</span>, Bucureşti, 1962; <span class="CharOverride-1">Poezii</span>, pref. Perpessicius, Bucureşti, 1963; <span class="CharOverride-1">Inelul lui Saturn</span>, pref. I.D. Bălan, Bucureşti, 1964; <span class="CharOverride-1">Şarpele fantastic</span>, postfaţă Aurel Martin, Bucureşti, 1965; <span class="CharOverride-1">Pământul cântecului</span>, îngr. şi pref. Aurel Martin, Bucureşti, 1967; <span class="CharOverride-1">Dor</span>, îngr. şi pref. Aurel Martin, Bucureşti, 1969; <span class="CharOverride-1">Minutar peste netimp</span>, îngr. Chira Dragomir, pref. Aurel Martin, Bucureşti, 1974; <span class="CharOverride-1">Noapte calmă</span>, îngr. Chira Dragomir, Bucureşti, 1980;<span class="CharOverride-1"> Sărbătorile poetului</span>, îngr. Chira Dragomir, pref. Mircea Scarlat, Bucureşti, 1987. <span class="CharOverride-2">Antologii:</span> <span class="CharOverride-1">Poeţi de la „Flamura”</span>,<span class="CharOverride-1"> </span>Brăila, 1940; Alexandru Macedonski, <span class="CharOverride-1">Poezii</span>, pref. edit., București, 1955. <span class="CharOverride-2">Traduceri: </span>A. Surkov, <span class="CharOverride-1">Poezii</span>, Bucureşti, 1951; Vladimir Maiakovski, <span class="CharOverride-1">Cum se fac versurile?</span>, Bucureşti, 1953 (în colaborare cu I. Kişinevski); A.S. Puşkin, <span class="CharOverride-1">Oaspetele de piatră</span>, în A.S. Pușkin, <span class="CharOverride-1">Micile tragedii</span>, ed. 2, Bucureşti, 1957; Konstantin Simonov, <span class="CharOverride-1">Poezii</span>, pref. Tatiana Nicolescu, Bucureşti, 1961; ed. (<span class="CharOverride-1">Să m-aștepți</span>), Timișoara, 1995; <span class="CharOverride-1">Antologia poeziei chineze clasice</span>, îngr. Romulus Vulpescu, Bucureşti, 1963 (în colaborare); H.G. Wells,<span class="CharOverride-1"> Primii oameni în lună</span>, în <span class="CharOverride-1">Opere alese</span>, II, Bucureşti, 1963 (în colaborare cu C. Vonghizas); E.A. Poe, <span class="CharOverride-1">Poezii şi poeme</span>, Bucureşti, 1964, <span class="CharOverride-1">Scrieri alese</span>, pref. Zoe Dumitrescu-Bușulenga, București, 1968 (în colaborare cu Ion Vinea, Emil Culian, C. Vonghizas); John Steinbeck, <span class="CharOverride-1">Iarna vrajbei noastre</span>, Bucureşti, 1967 (în colaborare cu Tatiana Maliţa). </p>
			<p class="Heuristica___m_RPR"><span class="CharOverride-2">Repere bibliografice:</span> Lucian Raicu, <span class="CharOverride-1">Poezie şi naraţiune</span>, VR, 1955, 3; D. Micu, <span class="CharOverride-1">„Pe struna fulgerelor”</span>, RMB, 1955, 1 septembrie; Mihai Gafiţa, <span class="CharOverride-1">Poeziile lui Mihu Dragomir</span>, GL, 1956, 49; Ion Oarcăsu, <span class="CharOverride-1">„Odă pământului meu”</span>, TR, 1958, 20; Călinescu, <span class="CharOverride-1">Opere</span>, IX, <span class="CharOverride-1">828–837</span>; Cornelia Ştefănescu, <span class="CharOverride-1">„Stelele aşteaptă pământul”</span>, VR, 1961, 6; Şerban Foarţă, <span class="CharOverride-1">„Povestiri deocamdată fantastice”</span>, O, 1963, 3; Valeriu Cristea, <span class="CharOverride-1">„Inelul lui Saturn”</span>, GL, 1964, 35, 1965, 22; Gabriel Dimisianu, <span class="CharOverride-1">„Dor”</span>, FLC, 1969, 31; <span class="CharOverride-1">Lit. rom. cont.</span>,<span class="CharOverride-1"> </span>I, <span class="CharOverride-1">231–235</span>; Emil Manu, [<span class="CharOverride-1">Mihu Dragomir</span>], RL, 1989, 16, LCF, 2000, 19; <span class="CharOverride-1">Dicţ. scriit. rom.</span>,<span class="CharOverride-1"> </span>II, <span class="CharOverride-1">135–137</span>; Lucian Chişu, <span class="CharOverride-1">Mihu Dragomir. Metamorfozele creaţiei</span>, Bucureşti, 2000; Opriţă, <span class="CharOverride-1">Anticipaţia</span>, <span class="CharOverride-1">142–146</span>, <span class="CharOverride-1">472–473</span>; Popa, <span class="CharOverride-1">Ist. lit., </span>I, <span class="CharOverride-1">815–817</span>. &#9; <span class="Semnatura">N.M.</span></p>
			<p class="Heuristica-PRIMUL"><span class="titlu-12">DRAGOMIR</span> <span class="CharOverride-2">State </span>(26.XII.1870, Coştangalia–Cahul – 16.II.1920, Iaşi), dramaturg, prozator, poet, publicist. Familia lui <span class="CharOverride-2">D.</span> era relativ înstărită, căci tatăl, Gheorghe Dragomir, fusese primar al localităţii natale, iar la moarte îi lăsa fiului „o mică răzăşie”. Pentru a nu fi educat într-o atmosferă străină, copilul va fi trimis la învăţătură peste Prut, unde a frecventat mai întâi un institut particular, apoi gimnaziul din Galaţi, absolvit în 1886. Şi-a continuat studiile la mult mai renumitul Liceu Naţional din Iaşi, unde a putut urma concomitent şi Conservatorul, la clasa lui Mihail Galino. După terminarea liceului şi susţinerea bacalaureatului, în 1889, basarabeanul, care îşi continua pregătirea la Conservator, s-a înscris şi la Facultatea de Litere şi Filosofie ieșeană, pe care o va frecventa şi graţie unei burse obţinute la Şcoala Normală Superioară, unde îi are colegi pe Spiridon Popescu, G. Ibrăileanu, Raicu Ionescu-Rion ş.a. Alături de aceştia şi de C. Stere, tocmai atunci stabilit la Iaşi, ia parte la „mişcarea cultural-naţională” a studenţilor ieşeni, de coloratură poporanistă. Asupra unor manifestări dă seama în ziarul ieşean „Evenimentul”. În interval, după ce debutase în 1890 pe scena Teatrului Naţional ieşean, se încumeta chiar să-l întrupeze, sub propria direcţie de scenă, pe Hamlet. Promovat „societar clasa a III-a” în 1895 şi clasa a II-a un an mai târziu, slujea teatrul şi prin mai multe tălmăciri din autorii străini şi îşi încerca puterile scriind drama <span class="CharOverride-1">Actor sau nebun</span> şi comedia <span class="CharOverride-1">Cilibi Moise</span>, aceasta din urmă pusă în scenă abia în 1905. După ce susţine examenul de licenţă în litere în 1897 i se încredinţează cursul „de declamaţiune” la Conservator. Decorat cu Ordinul Coroana României în grad de Cavaler (1897), mai predă (până în aprilie 1901) ore de filosofie şi română la liceul pe care-l absolvise. În 1902 publică în revista „Arhiva” (apoi, şi separat, ca broşură) un veritabil curs universitar – <span class="CharOverride-1">Programul clasei de declamaţiune de la Conservator</span>, precum şi un studiu intitulat <span class="CharOverride-1">Hamlet</span> <span class="CharOverride-1">– interpretarea artistică</span>. În anii următori iscălea relativ frecvent, cu numele său ori cu pseudonimele Roşianu, De la Roşcani, Ispas, Nid Luhac [Din Cahul], Costa N. Galia, Din Lărguţa, poate, de asemenea, Roman Muşat, Chrysale ş.a., în „Arta”, „Carmen Sylva”, „Gazeta Moldovei”, „Arta românească”, „Sânziana” etc., dar şi în cotidianul „Evenimentul”, al cărui redactor şi, probabil, chiar prim-redactor este în intervalele 1905–1906 şi 1914–1916, alte texte teoretice ori analize critice ale repertoriului de la Teatrul Naţional ieşean, cronici dramatice şi literare, medalioane de artişti. Mai încredinţa periodicelor câteva reminiscenţe din anii de liceu, având în centru pe autorul <span class="CharOverride-1">Luceafărului</span> (în revista „Mihai Eminescu”, 1903), amintiri din copilăria basarabeană, povestiri, fragmente de roman, o amplă însemnare a unei călătorii la Cahul (<span class="CharOverride-1">„Din Basarabia”</span>, 1908, iscălită Ispas, tipărită şi ca volum), poezii şi o transpunere în versuri a poemului <span class="CharOverride-1">Cântarea României</span>. Tot acum dădea la lumină şi o serie de lucrări menite scenei. După drama <span class="CharOverride-1">Regina Draga</span> (scrisă în 1903 şi publicată în presă în 1906), <span class="CharOverride-2">D.</span> aborda drama istorică în versuri prin <span class="CharOverride-1">Ştefan Vodă</span> sau <span class="CharOverride-1">Moartea lui Ştefan Vodă</span> (jucată în 1904), <span class="CharOverride-1">Ştefăniţă Vodă</span> (1909–1910) şi <span class="CharOverride-1">Ioan Vodă cel Cumplit</span> (1913–1914). Acestora li se adaugă două adaptări din opera eminesciană – <span class="CharOverride-1">Sărmanul Dionis</span> (1909) şi „feeria naţională” <span class="CharOverride-1">Făt Frumos din lacrimă</span> (1913–1914). Fără pretenţii, pentru elevi, erau „scenetele” <span class="CharOverride-1">Uniforma (1906)</span>, <span class="CharOverride-1">Într-ajutor</span> şi <span class="CharOverride-1">La război, </span>ambele tipărite în 1913. În anii neutralităţii, prin nenumărate editoriale, a polemizat cu grupul de la „Viaţa românească”, îndeosebi cu C. Stere, pledând pentru alăturarea României la Tripla Înţelegere. Cu sănătatea deteriorată de lipsurile îndurate în anii războiului, <span class="CharOverride-2">D. </span>este pensionat prematur în septembrie 1918, ceea ce l-a afectat profund; curând se şi stingea din viaţă. </p>
			<p class="Heuristica-BASE"><span class="CharOverride-2">D. </span>a dat, în ipostaza de actor, o seamă de interpretări remarcabile în roluri dificile, complexe, din piese de William Shakespeare, F.M. Dostoievski, Bjørnstjerne Bjørnson, Hermann Sudermann, Oscar Wilde, I.L. Caragiale ş.a. Printre cei dintâi a fost şi ca regizor, întrucât a înţeles că punerea în scenă nu e o simplă „imitaţie a naturii”, ci materializare a unei viziuni generale a spectacolului teatral, realizabilă prin coordonarea atentă a tuturor componentelor sale. În sfârşit, profesorul s-a distins punând la temelia formării tinerelor talente „un program” şi propovăduind studiul aprofundat al rolurilor. Printre elevii lui s-au numărat C. Ramadan, Miluţă Gheorghiu, George Calboreanu, N. Şubă, Costache Antoniu ş.a. Realizările acestea au căpătat un relief deosebit şi datorită prestaţiei lui publicistice, de o bogăţie rar întâlnită în epocă. „Programului” elaborat pentru disciplina predată şi studiului asupra interpretării lui Hamlet li s-au alăturat de-a lungul anilor alte texte teoretice (<span class="CharOverride-1">Public şi direcţie</span>, <span class="CharOverride-1">Subiect şi decor</span>, <span class="CharOverride-1">Uniformizarea pronunţiei</span>, <span class="CharOverride-1">Concepţia artistului dramatic</span>, <span class="CharOverride-1">Stil şi gândire</span>, <span class="CharOverride-1">Cursuri de dicţiune</span>, <span class="CharOverride-1">Localizările</span>, <span class="CharOverride-1">Arta lui Novelli</span>, <span class="CharOverride-1">Expresia şi vorba. Novelli şi Kean, Război stelelor</span> etc.), medalioane consacrate unor oameni de teatru (<span class="CharOverride-1">Ibsen</span>, <span class="CharOverride-1">Corneille</span>, <span class="CharOverride-1">V. Alecsandri şi G. Ibrăileanu, Sonnenthal şi Manolescu</span>, <span class="CharOverride-1">Marthe Brandès</span>, <span class="CharOverride-1">Mihalache</span> <span class="CharOverride-1">Arceleanu</span>, <span class="CharOverride-1">Fanny Tardini</span>, <span class="CharOverride-1">Th. Popescu</span>, <span class="CharOverride-1">P. Liciu</span>, <span class="CharOverride-1">Marioara Voiculescu</span>), cronici teatrale, precum şi nenumărate intervenţii critice relative la conducerea instituţiei teatrale ieşene. Completitudinea omului de teatru a fost asigurată şi de preocuparea intensă pentru compunerea unor lucrări dramatice şi pentru tălmăcirea altora din repertoriul internaţional. Câteva piese – <span class="CharOverride-1">Ştefan Vodă</span>, <span class="CharOverride-1">Cilibi Moisi</span> – i s-au jucat cu oarecare succes atât pe scena Teatrului Naţional din Iaşi şi pe cea a Teatrului Naţional din Bucureşti, cât şi în lungi turnee prin oraşele din ţară, dar ulterior au căzut în uitare, întrucât bogata sa experienţă pe scenă n-a izbutit să compenseze absenţa unui mare talent. Fără capacitatea de a construi o intrigă originală şi de a individualiza personajele principale, fără o deosebită îndemânare în versificare, dramele rămân departe de modelul lor, <span class="CharOverride-1">Vlaicu Vodă</span> de Al. Davila. Probabil că, totuşi, ar mai fi „făcut săli pline” dacă n-ar fi apărut tot atunci piesele lui B. Delavrancea. Mai potrivite puterilor sale erau drama „modernă” în proză şi chiar comedia. Dar în această direcţie n-a îndrăznit să „creeze”, recurgând la subiecte oferite de actualitate (<span class="CharOverride-1">Regina Draga</span>) sau de tradiţie (<span class="CharOverride-1">Cilibi Moise</span>). Un pariu pierdut l-au constituit adaptările după prozele eminesciene <span class="CharOverride-1">Sărmanul Dionis</span> şi <span class="CharOverride-1">Făt Frumos din lacrimă</span>, aici vina purtând-o, dimpotrivă, prea marea libertate asumată faţă de original. De real folos teatrului, în perioada 1890–1916, au fost, în schimb, traducerile lui din dramaturgia străină. În mod paradoxal, mai rezistentă decât piesele de teatru ale lui <span class="CharOverride-2">D.</span> se arată proza sa. Povestirile <span class="CharOverride-1">Popa din Roşcani</span>, <span class="CharOverride-1">Castelana</span>, <span class="CharOverride-1">Tot aşa</span>, <span class="CharOverride-1">Norocul lui Ion</span> reţin prin ceea ce recuperează din mirifica vârstă a copilăriei pe tărâmurile basarabene, în timp ce altele <span class="CharOverride-1">(„C dur”</span>, <span class="CharOverride-1">Ochii tatei</span>, <span class="CharOverride-1">O enigmă</span>, <span class="CharOverride-1">Poclitul</span>, <span class="CharOverride-1">Pustiul Sfântului Dumitru</span> ş.a.) conturează destul de pregnant câteva personaje, dintre care două (Cristea şi Onu), recurente, par a fi dintr-un roman în pregătire. În marginea acestui sector se situează o suită de însemnări de călătorie – <span class="CharOverride-1">Pe Ciudamir</span>, <span class="CharOverride-1">Ioana Ştirbei</span>, <span class="CharOverride-1">Târgu Bujor</span>, cea dintâi îndeosebi prin înregistrarea impresiilor profunde lăsate de peisajul montan străbătut. O însemnare de călătorie este şi aceea intitulată <span class="CharOverride-1">„Din Basarabia”</span>. Rod al drumului întreprins în primăvara anului 1908 pe ruta Iaşi–Chişinău–Bender–Reni–Cahul, lucrarea conţine pagini descriptive (peisaje prinse în fuga trenului, tablouri din capitala „guberniei” ori din târgurile provinciale), precum şi câteva pasaje strict memorialistice, între care o retrăire a momentului instalării administraţiei ruseşti în satul natal, în urma războiului de la 1877–1878, precum şi alta, a plecării copilului nevârstnic la învăţătură, peste Prut. Nici zugrăvirea unor locuri, nici recuperarea „timpului pierdut” nu sunt urmărite cu precădere, autorul intenţionând în primul rând, cum şi declară în introducere, o anchetă asupra gradului în care mentalitatea locuitorilor dintre Prut şi Nistru e încă una comună cu a celor din Regat. Cu abilităţi formate în şcoala actoriei (memorie, capacitate de a dialoga), autorul înregistrează convorbirile purtate în tren, pe stradă, la teatru, în restaurant, în case particulare, cu parteneri de toate vârstele şi categoriile sociale, moldoveni, dar şi ruşi, polonezi ori evrei, convorbiri ce debuşează câteodată în veritabile şi pasionante discuţii de idei. Ceea ce impresionează este efortul făcut de „reporter” de a surprinde o imagine cât mai obiectivă, în condiţiile în care nu-şi ascunde <span class="CharOverride-1">parti-pris</span>-ul funciar, patriotismul. Ca atare, <span class="CharOverride-1">„Din Basarabia”</span> poate fi aşezată fără rezerve alături de cărţile tipărite de D.C. Moruzi (<span class="CharOverride-1">Ruşii şi românii</span>, 1905) şi de N. Iorga (<span class="CharOverride-1">Neamul românesc din Basarabia</span>, 1905), precum şi de „scrisorile din Basarabia” date la iveală, între 1906 şi 1910, în „Viaţa românească” mai ales de C. Stere, Pan Halippa şi Alexis Nour. </p>
			<p class="Heuristica___mici"><span class="CharOverride-2">SCRIERI</span>: <span class="CharOverride-1">Programul clasei de declamaţie de la Conservator</span>, Iaşi, 1902; <span class="CharOverride-1">Ştefan cel Mare</span>, Iaşi, 1904; ed. Iaşi, 1916; <span class="CharOverride-1">Uniforma</span>, Iaşi, 1906; <span class="CharOverride-1">„Din Basarabia”</span>, [Iaşi], 1908; <span class="CharOverride-1">Sărmanul Dionis</span>, [Iaşi], 1909; <span class="CharOverride-1">Ştefăniţă Vodă</span>, Iaşi, 1910; <span class="CharOverride-1">Într-ajutor</span>, Bârlad, 1913;<span class="CharOverride-1"> La război</span>, Bârlad, 1913; <span class="CharOverride-1">Făt Frumos din lacrimă</span>, [Iaşi], 1914; <span class="CharOverride-1">Cântarea României</span>, Iaşi, 1919. </p>
			<p class="Heuristica___m_RPR"><span class="CharOverride-2">Repere bibliografice</span>: As. [A. Steuerman – Rodion], <span class="CharOverride-1">Hamlet. </span><span class="CharOverride-1">A doua reprezentaţie</span>, „Jurnalul” (Iaşi), I, 1895, 75; Styx, <span class="CharOverride-1">Figuri actuale: State Dragomir</span>, „Noutatea” (Iaşi), 1897, 58; M.M. [Mac-Mahon], <span class="CharOverride-1">În jurul piesei „Regina Draga”</span>, „Cronica”, 1903, 881; A. Steuerman, <span class="CharOverride-1">„Cilibi Moise” pe scenă</span>, „Evenimentul”, 1905, 203; Mircea Aldea [Al. Mavrodi], <span class="CharOverride-1">„Cilibi Moise”</span>, „Evenimentul”, 1905, 206, 210; Rinaldo [Mihail Sevastos], <span class="CharOverride-1">State Dragomir</span>, „Mişcarea”, 1913, 98; Const. Cehan-Racoviţă, <span class="CharOverride-1">State Dragomir</span>, „Bucovina”, 1919, 205; Eduard Caudella, <span class="CharOverride-1">State Dragomir</span>, „Evenimentul”, 1919, 226; Alfred Hefter, <span class="CharOverride-1">State Dragomir</span>, „Lumea” (Iaşi), 1920, 457; Suţu, <span class="CharOverride-1">Iaşii</span>, II, <span class="CharOverride-1">397–400</span>; Dafin, <span class="CharOverride-1">Figuri</span>, I, <span class="CharOverride-1">76–79</span>; Aglae Pruteanu, <span class="CharOverride-1">Amintiri din teatru</span>, Iaşi, [1929], <span class="CharOverride-1">74–78</span>, <span class="CharOverride-1">85–86</span>,<span class="CharOverride-1"> 184</span>; N. Barbu, <span class="CharOverride-1">Dicţionarul actorilor Teatrului Naţional din Iaşi</span>, în <span class="CharOverride-1">160 ani de teatru românesc</span>, Iaşi, 1976, <span class="CharOverride-1">181–182</span>; Aurel Curtui, <span class="CharOverride-1">„Hamlet” în România</span>, Bucureşti, 1977, <span class="CharOverride-1">147–150</span>; Colesnic, <span class="CharOverride-1">Basarabia</span>, VI, <span class="CharOverride-1">54–65</span>; Irina Scutariu, <span class="CharOverride-1">State Dragomir, elev al Conservatorului din Iaşi</span>, „Colocvii teatrale”, 2008, 7. &#9; <span class="Semnatura">V.D.</span></p>
			<p class="Heuristica-PRIMUL"><span class="titlu-12">DRAGOMIRESCU</span><span class="CharOverride-2">, Laura</span> (19.I.1893, Craiova – 5.I.1981, Bucureşti), traducătoare. Este fiica Elenei (n. Coandă) şi a moşierului Grigore Feraru. A făcut studii liceale la Craiova şi universitare la Bucureşti. A fost soţia lui Mihail Dragomirescu. Debutează cu schiţe în „Dunărea” din Galaţi (1916) şi este admisă în Societatea Scriitorilor Români în 1921.</p>
			<p class="Heuristica-BASE"><span class="CharOverride-2">D.</span> a impresionat prin performanţa de a tipări în cinci ani (1940–1944) mai multe volume cuprinzând traduceri din Goethe, între care unele apăreau atunci pentru prima dată în româneşte. Comentând tălmăcirile din <span class="CharOverride-1">Faust</span> (I–II, 1940–1942; Premiul „Udrişte-Năsturel” al Academiei Române), Perpessicius credea că ele „sunt cele mai aproape de litera şi spiritul originalelor goetheene, precum şi cele mai artistice şi poetice”. Mai târziu, examinând întregul demers al traducătoarei, Ion Roman era de părere că <span class="CharOverride-2">D.</span> „traduce, totuşi, în genere curat, atentă la sensul textului original, dar tocmai datorită unei insuficiente stăpâniri a limbii poetice nu obţine decât rareori plasticitatea corespunzătoare”. Se cuvin menţionate, de asemenea, transpunerile mai multor piese ale lui Henrik Ibsen în anii 1921–1923 (<span class="CharOverride-1">Raţa sălbatecă</span>, <span class="CharOverride-1">Hedda Gabler</span>,<span class="CharOverride-1"> Femeia mării</span>, <span class="CharOverride-1">Rosmersholm</span>), tălmăcirile din Theodor Storm (realizate împreună cu Frida Papadache), Jules Verne, Georg Büchner, Christoph Martin Wieland (versiune semnată în colaborare cu Aurel Covaci) ş.a.</p>
			<p class="Heuristica___mici"><span class="CharOverride-2">Traduceri: </span>Henrik Ibsen, <span class="CharOverride-1">Raţa sălbatecă</span>, Bucureşti, 1921, <span class="CharOverride-1">Hedda Gabler</span>, Bucureşti, 1922, <span class="CharOverride-1">Femeia mării</span>, Bucureşti, 1922, <span class="CharOverride-1">Rosmersholm</span>, Bucureşti, 1923; J.W. Goethe, <span class="CharOverride-1">Faust</span>, I–II, Bucureşti, 1940–1942, <span class="CharOverride-1">Hermann şi Dorothea</span>, Bucureşti, 1941; ed. pref. Ion Roman, Bucureşti, 1978, <span class="CharOverride-1">Egmont</span>, Bucureşti, 1943, <span class="CharOverride-1">Torquato Tasso</span>, Bucureşti, 1944, <span class="CharOverride-1">Teatru</span>, Bucureşti, 1964 (în colaborare cu Al. A. Philippide), <span class="CharOverride-1">Poeme epice</span>, Bucureşti, 1990 (în colaborare cu Iulia Murnu şi Grete Tartler); Theodor Storm, <span class="CharOverride-1">Iezerul albinelor,</span> pref. Val Panaitescu, Bucureşti, 1961 (în colaborare cu Frida Papadache), <span class="CharOverride-1">Cronica despre Grieshuus</span>, pref. Val Panaitescu, Bucureşti, 1972 (în colaborare cu Frida Papadache); Hertha Ligeti, <span class="CharOverride-1">Stelele nu apun</span>, Bucureşti, 1962; Jules Verne, <span class="CharOverride-1">Doi ani de vacanţă</span>, Bucureşti, 1962; André Massepain, <span class="CharOverride-1">Grota urşilor</span>, Bucureşti, 1966; Georg Büchner, <span class="CharOverride-1">Pagini alese</span>, introd. Livia Ştefănescu, Bucureşti, 1967; J.-H. Rosny Aîné, <span class="CharOverride-1">Lupta pentru foc</span>, Bucureşti, 1969; Christoph Martin Wieland, <span class="CharOverride-1">Oberon</span>, pref. Dan Grigorescu, Bucureşti, 1978 (în colaborare cu Aurel Covaci).</p>
			<p class="Heuristica___m_RPR"><span class="CharOverride-2">Repere bibliografice: </span>Predescu, <span class="CharOverride-1">Encicl.</span>, <span class="CharOverride-1">298</span>;<span class="CharOverride-2"> </span>Perpessicius, <span class="CharOverride-1">Noi traduceri din Goethe</span>, RFR, 1942, 3; Mihai Isbăşescu, <span class="CharOverride-1">Faust în literatura română</span>, în <span class="CharOverride-1">Omagiu lui Iorgu Iordan cu prilejul împlinirii a 76 de ani</span>,<span class="CharOverride-1"> </span>Bucureşti, 1958, <span class="CharOverride-1">437</span>;<span class="CharOverride-1"> </span>Ion Roman, <span class="CharOverride-1">Ecouri goetheene în cultura română</span>, Bucureşti, 1980, <span class="CharOverride-1">357–360</span>; Alice Georgescu, <span class="CharOverride-1">O realitate suprareală</span>, TTR, 1990, 3.<span class="CharOverride-4"> &#9; </span><span class="Semnatura">I.D.</span></p>
			<div class="_idGenObjectLayout-1">
				<div id="_idContainer004">
					<div id="_idContainer002" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DRAGOMIRESCU</span><span class="CharOverride-2">, Mihail</span> (22.III.1868, Cucuieţi, j. Călăraşi – 25.XI.1942, Bucureşti), estetician, critic literar, prozator. </p>
					</div>
					<div id="_idContainer003" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05_D2_Douamiism-Drum_nou_284-344-web-resources/image/01_dragomirescu_mihail3.jpg" alt="" />
					</div>
				</div>
			</div>
			<p class="Heuristica-PRIMUL">Fiu al Mariei Plătăreanu și al învățătorului Moise Dragomirescu, <span class="CharOverride-2">D.</span> a fost căsătorit cu traducătoarea Laura Dragomirescu. Primele clase le face în satul natal, mutându-se apoi, din 1881, la Bucureşti pentru a urma gimnaziul la „Gheorghe Lazăr” şi liceul la „Sf. Sava”. Din 1889 devine student al Facultăţii de Litere şi Filosofie bucureștene, absolvită în 1892 cu o teză despre filosofia lui Herbert Spencer. Remarcat de Titu Maiorescu, intră în cercul de apropiaţi ai profesorului şi frecventează şedinţele cenaclului Junimea. La insistențele lui Maiorescu și cu ajutorul influenței politice de care se bucura societatea junimistă, obţine în 1894, alături de P.P. Negulescu, o subvenţie pentru o călătorie de studii în Franţa şi Germania, precum și, un an mai târziu, numirea la Catedra de estetică a Universității din București. Cu unele intermitențe cauzate de schimbările politice, avea să funcționeze pentru câțiva ani ca suplinitor, fiind ulterior titularizat conferențiar (1901) și profesor (1906). De-a lungul unei lungi cariere universitare (se retrage în 1938), a devenit una dintre cele mai importante figuri ale Facultăţii de Litere bucureștene. I se datorează înființarea celei dintâi instituții de cercetare literară românească, Institutul de Literatură, subvenționat de stat, cu editură și cu revistă proprii („Ritmul vremii”, apărută între 1925 şi 1929 și în martie 1930, sub conducerea lui <span class="CharOverride-2">D.</span>, căruia i se alătură apoi şi George Murnu), care a înglobat Seminarul de Literatură, fondat în 1915 în cadrul Facultății de Litere. Structura s-a desprins de Universitatea din București în 1932, ca Noul Institut de Literatură. Începuturile carierei publicistice ale lui <span class="CharOverride-2">D.</span> sunt legate de „Convorbiri literare”, unde debutează în 1892 cu un poem în proză (<span class="CharOverride-1">Seninătate</span>) și unde se implică mai apoi prin câteva studii în polemica dintre Titu Maiorescu și C. Dobrogeanu-Gherea. Din 1895 este redactor și principal responsabil de destinul revistei până la despărțirea de Titu Maiorescu din 1906. Cu vocație de îndrumător cultural, a fondat mai multe publicații, cea mai importantă rămânând „Convorbiri”, devenită după un an „Convorbiri critice” (1907–1910), pentru rolul pe care l-a jucat în rezistența față de curentele naționaliste. A tutelat, de asemenea, „Buletinul Institutului de Literatură” (1921–1929). Alte periodice care îi poartă numele pe frontispiciu, cum e „Falanga” (apărută într-o primă serie în 1910 și relansată în 1926 și 1929), precum și colaborările sistematice la ziare și reviste („Ordinea”, „Voința națională”, „Cele trei Crișuri” etc.) țin de implicarea sa în campanii culturale sau politice, dintre care cea mai cunoscută a fost desfășurată împotriva lui Nicolae Iorga într-o serie de foiletoane din „Viitorul” în 1922–1923. În viața politică <span class="CharOverride-2">D. </span>s-a angajat<span class="CharOverride-2"> </span>mai întâi alături de cercurile conservatoare din jurul lui Take Ionescu, devenind membru al Partidului Conservator Democrat (1908), pe listele căruia a candidat la alegerile din 1911. După Primul Război Mondial migrează spre Partidul Național Liberal, aspirând la o poziție ministerială și candidând fără succes pentru un scaun de senator. Scrisul său conține, pe lângă lucrări de critică, estetică și teorie literară, și câteva texte memorialistice în care relatează călătoria în Rusia făcută ca reprezentant al Universității din București – <span class="CharOverride-1">Amintiri din propaganda în Rusia (1917)</span> (1928) –, romane de inspirație autobiografică (<span class="CharOverride-1">Copilul cu trei degete de aur</span>,<span class="CharOverride-1"> </span>I–IV, 1932–1936), <span class="CharOverride-1">Focul</span> (1934), <span class="CharOverride-1">Sănducu</span> (1935), și <span class="CharOverride-1">Război și biruință</span> (1936), fabule semnate cu pseudonimul Radu Bucov, traduceri din Sofocle și Shakespeare, precum și numeroase manuale de literatură scrise în colaborare cu Gheorghe Adamescu, I.A. Rădulescu-Pogoneanu și Iosif Frollo. În 1938 este primit în Academia Română ca membru de onoare.</p>
			<p class="Heuristica-BASE">Este întrucâtva greu de înţeles de ce activitatea şi personalitatea lui <span class="CharOverride-2">D.</span> au suscitat reacţii de respingere atât de violente din partea contemporanilor. Cel despre care Tudor Vianu avea să spună că a încarnat „tipul omenesc al criticului literar” a oferit în cultura română un model de acţiune urmat de mai multe generaţii. Felul în care criticii literari au înţeles să îşi practice profesia în perioada postbelică a fost, cel puţin în spiritul său, mai apropiat de viziunea lui <span class="CharOverride-2">D.</span>, chiar şi atunci când modelele asumate explicit au fost G. Călinescu sau E. Lovinescu. Autorul <span class="CharOverride-1">Științei literaturii</span> (I, 1926) a fost primul dintre scriitorii români care a privit critica literară ca o „meserie”, definită nu numai prin reguli specifice, ci şi prin propriul domeniu ştiinţific, a cărui legitimitate era asigurată de credinţa în existenţa valorilor estetice ca obiect de cunoaștere. Într-o epocă în care criticii literari îşi foloseau discursul ca o formulă mixtă de mediere socială, prin care practicile de lectură erau puse în slujba unor imperative etice sau naționale, lui i se datorează autonomizarea prestaţiei critice, atât în sensul profesionalizării instrumentelor de interpretare, cât și în cel al instituționalizării. Rolul său în legitimarea studiilor literare în toate domeniile vieții publice românești a fost decisiv. În sfera universitară a contribuit la emanciparea literaturii din complexul studiilor filologice sau istorice; în învățământul gimnazial și liceal a furnizat singurele modele aplicabile de predare analitică a literaturii; în sfârșit, a avut ideea organizării cercetării literare în institute specializate cu câteva decenii înainte ca aceasta să devină o politică de stat după model sovietic sau francez. Semnificaţia acestei acţiuni trebuie percepută pe fondul unui proces de tectonică culturală, în condiţiile desprinderii literaturii române de statutul pe care i l-a asigurat viziunea romantică, istorică şi relativistă, asupra spiritului național. <span class="CharOverride-2">D.</span> a debutat în critică în 1895 cu o polemică împotriva „metodei istorice” (<span class="CharOverride-1">Critica științifică și Eminescu</span>). În sens profund, această atitudine critică nu vizează doar biografismul lui Sainte-Beuve sau determinismul lui Hippolyte Taine, ci și încrederea lui Herder în dimensiunea istorică a spiritului național sau viziunea Doamnei de Staël asupra determinărilor conjuncturale ale caracterului etnic: este respingerea unei culturi literare definite de proprietăţile ei relative, prin înscrierea în vicisitudinile unui timp şi particularitățile unui loc. În contrapondere, <span class="CharOverride-2">D. </span>promovează un spaţiu absolut al valorilor estetice, văzut însă nu ca o formă de universalizare, ci ca o expresie alternativă a unităţii culturii româneşti. Aşa cum literatura franceză sau cea italiană se identifică, din perspectiva memoriei literare, prin geniile lor, nu prin specificitatea geografică sau istorică, tot așa și literatura română trebuie să poată fi gândită ca un corpus estetic pur, constituit exclusiv din capodopere. Pledoaria sa pentru estetic nu vizează o ştiinţă abstractă a frumosului, ci constituirea unei noi sfere de valorizare a producţiei literare româneşti. Capodopera nu e pentru el o formă a excepționalității, ci un mod de a privi scrierile românești ca rezultat al aplicării legilor eterne ale esteticii la materia etnică. Astfel trebuie înțelese listele lungi și derutante de „opere geniale” în care criticul îi introduce pe Panait Cerna, Emil Gârleanu și Cincinat Pavelescu alături de Liviu Rebreanu sau de I.L. Caragiale. De la cursul pe care îl propunea în 1902 la Facultatea de Litere sub numele, neobişnuit în epocă, <span class="CharOverride-1">Estetica unită cu studiul literaturei române contimporane</span> și de la volumul de poetică <span class="CharOverride-1">Teoria poeziei cu aplicare la </span><span class="CharOverride-1">literatura română </span>(1906)<span class="CharOverride-1"> </span>până la sinteza târzie asupra literaturii moderne concepută la începutul anilor ’30 ca <span class="CharOverride-1">Istoria spiritului românesc în secolul XX</span> și publicată în 1934 sub titlul <span class="CharOverride-1">Sămănătorism, poporanism, criticism</span>, <span class="CharOverride-2">D.</span> încearcă să impună o perspectivă anistorică asupra patrimoniului literar, ca o colecție statică de opere valoroase estetic. Rezultatul acestor tentative de interpretare a literaturii române nu e o dinamică evolutivă, ci o ordine de tip enciclopedic-lexicografic, în care operele se situează în același plan, indiferent de contextul în care au fost create. Ideea de a proiecta o vastă „clasificare” exprimă nevoia de a privi literatura română ca o sferă autonomă a cunoașterii, în același timp emancipată de factorii istorici care au produs-o și comparabilă cu patrimoniul culturilor literare majore. Acest deziderat avea să îl conducă și în activitatea politică. Implicarea lui la începutul anilor ’20 alături de Partidul Național Liberal în campania pentru câștigarea unui loc de senator a fost justificată ideologic printr-o extensie a teoriilor estetice asupra temelor identitare ale dezbaterii publice. Conceptul „stat cultural”, aflat în centrul foiletoanelor pe care le va relua în <span class="CharOverride-1">De la misticism la raţionalism </span>(1924), presupunea ideea de lege spirituală a spaţiului românesc: „Statul cultural, adică o organizare autonomă a culturii române, analoagă cu organizările autonome ale minorităților”. În raport cu minoritățile germană și maghiară, intrate în structura demografică a României după Pacea de la Versailles și reprezentante ale unor culturi deschise spre planul internațional, <span class="CharOverride-2">D. </span>concepe o politică menită să asigure „autonomia” spiritului românesc: colecții complete de traduceri în română ale capodoperelor, un sistem complex de enciclopedii, un program de populare a muzeelor românești cu mulaje după operele plastice universale etc., totul pentru a situa în orizontul de acțiune și de gândire al societății românești producțiile naționale și universale. Autonomia esteticului devine astfel suportul în sens larg al activității naționale, un principiu de organizare a creației, circulației și consumului cultural în spaţiul public. Ca și Lovinescu sau precum Călinescu, <span class="CharOverride-2">D. </span>își desfășoară reflecția în marginea valorilor estetice ale literaturii naționale din mai multe perspective, implicând și o dimensiune politică, și una legată de etosul românesc. Îl diferențiază însă, determinând probabil și destinul nefericit al ideilor sale, insistența de a fonda această reflecție pe baze filosofice. Ceea ce s-a numit „sistem” dragomirescian a fost de fapt suma unor evoluții acumulate de-a lungul întregii cariere a criticului. Punctul de plecare îl constituie distincția dintre personalitatea artistică și cea umană, pe care o lansează în 1895 studiul <span class="CharOverride-1">Critica științifică și Eminescu</span>. Pe autorul lui<span class="CharOverride-2"> </span>îl interesează posibilitatea de definire a condiției de existență a operelor într-un plan distinct atât de biografia și psihologia comună a scriitorului, cât și de contextul istorico-social. Prin „personalitate artistică” criticul încearcă să circumscrie un nivel psihologic definit ca suspendare a oricărui tip de cauzalitate și a tuturor explicațiilor deterministe. Concretizarea acestei prime (și vagi) intuiții îi va lua mai mult de trei decenii de reflecții laborioase, dar desfășurate în absența unui dialog cu abordările din studiile literare ale epocii. De fapt, „sistemul” dragomirescian e un caz rar de necomunicare intelectuală. <span class="CharOverride-2">D. </span>avea să rezolve problema statutului operei literare aproape exclusiv cu mijloacele raționamentului filosofic, părând să ignore dezbaterile de idei cu care era contemporan: dezvoltarea psihologiei abisale la începutul secolului, apariția unei noi perspective asupra semnului lingvistic, revitalizarea teoriilor ficțiunii în spațiul anglo-saxon etc. Opacă la toate evoluțiile exterioare, reflecția criticului se va desfăşura prin invenții terminologice și improvizații conceptuale care dau expresiei un aspect rebarbativ și netransparent. Preocupările lui, expuse într-o serie de cursuri universitare (<span class="CharOverride-1">Teoria poeziei</span>, <span class="CharOverride-1">Principii de literatură</span>) și în tratatul <span class="CharOverride-1">Știința literaturii</span>, se vor concentra în două direcții: pe de o parte, spre circumscrierea unui nivel de adâncime „mistică”, adică irațional și afectiv, în care îşi are originea opera de artă; de cealaltă parte, spre elaborarea unui plan „psihofizic” ca suport ontologic al capodoperei. În dialogul filosofic <span class="CharOverride-1">Integralismul </span>(1929), ultima expresie majoră a „sistemului” dragomirescian, criticul va căuta să justifice transferul în planul psihic al unor categorii specifice lumii fizice (geologie, geografie, biologie etc.) pentru definirea unor „concrete” imateriale, existente în planul spiritului, dar având proprietăţile stabile ale obiectelor fizice. „Psihofizicul” denumeşte de fapt un spaţiu al reprezentărilor psihologice împărtăşite, obţinut prin reunirea mai multor percepţii subiective în jurul unei realităţi comune. Posibilitatea unei existenţe autonome a capodoperei se va rezolva astfel prin situarea într-un plan al lecturii, în cadrul unui corp al receptărilor, prin însumarea percepţiilor succesive ale cititorilor: „Capodopera nu trăieşte ea în ea, ca un singur individ, ea trăieşte în indivizi deosebiţi, în conștiinţa oamenilor care au luat cunoştinţă de ea”. Este cel mai important rezultat al reflecției târzii a criticului, angajând în gândirea obiectului artistic temele, în continuare actuale, ale teoriilor receptării. Promisiunile ideilor lui <span class="CharOverride-2">D.</span> au fost mult mai mari decât influența sa efectivă asupra gândirii literare în prima parte a secolului al XX-lea. Recuperată în perioada „dezghețului” ideologic din a doua jumătate a anilor ’60, în același moment în care au reintrat în circuitul cultural E. Lovinescu sau Titu Maiorescu, opera teoreticianului a avut parte de câteva lecturi entuziaste de-a lungul deceniului următor, care au încercat să-i armonizeze ideile cu noul val de teorii structuraliste. Prin preocuparea pentru definirea organică a capodoperei a fost apropiat de studiile formaliste; prin interesul pentru formele de supraviețuire a operei în lecturile ei multiple a fost văzut ca un premergător al teoriilor receptării, iar prin încercarea de a pune pe același palier producțiile românești și cele ale literaturii universale a fost privit ca un model al comparatismului modern. Totuși, în practică, nici una dintre tendințele dominante ale anilor ’80 din spațiul românesc nu s-a sprijinit pe concepte, reprezentări sau dispozitive interpretative împrumutate din opera lui <span class="CharOverride-2">D. </span>În plan internațional ideile sale au intrat în circuit prin traducerea în franceză a <span class="CharOverride-1">Științei literaturii</span>, amplificată sub titlul <span class="CharOverride-1">La Science de la littérature </span>(I–IV, 1928–1938), fără ca editarea seriei să fi fost încheiată. Lucrarea a fost recenzată pe larg în publicațiile francofone, cu o insistență particulară pe vocația metodologică a demonstrației. Comentariul cel mai cunoscut, pe care i l-a dedicat Benedetto Croce în <span class="CharOverride-1">Poezia</span> (1936), rămâne insensibil la intuiţiile subtile ale criticului, sancţionând ipotezele hazardate. În perioada postbelică <span class="CharOverride-1">Ştiinţa literaturii</span> a intrat în bibliografia obligatorie a domeniului, fiind menționată în câteva texte fundamentale ale anilor ’50, cum e tratatul <span class="CharOverride-1">Teoria literaturii</span> (1949) al lui René Wellek şi Austin Warren. Ulterior numele lui <span class="CharOverride-2">D.</span> a devenit expresia atitudinii antiistoriste manifestate în cadrul congresului de la Budapesta din 1931, sintezele de metodologie literară continuând să îl înregistreze până în anii ’90. Cu toate ecourile modeste ale teoriilor dragomiresciene, figura criticului nu iese diminuată. Depăşind încercarea de a face din <span class="CharOverride-2">D.</span> unul din puţinii critici de „sistem” din cultura română, semnificația sa trebuie raportată la scara mai amplă a factorilor care au modelat într-un anumit moment istoric evoluția culturii literare în România. Lipsit de un mediu de dialog și de rezonanță a teoriilor sale, atât în afara, cât și în interiorul câmpului literar românesc, <span class="CharOverride-2">D.</span> a eșuat ca gânditor; a reușit însă să își impună viziunea asupra instituției criticii și asupra locului literaturii în educație și în societate. Rolul său, incert în cadrul unei tradiții locale a teoriei literare, se va vedea, poate, pe deplin, într-o istorie sociologică a practicilor literare din secolul al XX-lea.</p>
			<p class="Heuristica_CITAT">Ideea autonomiei esteticului, adică ideea despre dreptul creaţiei estetice de a fi preţuită în ea însăşi, fără raportare la o valoare de alt ordin, este principiul care asigură d-lui Dragomirescu posibilitatea de a fixa un tip nou în cultura românească. Faţă de o artă autonomă, devenea posibilă o critică autonomă, o critică guvernată de singurele principii estetice. Trăgând aceste consecinţe, se poate spune că d-l Dragomirescu este primul critic literar român care nu vrea să facă decât critică literară.</p>
			<p class="Heuristica_CITAT_semnat">Tudor Vianu</p>
			<p class="Heuristica_CITAT">Fără îndoială, desconsiderarea istoricului în geneza frumosului, exagerațiile teoriei capodoperei, dogmatismul esteticii normative, schematizarea metodologică a mijloacelor analitice, asamblate într-o construcție greu de străbătut și investită cu puteri suverane nu pot fi azi acceptate. Dar nici nu poate fi acceptat blamul greu ca o lespede pe care mulții (și prestigioșii) săi adversari l-au așezat pe o operă atestând și astăzi viabile puncte de vedere interesante și de incontestabilă utilitate metodologică.</p>
			<p class="Heuristica_CITAT_semnat">Z. Ornea</p>
			<p class="Heuristica___mici"><span class="CharOverride-2">SCRIERI</span>: <span class="CharOverride-1">Relaţiunea dintre premisele şi ultimele concluziuni ale filosofiei lui Herbert Spencer</span>, Bucureşti, 1892;<span class="CharOverride-1"> Critica ştiinţifică şi Eminescu</span>, Bucureşti, 1895; ed. 2, Bucureşti, 1906; ed. 3, Bucureşti, 1925; <span class="CharOverride-1">Estetica unită cu studiul literaturei române contimporane</span>, Bucureşti, 1901; <span class="CharOverride-1">Teoria elementară a poeziei</span> <span class="CharOverride-1">(Introducere în poetică)</span>, Bucureşti, 1902; <span class="CharOverride-1">Critică dramatică, I</span>, Bucureşti, [1904]; <span class="CharOverride-1">Dramaturgie română</span>, Bucureşti, 1905; <span class="CharOverride-1">Teoria poeziei cu aplicare la literatura română</span>, Bucureşti, 1906; <span class="CharOverride-1">Curs de literatură română</span>, partea I: <span class="CharOverride-1">Metoda istorică şi metoda estetică</span>, Bucureşti, 1913; <span class="CharOverride-1">Literatura română. Teoria genurilor literare</span>, Bucureşti, 1915; ed. Bucureşti, 1927; <span class="CharOverride-1">Poezia română</span>, partea I:<span class="CharOverride-1"> Teoria poeziei</span>, Bucureşti, 1915; ed. 2, Bucureşti, 1927; <span class="CharOverride-1">Metodologie literară. Armonia capodoperei</span>, Bucureşti, 1920; <span class="CharOverride-1">Introducere în metodologia literară</span>, Craiova, 1923; <span class="CharOverride-1">Estetica literară</span>, Bucureşti, 1924; <span class="CharOverride-1">De la misticism la raţionalism</span>, Bucureşti, 1924; <span class="CharOverride-1">Directive literare</span>, Bucureşti, 1925; <span class="CharOverride-1">Enciclopedia operei literare</span>, Bucureşti, 1925; <span class="CharOverride-1">Poezia lirică</span>,<span class="CharOverride-1"> </span>Bucureşti, 1925; <span class="CharOverride-1">Nuvelistica română</span>, Bucureşti, 1926; <span class="CharOverride-1">Ştiinţa literaturii</span>, vol. I: <span class="CharOverride-1">Introducere în ştiinţa literaturii. Estetică generală. Estetică literară</span>, Bucureşti, 1926; <span class="CharOverride-1">Critică, </span>I–II, Bucureşti, 1927–1928; <span class="CharOverride-1">Amintiri din propaganda în Rusia (1917)</span>, Bucureşti, 1928; <span class="CharOverride-1">Fabule</span>, Bucureşti, 1928; <span class="CharOverride-1">La Science de la littérature</span>, I–IV, Paris, 1928–1938; <span class="CharOverride-1">Poezia dramatică</span>, Bucureşti, 1928; <span class="CharOverride-1">Poezia lirică românească</span>, Bucureşti, 1928; <span class="CharOverride-1">Versuri. Proză. Fabule</span>, Bucureşti, 1928; <span class="CharOverride-1">Capodopera, opera de talent şi opera de virtuozitate</span>, Bucureşti, 1929; <span class="CharOverride-1">Curs de enciclopedie literară şi clasificări literare</span>, Bucureşti, 1929; <span class="CharOverride-1">Dialoguri filosofice. Integralismul (Prolog. Principii. Lumea fizică. Lumea sufletească)</span>, Bucureşti, 1929; <span class="CharOverride-1">În ce constă cursul de literatură românească?</span>, Bucureşti, 1930; <span class="CharOverride-1">Enciclopedie literară</span>, Bucureşti, 1931; <span class="CharOverride-1">Nouveau point de vue dans l’étude de la littérature</span>,<span class="CharOverride-1"> </span>Bucureşti, 1931; <span class="CharOverride-1">Le Système philosophique de l’intégralisme</span>, vol. I: <span class="CharOverride-1">Les Principes</span>,<span class="CharOverride-1"> </span>Bucureşti, 1931;<span class="CharOverride-1"> Primul congres de istorie literară din Budapesta</span>, Bucureşti, 1931; <span class="CharOverride-1">Copilul cu trei degete de aur</span>, I–IV, Bucureşti, 1932–1936; <span class="CharOverride-1">Focul</span>, Bucureşti, 1934; <span class="CharOverride-1">Sămănătorism, poporanism, criticism</span>, Bucureşti, 1934; <span class="CharOverride-1">Principii de literatură</span>,<span class="CharOverride-1"> </span>vol. I: <span class="CharOverride-1">Capodopera</span>,<span class="CharOverride-1"> </span>Bucureşti, [1935]; <span class="CharOverride-1">Sănducu</span>, Bucureşti, 1935; <span class="CharOverride-1">Război şi biruinţă</span>,<span class="CharOverride-1"> </span>Bucureşti, 1936; <span class="CharOverride-1">Eminescu, poet universal</span>, Bucureşti, 1941; <span class="CharOverride-1">Scrieri critice şi estetice</span>, îngr. Z. Ornea şi Gheorghe Stroia, introd. Z. Ornea, Bucureşti, 1969; <span class="CharOverride-1">Mihai Eminescu</span>, îngr. Leonida Maniu, Iaşi, 1976; <span class="CharOverride-1">Critica dramatică</span>, îngr. şi introd. Constantin Măciucă, Bucureşti, 1996. <span class="CharOverride-2">Ediții:</span> M. Eminescu, <span class="CharOverride-1">Poezii (ediția Institutului de Literatură)</span>, București, 1937.<span class="CharOverride-1"> </span><span class="CharOverride-2">Traduceri: </span>Sofocle, <span class="CharOverride-1">Antigona</span>, Bucureşti, 1896, <span class="CharOverride-1">Edip rege</span>, Bucureşti, 1925; Shakespeare, <span class="CharOverride-1">Romeo şi Julieta</span>, Bucureşti, 1922, <span class="CharOverride-1">Othello</span>, Bucureşti, 1923, <span class="CharOverride-1">Macbeth</span>, Bucureşti, 1925.</p>
			<p class="Heuristica___m_RPR"><span class="CharOverride-2">Repere bibliografice</span>: Lovinescu, <span class="CharOverride-1">Opere</span>, IV, <span class="CharOverride-1">247–263</span>, V, <span class="CharOverride-1">115–116</span>, VI, <span class="CharOverride-1">271–272</span>, VIII, <span class="CharOverride-1">201–203</span>, IX, <span class="CharOverride-1">195–197</span>; Aderca, <span class="CharOverride-1">Contribuţii</span>, II, <span class="CharOverride-1">44–56</span>,<span class="CharOverride-1"> 576–579</span>,<span class="CharOverride-1"> 655–656</span>,<span class="CharOverride-1"> 773–775</span>; Perpessicius, <span class="CharOverride-1">Opere</span>, VI, <span class="CharOverride-1">9–13</span>, IX, <span class="CharOverride-1">471–475</span>, X, <span class="CharOverride-1">128–129</span>, XI, <span class="CharOverride-1">411–413</span>,<span class="CharOverride-1"> 436–437</span>; Constantinescu, <span class="CharOverride-1">Scrieri</span>, II, <span class="CharOverride-1">471–483</span>; Călinescu, <span class="CharOverride-1">Opere</span>, I, <span class="CharOverride-1">96–99</span>, <span class="CharOverride-1">174–176</span>, <span class="CharOverride-1">1010–1012</span>, II, <span class="CharOverride-1">1010–1016</span>, III,<span class="CharOverride-1"> 674–676</span>;<span class="CharOverride-1"> Omagiu lui Mihai Dragomirescu</span>, Bucureşti, 1928;<span class="CharOverride-1"> </span>Zarifopol, <span class="CharOverride-1">Eseuri</span>, <span class="CharOverride-1">105–107</span>; Streinu, <span class="CharOverride-1">Pagini</span>, IV, <span class="CharOverride-1">168–184</span>; Munteano, <span class="CharOverride-1">Panorama</span>,<span class="CharOverride-1"> 87–90</span>; Tudor Vianu, <span class="CharOverride-1">Mihail Dragomirescu</span>, Bucureşti, 1939; Călinescu, <span class="CharOverride-1">Ist. lit</span>. (1941), <span class="CharOverride-1">571</span>,<span class="CharOverride-1"> Ist. lit. </span>(1982), <span class="CharOverride-1">643–644</span>; Dima, <span class="CharOverride-1">Gândirea</span>,<span class="CharOverride-1"> passim</span>; Tudor Vianu, <span class="CharOverride-1">Trei critici literari: Titu Maiorescu, Mihail Dragomirescu, E. Lovinescu</span>, Bucureşti, 1944; Popovici, <span class="CharOverride-1">Studii</span>,<span class="CharOverride-1"> </span>VI, <span class="CharOverride-1">43–55</span>; Ovidiu Papadima, <span class="CharOverride-1">Estetica lui Mihail Dragomirescu</span>, RITL, 1966, 2; Z. Ornea, <span class="CharOverride-1">Trei esteticieni: M. Dragomirescu, H. Sanielevici, P.P. Negulescu</span>, Bucureşti, 1968; Ciopraga, <span class="CharOverride-1">Lit. rom.</span>,<span class="CharOverride-1"> 725–731</span>;<span class="CharOverride-1"> </span>Micu, <span class="CharOverride-1">Început</span>,<span class="CharOverride-1"> 171–175</span>,<span class="CharOverride-1"> 494–497</span>;<span class="CharOverride-1"> </span>Titu Popescu, <span class="CharOverride-1">Mihail Dragomirescu, estetician</span>, Bucureşti, 1973; Dumitru Matei, <span class="CharOverride-1">Mihail Dragomirescu. Privire critică asupra sistemului filosofic şi estetic</span>, Bucureşti, 1974; Alexandru Tudorică, <span class="CharOverride-1">Mihail Dragomirescu, teoretician al literaturii</span>, Bucureşti, 1981; Leonida Maniu, <span class="CharOverride-1">Introducere în opera lui Mihail Dragomirescu</span>, Bucureşti, 1983; Anghelescu, <span class="CharOverride-1">Lectura</span>, <span class="CharOverride-1">157–162</span>; Micu, <span class="CharOverride-1">Scurtă ist</span>., I, <span class="CharOverride-1">336–338</span>; <span class="CharOverride-1">Dicţ. esenţial</span>, <span class="CharOverride-1">266–268</span>; Adrian Tudurachi, <span class="CharOverride-1">Destinul precar al ideilor literare. Despre instabilitatea valorilor în poetica lui Mihail Dragomirescu</span>, Cluj-Napoca, 2006; Terian, <span class="CharOverride-1">A cincea esenţă</span>, <span class="CharOverride-1">477–486</span>; Oana Fotache, <span class="CharOverride-1">Divanul criticii. Discursuri asupra metodei în critica românească postbelică</span>, București, 2009, <span class="CharOverride-1">166–168</span>; Monica Fekete, <span class="CharOverride-1">Echi del pensiero crociano nella cultura romena. B. Croce e M. Dragomirescu</span>, SUB, Philologia, 2012, 1. &#9; <span class="Semnatura">A.Td.</span></p>
			<p class="Heuristica-PRIMUL"><span class="titlu-12">DRAGOSLAV</span><span class="CharOverride-2">, Ion</span> (pseudonim al lui Ion Ivaciuc; 14.VI.1875, Fălticeni – 4.V.1928, Fălticeni), prozator, poet. Este unul dintre numeroşii copii ai Domnicăi (n. Ciuca) şi ai lui Vasile Ivaciuc Sumanariu, ţărani bucovineni stabiliţi la Fălticeni. Părinţii scriitorului, tatăl – mare povestitor de „braşoave”, iar mama – pricepută la doftoricit şi descântat, aveau o situaţie materială bună. <span class="CharOverride-2">D.</span> urmează la o şcoală din Fălticeni patru clase, absolvite în 1892, când devine elev la gimnaziu şi coleg de clasă cu E. Lovinescu. După un an renunţă însă la învăţătură şi va fi, pentru puţină vreme, „scriitor” la primărie, apoi la percepţie sau slujitor la un boier pe valea Şomuzului. Mihail Sadoveanu, încă de atunci unul dintre prietenii săi, îi va născoci numele literar. În 1897 pleacă la Bucureşti, având drept bagaj, aşa cum mărturisea mai târziu, un caiet cu versuri. Frecventează cenaclul lui Al. Macedonski şi începe să publice versuri prin reviste şi gazete, semnându-le mai întâi I. Ivaciuc sau I.V. Ivaciuc. De prin 1903 se alătură un timp grupului de tineri care colaborau la „Sămănătorul”, unde îi apar mai multe poezii, modeste sub toate aspectele. Primele schiţe şi povestiri i le tipăreşte Emil Gârleanu în revista „Făt-Frumos” de la Bârlad, apărută în 1904. Fără vreo slujbă sigură în Bucureşti, mereu în căutare de bani, mereu bătând la uşile redacţiilor sau ale editurilor, purtând cu el o servietă înţesată de manuscrise, expunând cu patos prin cafenele teorii sociale şi artistice naive, <span class="CharOverride-2">D.</span> devine, între 1900 şi 1914, un personaj al boemei literare, privit de cele mai multe ori cu îngăduinţă. Totuşi, Mihail Dragomirescu îl aprecia chiar excesiv, considerându-l egal, ca povestitor, lui Ion Creangă. Dar Titu Maiorescu, în două rapoarte de premiere la Academia Română, complet negative, îi evaluează cu exactitate scrierile. De altă părere va fi Duiliu Zamfirescu, al cărui raport referitor la <span class="CharOverride-1">Poveşti</span> <span class="CharOverride-1">de Crăciun</span> (1914) şi la <span class="CharOverride-1">Povestea trăsnetului</span> (1911) le recomandă, supralicitând, pentru Premiul „Adamachi”. <span class="CharOverride-2">D.</span> va primi o parte din acest premiu în 1915, an în care scrierile lui Calistrat Hogaş sunt respinse. După război va locui mai mult la Fălticeni, unde din 1918 scoate, pentru puţin timp, „Glasul Sucevei”, „publicaţie de propagandă culturală şi cetăţenească”. În 1909 s-a numărat printre membrii fondatori ai Societăţii Scriitorilor Români. În personajul Pitarcă, din romanul <span class="CharOverride-1">Mângâierile panterei</span> de Mihail Sorbul, <span class="CharOverride-2">D.</span> poate fi recunoscut cu întregul său cortegiu de ciudăţenii.</p>
			<p class="Heuristica-BASE">Revistele şi gazetele la care a colaborat <span class="CharOverride-2">D. </span>sau care l-au republicat sunt numeroase. Proza lui, schiţe, povestiri, nuvele, fragmente memorialistice închinate copilăriei, dar şi versurile sau o serie de articole politice, datând din preajma intrării noastre în Primul Război Mondial, au apărut în „Telegraful român”, „Arta” (Iaşi; semnează I. Ivaciuc), „Ramuri”, „Convorbiri critice”, „Opinia” (Iaşi), „Deşteptarea” (Braşov), „Cosinzeana”, „Flacăra”, „Luceafărul” (Sibiu), „Dobrogea jună”, „Universul literar”, „Gazeta poporului” (Suceava), „Sburătorul”, „Adevărul literar şi artistic”, „Glasul Bucovinei”, precum şi în multe altele. Şi-a strâns în mai multe culegeri, începând cu volumul <span class="CharOverride-1">La han La trei ulcele</span> (1908), scrierile în proză, încercări de resuscitare a atmosferei pe de o parte rurală, pe de alta conservând ceva din pitorescul moravurilor de la marginea orăşelelor moldoveneşti sau ale mahalalei bucureştene. Este o lume indistinctă, amestecată, de ţărani necăjiţi, păstrători ai vechilor obiceiuri, retractili în faţa unor realităţi pe care nu le înţeleg, şi de târgoveţi ori mahalagii, mici funcţionari, poliţai, negustori, muncitori cu ziua, unii plini de ifose, alţii trăindu-şi cu simplitate dramele. Deşi Ion Trivale sau Mihail Dragomirescu cred că pot descoperi originalitate şi prospeţime a viziunii în această proză, în realitate este vorba de o pastişă, mai mereu nereuşită, a literaturii lui I.L. Caragiale sau a lui Mihail Sadoveanu. Nuvela <span class="CharOverride-1">La han La trei ulcele</span>, bunăoară, reia, în linii mari, într-un registru inferior, drama din <span class="CharOverride-1">La hanul lui Mânjoală</span>. La fel, <span class="CharOverride-1">Povestea copilăriei</span> (1909) reface cu mijloace incomparabil mai sărace decât cele ale lui Creangă, alunecând în banal sau în prolix, ambianţa unui sat de sub munte, aşa cum o percepe un copil. Dar evenimentele selectate sunt nesemnificative, în vreme ce desfăşurarea naraţiunii se poticneşte adesea în stângăcii de stil sau de construcţie. Mai izbutite, păstrând pe alocuri ceva din ingenuitatea, din culoarea şi din fluiditatea povestirii populare, împreună cu un umor de asemenea de sorginte ţărănească, sunt prelucrările sau izvodirile proprii cu aspect folcloric din&#160;<span class="CharOverride-1">Facerea lumei</span> (1908), o istorisire a legendelor biblice, sau din <span class="CharOverride-1">Flori şi poveşti</span> (1911). Dar nici aici <span class="CharOverride-2">D.</span> nu depăşeşte marginile unei literaturi de o modestie a mijloacelor atotstăpânitoare.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Pe drumul pribegiei. Versuri (1896–1903)</span>, Bucureşti, 1903; <span class="CharOverride-1">Facerea lumei</span>, Bucureşti, 1908; <span class="CharOverride-1">Fata popei</span>, Bucureşti, 1908; <span class="CharOverride-1">La han La trei ulcele</span>, Bucureşti, 1908; <span class="CharOverride-1">Povestea copilăriei</span>, Bucureşti, 1909; <span class="CharOverride-1">Novele</span>, Bucureşti, 1910; <span class="CharOverride-1">Povestiri alese</span>, Bucureşti, 1910; <span class="CharOverride-1">Flori şi poveşti</span>, Bucureşti, 1911; <span class="CharOverride-1">Învăţaţi şi meserii</span>, pref. Ion Kalinderu, Bucureşti, 1911; <span class="CharOverride-1">Povestea trăsnetului</span>, Bucureşti, 1911; <span class="CharOverride-1">Codreanu căpitan de haiduci</span>, Orăştie, 1912; <span class="CharOverride-1">Împăratul Rogojină</span>, Orăştie, 1912; <span class="CharOverride-1">Volintirii</span>, Orăştie, 1912; <span class="CharOverride-1">Poveşti de sărbători</span>, Orăştie, 1913; <span class="CharOverride-1">Poveşti de Crăciun</span>, Bucureşti, 1914; <span class="CharOverride-1">Sărăcuţul</span>, Bucureşti, 1915; <span class="CharOverride-1">Bucovina</span>, Bucureşti, 1916; <span class="CharOverride-1">Firimiturile lui Dalib</span>, Bucureşti, 1916; <span class="CharOverride-1">Jurământul</span>, Bucureşti, 1916; <span class="CharOverride-1">Cântecul eroilor</span>, Fălticeni, 1918; <span class="CharOverride-1">Novele şi schiţe</span>, Bucureşti, 1921; <span class="CharOverride-1">Povestea cucului</span>, Bucureşti, 1921; <span class="CharOverride-1">Novele şi povestiri pentru copii</span>, Bucureşti, 1922; <span class="CharOverride-1">Odiseia bătăliei de la Mărăşeşti</span>, Bucureşti, 1923; <span class="CharOverride-1">Codreanu haiducu</span>, Bucureşti, 1924; <span class="CharOverride-1">Icoane vechi şi noi</span>, Bucureşti, 1924; <span class="CharOverride-1">Nuvele şi povestiri</span>, Bucureşti, 1924; <span class="CharOverride-1">Povestea crinului</span>, Bucureşti, 1924; <span class="CharOverride-1">Poveştile florilor</span>, I–II, Bucureşti, f.a.; <span class="CharOverride-1">Povestiri biblice populare</span>, îngr. Roxana Cristian, Bucureşti, 1994.</p>
			<p class="Heuristica___m_RPR"><span class="CharOverride-2">Repere bibliografice: </span>Mihail Dragomirescu, [<span class="CharOverride-1">Cronici literare</span>], CVC, 1907, 4, 13, 1909, 11, 1910, 12; Sadoveanu, <span class="CharOverride-1">Cărţi</span>, I, <span class="CharOverride-1">74–75</span>; I.D. Caragiani, Titu Maiorescu, Duiliu Zamfirescu, [<span class="CharOverride-1">Rapoarte pentru Premiul „Adamachi” al Academiei Române</span>], AAR, partea administrativă şi dezbaterile, t. XXXI, 1908–1909, t. XXXII, 1909–1910, t. XXXVII, 1914–1915<span class="CharOverride-1">; </span>Mihai Carp, <span class="CharOverride-1">„Flori şi poveşti”</span>, VR, 1911, 5; Chendi, <span class="CharOverride-1">Schiţe</span>,<span class="CharOverride-1"> 75–80</span>;<span class="CharOverride-1"> </span>Trivale, <span class="CharOverride-1">Cronici</span>, <span class="CharOverride-1">81–85</span>; Arghezi, <span class="CharOverride-1">Scrieri</span>, XXVII, <span class="CharOverride-1">190–191</span>, XXXIV, <span class="CharOverride-1">719–721</span>; Perpessicius, <span class="CharOverride-1">Opere</span>, III, <span class="CharOverride-1">137–140</span>; Lovinescu, <span class="CharOverride-1">Scrieri</span>, II, <span class="CharOverride-1">9</span>, IV, <span class="CharOverride-1">408</span>, V, <span class="CharOverride-1">49–52</span>, <span class="CharOverride-1">191–192</span>; Iorga <span class="CharOverride-1">Ist. lit. cont. </span>(1934),<span class="CharOverride-1"> </span>II, <span class="CharOverride-1">183</span>; Călinescu, <span class="CharOverride-1">Ist. lit.</span> (1941), <span class="CharOverride-1">644</span>,<span class="CharOverride-1"> Ist. lit.</span> (1982), <span class="CharOverride-1">726</span>; Sadoveanu, <span class="CharOverride-1">Opere</span>, XVI, <span class="CharOverride-1">564–565</span>; Ciopraga, <span class="CharOverride-1">Lit. rom.</span>, <span class="CharOverride-1">517–519</span>;<span class="CharOverride-1"> Dicţ. scriit. rom.</span>,<span class="CharOverride-1"> </span>II, <span class="CharOverride-1">142–143. &#9; </span><span class="Semnatura">R.Z.</span></p>
			<p class="Heuristica-PRIMUL"><span class="titlu-12">DRAGOŞ</span><span class="CharOverride-2">, Nicolae</span> (pseudonim al lui Nicolae Răcănel; 3.XI.1938, Cleşneşti, j. Gorj), poet, jurnalist. Este fiul Anei (n. Serafim) şi al lui Sever Răcănel, tâmplar. Urmează Liceul „Traian” din Turnu Severin, absolvit în 1955, şi Facultatea de Filologie a Universităţii din Bucureşti, luându-şi licenţa în 1960. Repartizat în învăţământ, e profesor la Târgu Cărbuneşti, după care, în 1962, începe o lungă carieră în presă: redactor la „Viaţa studenţească”, redactor-şef la „Scânteia tineretului” (1963–1969), şef de secţie la „Scânteia” (1969–1974), redactor-şef la „Luceafărul” (1974–1980), redactor-şef adjunct la „Scânteia” (1980–1989), apoi redactor-şef ad&#173;junct la „Ordinea” (1994–2000), lector la Facultatea de Drept a Universităţii Ecologice din Bucureşti (1999–2003). A debutat în „Luceafărul” (1959), iar în volum cu <span class="CharOverride-1">Moartea calului troian</span> (1968). A mai colaborat la „România literară”, „Ramuri”, „Contemporanul” ş.a. În afară de poezii, a scris (în colaborare cu Mihai Stoian) romanul <span class="CharOverride-1">Drumeţ în calea lupilor</span> (1987), a realizat scenarii de film, a publicat antologia <span class="CharOverride-1">L-am cunoscut pe Tudor Arghezi</span> (1981) şi a făcut câteva traduceri, în special din limba rusă. I s-au acordat mai multe premii, între care Premiul CC al UTC şi Premiul revistei „Săptămâna” (ambele în 1975), Premiul „Mihai Eminescu” al Academiei RSR (1985).</p>
			<p class="Heuristica-BASE"><span class="CharOverride-2">D.</span> scrie o poezie de factură tradiţională atât prin tematică, cât şi prin modalităţi de expresie, nefiind preocupat de inovaţii sau de încifrări stilistice, ci mai curând de accesibilitatea versului. Volumul <span class="CharOverride-1">Moartea calului troian</span> cuprinde, alături de câteva pasteluri (<span class="CharOverride-1">De primăvară</span>, <span class="CharOverride-1">Pastel comemorativ</span>), şi lirică de dragoste (ciclul <span class="CharOverride-1">Zăpezi interzise</span>), versuri meditând asupra creatorului de artă, condamnat veşnic să caute perfecţiunea şi desăvârşita exprimare de sine (<span class="CharOverride-1">Până la uitare</span>, <span class="CharOverride-1">Statuie</span>, <span class="CharOverride-1">Copac</span>). Acestei ipostaze reflexive, <span class="CharOverride-1">Coloană de-a lungul</span> (1971) îi adaugă o tonalitate nostalgică (<span class="CharOverride-1">Autoportret</span>, <span class="CharOverride-1">Printre</span>, <span class="CharOverride-1">Amurg de toamnă</span>). În cărţile ulterioare, <span class="CharOverride-1">Zăpezi fără întoarcere</span> (1973), <span class="CharOverride-1">Ritualuri intime</span> (1978),<span class="CharOverride-1"> Scutier la umbra clipei</span> (1982) ș.a, meditaţia devine mai gravă, întrebările sunt puse cu o luciditate resemnată, răspunsurile au „poleiul îndoielii”, tăcerile iau locul credinţei orgolioase în puterile omului (<span class="CharOverride-1">Etcetera</span>, <span class="CharOverride-1">Minune</span>). Poetul este obsedat de vulnerabilitatea fiinţei umane („Duce scoica vremii-n sine/ răzbunatul univers/ luna trudnică revine/cu profil în aur şters// Joc de doi, fără-ncetare/ drum prea vesel, drum prea trist/ răpind ochiul din izvoare/ din sclipiri de ametist// … mai exist? nu mai exist?” – <span class="CharOverride-1">Răpind ochiul din izvoare</span>). În calea timpului poezia este o armă tăioasă, ce se vrea înnobilată de reflecţia stoică şi dăruirea artistică („Încărunţit de gând/ să locuieşti într-un cuvânt/ palat princiar/ cu ferestre de azur/ să auzi de demult/ stele tremurând/ prelungul zăpezilor/ clinchet pur// cuvântul/ sabie vremii/ să lunece-n/ oţelită lumină/ pe-ale lumii/ lunge milenii/ sania lunii/ lină să vină// încărunţit de gând/ să locuieşti/ într-un cuvânt” – <span class="CharOverride-1">Poezia</span>). Dintre ipostazele eului liric, cea de structură bacoviană, amestec de melancolie şi ironie, apare în ciclul <span class="CharOverride-1">Catedrala îngenuncheată</span>. Alteori sensibilitatea este apropiată de poezia populară, care influenţează structurile unor teme şi expresia prozodică (<span class="CharOverride-1">Ritual</span>). Dar <span class="CharOverride-2">D.</span> scrie cu obedienţă, pe tiparul ideologic al vremii, şi multă aşa-zisă poezie patriotică, civică şi militantă, promovată și recunoscută oficial în epocă. În afara volumelor axate exclusiv pe această temă – <span class="CharOverride-1">La stema ţării</span> (1977), <span class="CharOverride-1">Cu inima curată</span> (1977) şi <span class="CharOverride-1">Pentru eterna vatră</span> <span class="CharOverride-1">românească</span> (1983) –, versuri de acest gen conţin majoritatea cărţilor lui, vorbind emfatic de istorie şi strămoşi.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Moartea calului troian</span>, Bucureşti, 1968; <span class="CharOverride-1">Coloană de-a lungul</span>, Bucureşti, 1971; <span class="CharOverride-1">Zăpezi fără întoarcere</span>, Bucureşti, 1973; <span class="CharOverride-1">Scut de etern</span>, Bucureşti, 1974; <span class="CharOverride-1">Scrisoare în sat</span>, Bucureşti, 1975; <span class="CharOverride-1">Cu inima curată</span>, Bucureşti, 1977; <span class="CharOverride-1">La stema ţării</span>, Bucureşti, 1977; <span class="CharOverride-1">Ritualuri intime</span>, Bucureşti, 1978; <span class="CharOverride-1">Îngândurat ca pietrele munţilor</span>, Bucureşti, 1979; <span class="CharOverride-1">Scutier la umbra clipei</span>, Bucureşti, 1982; <span class="CharOverride-1">Pentru eterna vatră românească</span>, Bucureşti, 1983; <span class="CharOverride-1">Fabule cu sau fără morală</span>, Bucureşti, 1984; <span class="CharOverride-1">De veghe la anotimpuri</span>, Bucureşti, 1985; <span class="CharOverride-1">Drumeţ în calea lupilor</span> (în colaborare cu Mihai Stoian), Bucureşti, 1987; <span class="CharOverride-1">Fântâna din oglinzi</span>, Bucureşti, 1988; <span class="CharOverride-1">Poeme dintr-un sfert de veac</span>, pref. C. Stănescu, Bucureşti, 1989; <span class="CharOverride-1">Cartea cu litere</span>, Bucureşti, 1994; <span class="CharOverride-1">Vânătoarea de culori</span>, Bucureşti, 1995; <span class="CharOverride-1">Zbor printre flori</span>, Bucureşti, 1995; <span class="CharOverride-1">Alfabetul din grădina lumii</span>,<span class="CharOverride-1"> </span>Bucureşti, 1997; <span class="CharOverride-1">O viaţă ca un cântec</span>, Bucureşti, 1997; <span class="CharOverride-1">Copacul din vis</span>, Târgu Jiu, 1998; <span class="CharOverride-1">Colivia cu păsări</span>, Bucureşti [1999]; <span class="CharOverride-1">Cartea cu litere şi alte minunăţii</span>, Bucureşti, 2000; <span class="CharOverride-1">Poeme lapidare</span>, Bucureşti, 2000; <span class="CharOverride-1">Amintirea ca viaţă</span>, Bucureşti, 2001; <span class="CharOverride-1">Valul şi malul</span>, Bucureşti, 2001; <span class="CharOverride-1">Autobuzul de seară</span>, Bucureşti, 2005; <span class="CharOverride-1">Din livada lui Arghezi – versuri să le pască iezii</span>, Bucureşti, 2005; <span class="CharOverride-1">Fabule din două veacuri</span>, Bucureşti, 2006; <span class="CharOverride-1">Cuvinte despre cuvânt</span>, Bucureşti, 2007; <span class="CharOverride-1">Clipe din clipa cea repede</span>, Bucureşti, 2008; <span class="CharOverride-1">Ultima călătorie a lui Ulise</span>, cu ilustrații de Mircia Dumitrescu, București [2008];<span class="CharOverride-1">Călător spre nevăzute umbre</span>, Bucureşti, 2009; <span class="CharOverride-1">Păcate lumeşti sub „baldachinul cu… poveşti”</span>, Bucureşti, 2010.</p>
			<p class="Heuristica___m_RPR"><span class="CharOverride-2">Repere bibliografice:</span> Dan Laurenţiu, <span class="CharOverride-1">„Moartea calului troian”</span>, R, 1968, 7; Barbu, <span class="CharOverride-1">O ist.</span>, I, <span class="CharOverride-1">148–151</span>; Mincu, <span class="CharOverride-1">Poezie</span>, <span class="CharOverride-1">62–65</span>; Piru, <span class="CharOverride-1">Poezia</span>, II, <span class="CharOverride-1">310–314</span>; Ungheanu, <span class="CharOverride-1">Arhipelag</span>, <span class="CharOverride-1">258–260</span>; Voicu Bugariu, <span class="CharOverride-1">Expresivitate şi elocinţă</span>, RL, 1977, 47; Iorgulescu, <span class="CharOverride-1">Scriitori</span>, <span class="CharOverride-1">57–58</span>; Baltag, <span class="CharOverride-1">Polemos</span>, <span class="CharOverride-1">243–247</span>; Laurenţiu Ulici, <span class="CharOverride-1">Sentimentul locului</span>, CNT, 1979, 32; Mircea Popa, <span class="CharOverride-1">Patosul militant al poeziei</span>, TR, 1979, 39; Şerban Cioculescu, <span class="CharOverride-1">„Îngândurat ca pietrele munţilor”</span>, FLC, 1979, 45; <span class="CharOverride-1">Lit. rom. cont.</span>, I, <span class="CharOverride-1">590–594</span>; Martin, <span class="CharOverride-1">Paranteze</span>, <span class="CharOverride-1">98–105</span>; Paul Dugneanu, <span class="CharOverride-1">„Pentru eterna vatră românească”</span>, LCF, 1983, 4; Edgar Papu, <span class="CharOverride-1">Intensitate armonioasă</span>, FLC, 1985, 35; I.D. Bălan, <span class="CharOverride-1">Pietre pentru templul lor</span>, Bucureşti, 1985, <span class="CharOverride-1">363–369</span>; Adriana Iliescu, <span class="CharOverride-1">De veghe la anotimpuri</span>, RL, 1989, 18; <span class="CharOverride-1">Dicţ. scriit. rom.</span>, II, <span class="CharOverride-1">14 3–144</span>; Ioan Mihuț, <span class="CharOverride-1">Memoria timpului</span>, București, 1999; Costin Tuchilă, <span class="CharOverride-1">Sonetele amintirii</span>, ALA, 2001, 580; Ioan Adam, <span class="CharOverride-1">Afinități selective</span>, Târgoviște, 2012, <span class="CharOverride-1">240–244.&#9;</span> <span class="Semnatura">Il.C. </span></p>
			<p class="Heuristica-PRIMUL"><span class="titlu-12">DRAGU</span><span class="CharOverride-2">, Ioan </span>(pseudonim al lui Ioan I. Drăgescu, 5.XI.1889, Constanţa – 2.XI.1977, București), prozator, memorialist, publicist. Este fiul lui Ioan (Ioachim) C. Drăgescu, care avusese relativ intense preocupări literare. Termină liceul la Craiova, unde tatăl era medic şef al districtului Dolj, şi se înscrie la Facultatea de Litere şi Filosofie din Capitală. Debutează în martie 1910, la „Universul literar”, cu proza <span class="CharOverride-1">Pe drumul nebuniei…</span>, urmată de alta, intitulată <span class="CharOverride-1">Carmel</span>. În luna iulie a aceluiaşi an G. Ibrăileanu îi găzduieşte în „Viaţa românească” un amplu text, <span class="CharOverride-1">Spre ţara lui Khem</span>, care, consideră criticul ieşean, „dacă nu datoreşte altora decât ceea ce datoreşte un discipol modelelor sale”, atunci „literatura română poate să serbeze apariţia unui mare talent”. O lună mai târziu Ibrăileanu anunţa însă descoperirea „plagiatului” după <span class="CharOverride-1">La Mort de Phylae</span> de Pierre Loti. Cel în cauză a respins acuzaţia, declarând că nu citise cartea prozatorului francez şi observând că, oricum, pasajele cu reale similitudini nu depăşeau o pagină şi jumătate din cele peste treizeci. <span class="CharOverride-2">D.</span> a continuat să dea la iveală nuvele, schiţe, povestiri şi „scenete” în „Noua revistă română”, „Ramuri”, „Rampa”, „Căminul”, „Lumina literară”, „Cosinzeana”, „Viaţa literară” (Craiova), „Gazeta politică şi literară”, „Versuri şi proză”, „Helios”, „Capitala” şi, îndeosebi, în intervalul 1914–1916, în „Universul literar”. În 1913 debuta şi editorial cu volumaşul <span class="CharOverride-1">Nada</span>. Între timp devine redactor la ziarul „La Politique”, în care semnează şi recenzii ori articole pe teme culturale. Tiparului îi este încredinţat acum şi volumul <span class="CharOverride-1">Profils parlementaires</span> (1916). Combatant pe front cu gradul de sublocotenent (va fi decorat cu ordinele Steaua României şi Coroana României), tipăreşte la Bucureşti, în 1918, în condiţiile ocupaţiei germane, cărţile <span class="CharOverride-1">Drumuri de sânge</span>, <span class="CharOverride-1">Moartea albă</span> şi <span class="CharOverride-1">Pe urmele bolşevicilor</span>. După remobilizare <span class="CharOverride-2">D.</span> scrie la periodicele „La Victoire”, „Cronicarul”, „Dacia”; împreună cu Paul Prodan, compune alegoria <span class="CharOverride-1">Raze de soare</span>, reprezentată pe scena Teatrului Naţional din Bucureşti. În virtutea ascendenţei sale ardelene, probabil, e numit secretar al biroului de presă al Consiliului Dirigent şi, totodată, redactor la nou înfiinţatele ziare clujene „Patria” şi „Înfrăţirea”. Ulterior colaborează cu texte literare sau articole pe teme culturale la „Gândirea”, „Luceafărul”, „Adevărul literar şi artistic”, „Beiuşul”, „Familia”. Între 1924 şi 1926 este secretar de redacţie la „Cuvântul”, apoi, în 1928–1929, redactor la „Curentul”, aici semnând şi cu pseudonimul I. Darie. Primit în Societatea Scriitorilor în 1922, este „radiat” în 1926, cauza fiind abandonarea literaturii în favoarea diplomaţiei, odată cu numirea lui ca ataşat de presă la ambasada din Varşovia; acesteia i-au succedat cele din Atena, Ankara ș.a. În 1939 îndeplinea funcţia de director al Presei, apoi pe cea de secretar general în Ministerul Propagandei, iar în 1940–1945 e atașat de presă la Ambasada României din Paris. Rămâne după încheierea războiului în Franța, unde inițiază o asociație a ziariștilor români din diaspora.</p>
			<p class="Heuristica-BASE">Între prozele publicate de<span class="CharOverride-2"> D. </span>în intervalul 1910–1916 <span class="CharOverride-1">Pe urmele nebuniei…</span> conţine secvenţe de jurnal intim ce consemnează minuţios, perfect raţional la prima vedere, progresia demenţei, iar <span class="CharOverride-1">Agonie lentă</span> are în centru o eclipsă, fatală, a lucidităţii: în jungla africană un vânător experimentat îşi pierde cumpătul în faţa unei primejdii, rătăceşte îndelung şi sfârşeşte în cele din urmă la doi paşi de râul salvator. Perfect verosimilă e construită şi „acţiunea” nuvelei <span class="CharOverride-1">Nada</span>, constând în conştientizarea de către personajul-narator a tendinţei suicidare moştenite de la tatăl său. Alte povestiri – <span class="CharOverride-1">Fantoma</span>, <span class="CharOverride-1">Semnul întrebării</span>, <span class="CharOverride-1">Vocaţia domniţei</span>, <span class="CharOverride-1">Ferigele moarte</span> – se dezvoltă în jurul irupţiei în prezent a unor fiinţe trăitoare în alt timp, pe când <span class="CharOverride-1">Movila celor trei surori</span> sau <span class="CharOverride-1">Puterea dorinţei</span> se concentrează asupra dobândirii unor puteri „supranaturale”, precum cea de a feri un sat de ciumă ori chiar de a zbura în clipa căderii într-o prăpastie. Cu timpul, <span class="CharOverride-2">D. </span>abordează şi alte teme, doar „fantaziste”, precum în <span class="CharOverride-1">Culegătorul de fluturi</span>, în <span class="CharOverride-1">Păianjenul roş</span> etc., ori de-a dreptul realiste, precum în <span class="CharOverride-1">Pallida mors</span>, <span class="CharOverride-1">Acarul</span>, <span class="CharOverride-1">Patru scrisori</span>, <span class="CharOverride-1">Papucii</span>, <span class="CharOverride-1">Simţiri de copii</span>. Pe lângă acestea, colaboratorul asiduu la „Universul literar” dă şi texte de factură eseistică, la graniţa dintre proză şi gazetăria propriu-zisă (<span class="CharOverride-1">Scrisori către nepot</span>, <span class="CharOverride-1">Tipuri şi caractere. Vizitii</span>, <span class="CharOverride-1">Bucureştii petrec</span>, <span class="CharOverride-1">Memoriile unui diamant</span>, <span class="CharOverride-1">Vasul</span>, <span class="CharOverride-1">Chiostecarul</span>, <span class="CharOverride-1">Interviul lui Moş Crăciun</span>, <span class="CharOverride-1">Răzbunarea soarelui</span>). Sunt încercate de asemenea specii dramatice, precum sceneta (<span class="CharOverride-1">Moştenitorii</span>, <span class="CharOverride-1">În aşteptare</span>, <span class="CharOverride-1">Cuibul</span>, <span class="CharOverride-1">Două capitole</span>) şi farsa într-un act (<span class="CharOverride-1">Spaima</span>). Peste tot frapează în primul rând bogăţia şi precizia descrierii, fie că e vorba de peisaje din natură, fie de interioare, apoi introspecţia, psihologia personajului, când acesta se suprapune naratorului-autor. Aceste calităţi se vădesc şi în trilogia consacrată „campaniei anilor 1916–1918” – <span class="CharOverride-1">Drumuri de sânge</span>,<span class="CharOverride-1"> Moartea albă</span> şi <span class="CharOverride-1">Pe urmele bolşevicilor</span>. Prezenţa armatelor inamice la Bucureşti i-a impus lui <span class="CharOverride-2">D.</span> ca în cea dintâi să nu realizeze un memorial propriu-zis, ci să se rezume la „aspecte de ansamblu, viziuni fugare, note răzleţe şi întâmplări din război” şi, mai mult, la partea lor cea mai atroce. Această imagine este completată de al doilea volet al trilogiei, <span class="CharOverride-1">Moartea albă</span>, subintitulat <span class="CharOverride-1">Schiţele unui spectator şi senzaţiile unui exantematic în Moldova</span>, un fel de jurnal al biruinței asupra teribilei boli ce a secerat vieţile a zeci de mii de combatanţi, episod ce îşi lărgeşte semnificaţia într-o confruntare general omenească cu o experienţă limită. Abia cu <span class="CharOverride-1">Pe urmele bolşevicilor</span> trilogia ia aspect de adevărat memorial de campanie. Însă, de fapt, unitatea ofiţerului scriitor străbate traseul Iaşi – Ungheni – Străşeni – Chişinău – Bender – Reni – Galaţi fără nici o luptă, circumstanţă în care spiritul de observaţie al lui <span class="CharOverride-2">D.</span> se proiectează asupra feţelor naturii, asupra localităţilor rurale şi urbane – îndeosebi asupra Chişinăului – , asupra oamenilor, încercând să discearnă cât mai exact nota caracteristică şi reuşind de cele mai multe ori. Astfel, sub un titlu ce nu mai acoperă conţinutul, <span class="CharOverride-1">Pe urmele bolşevicilor</span> zugrăveşte cu o pensulă bogată în culori, dar şi în linii fine un tablou al Basarabiei anului 1918, care se relevă, totodată, şi o exactă radiografie. Experienţa războiului stă şi la baza „schiţei dramatice” <span class="CharOverride-1">Hanul durerilor </span>(1926), titlu utilizat mai întâi în <span class="CharOverride-1">Drumuri de sânge</span>, unde metafora desemna un spital de front. În „schiţă” s-au folosit şi multe observaţii şi reflecţii din memorial, ceea ce n-a putut ține loc de conflict dramatic. De altfel, după 1920 <span class="CharOverride-2">D.</span> a dat şi în proză doar câteva variaţiuni pe temele cultivate anterior, pentru ca apoi să renunţe definitiv la literatură şi să se consacre gazetăriei şi activităţii diplomatice. </p>
			<p class="Heuristica___mici"><span class="CharOverride-2">SCRIERI</span>: <span class="CharOverride-1">Nada</span>, Bucureşti, 1913; <span class="CharOverride-1">Profils parlementaires</span>, Bucureşti, 1916; <span class="CharOverride-1">Drumuri de sânge. Aspecte de ansamblu, viziuni fugare, note răzleţe şi întâmplări din război</span>, Bucureşti, 1918; <span class="CharOverride-1">Moartea albă. Schiţele unui spectator şi senzaţiile unui exantematic în Moldova</span>, Bucureşti, 1918; <span class="CharOverride-1">Pe urmele bolşevicilor. Notele, impresiile şi indiscreţiile unui ofiţer român în Basarabia</span>, Bucureşti, 1918; <span class="CharOverride-1">Hanul durerilor</span>,<span class="CharOverride-1"> </span>Bucureşti, 1926. <span class="CharOverride-2">Traduceri</span>: Edgar Allan Poe, <span class="CharOverride-1">Fantezii humoristice</span>, Bucureşti, [1924] (în colaborare cu Radu Drăgescu).</p>
			<p class="Heuristica___m_RPR"><span class="CharOverride-2">Repere bibliografice</span>: Ibrăileanu, <span class="CharOverride-1">Opere</span>, IV, <span class="CharOverride-1">366</span>,<span class="CharOverride-1"> 368–369</span>; Pamfil Şeicaru, <span class="CharOverride-1">Un portretist</span>, „Naţionalul”, 1916, 139; Nichifor Crainic, <span class="CharOverride-1">„Moartea albă”</span>, „Revista critică”, 1918, 2; T.V. [Tudor Vianu], <span class="CharOverride-1">„Moartea albă”</span>;<span class="CharOverride-1"> „Pe urmele bolşevicilor”</span>, L, 1918, 5, 9; D. Karnabatt, <span class="CharOverride-1">„Moartea albă”</span>, „Renaşterea”, 1918, 53; Caion [Const. Al. Ionescu-Caion], <span class="CharOverride-1">Cronică</span> <span class="CharOverride-1">literară</span>, „Cronicarul”, 1918, 15; Andrei Branişte [Tudor Teodorescu-Branişte], <span class="CharOverride-1">Literatura frontului…</span>, „Cuvântul liber”, I, 1919, 9; Al. Al. Busuioceanu, <span class="CharOverride-1">Cărţile lui Ioan Dragu</span>, LU, 1919, 3–4; Emil Nicolau, <span class="CharOverride-1">„Raze de soare”, alegorie în cinci tablouri</span>, U, 1919, 106; Petronius [Grigore Tăuşan], <span class="CharOverride-1">„Moartea albă”</span>, „Patria”, 1919, 19; Emil Samoilă, <span class="CharOverride-1">Ziaristica</span>, Bucureşti, 1932, <span class="CharOverride-1">258–259</span>; Predescu, <span class="CharOverride-1">Encicl</span>., <span class="CharOverride-1">290</span>; Sevastos, <span class="CharOverride-1">Amintiri</span>, <span class="CharOverride-1">288–289</span>. &#9; <span class="CharOverride-4">V.D.</span></p>
			<p class="Heuristica-PRIMUL"><span class="titlu-12">DRAGU</span><span class="CharOverride-2">, Victoria</span> (pseudonim al Victoriei Davidovici; 27.I.1944, Bucureşti), poetă, prozatoare, eseistă. Este fiica lui Etti Davidovici (n. Benchas), educatoare, şi a lui Paul Davidovici, avocat; este soră cu scriitorul Doru Davidovici şi soţia lui Ştefan Dimitriu. A absolvit la București Liceul „Petru Groza” în 1961 şi Facultatea de Limba şi Literatura Română în 1966, fiind colegă de promoţie cu Nicolae Baltag, Maria-Luiza Cristescu, Dana Dumitriu, Mircea Iorgulescu, Laurenţiu Ulici. Din 1966 lucrează ca redactor la Radiodifuziunea Română. Debutează în 1960 la „Scânteia tineretului” cu poezii. Debutul în volum are loc în 1969 cu <span class="CharOverride-1">Iliada, din nou</span>. Mai colaborează la „Viaţa studenţească”, „Amfiteatru”, „România literară”, „Viaţa românească”, „Luceafărul”, „Terra” (rubrică permanentă: „Arhipelagul Bucureşti”), „Ecart” ș.a. Semnează și Victoria Dragu Dimitriu. A fost distinsă cu Premiul pentru reportaj al revistei „Viaţa studenţească” (1961) şi al „Scânteii tineretului” (1963).</p>
			<p class="Heuristica-BASE">Primele versuri publicate de <span class="CharOverride-2">D.</span> aduceau în peisajul liric al momentului o autoare formată, fără şovăielile şi stridenţele începutului de drum, care îşi descoperise tema principală, ce va rămâne aceeaşi în toate scrierile ficţionale: tema responsabilităţii morale şi a ecourilor afective ale şocului etic. O ingenuitate bine temperată alterna cu un gust polemic şi ironic inclus în text şi etala o spontaneitate metaforică devenită cu timpul o caracteristică a scriitoarei: „De ce atâta tăcere, surâs vinovat şi umil,/ De ce nu mă priviţi drept în faţă?/ În sufletul vostru nu-i nici un copil?…/ Cercetaţi dacă mai sunteţi în viaţă”. La <span class="CharOverride-2">D. </span>se păstrează tot timpul o căldură a comunicării spontane şi ştiinţa de a formula memorabil situaţii cotidiene: „Toate cărţile mari/ Îmi trec în inimă prin ochelari”, dar şi adevăruri mai grave: „Cine-o să spună împăratului cât e de gol?/ Împăratul e gol şi se crispează de frig…”. Alteori replica este o trimitere directă la un text anterior, în speţă la un poem al Ninei Cassian – model al autoarei în etapa de început – despre caişii înfloriţi prea devreme, şi acela prelucrare a ideii din <span class="CharOverride-1">După melci</span> de Ion Barbu.<span class="CharOverride-1"> </span>Numai că <span class="CharOverride-2">D.</span> găseşte justificarea sacrificiului: „Şi-aduc primăvara mai devreme/ pomii aceştia nebuni”. <span class="CharOverride-1">Amnios</span> (1977) reuneşte poeme în versuri şi poeme în proză. Este o „carte de învăţătură pentru fiul meu Andrei”. Mama îi prezintă şi îi făgăduieşte lumea fiului încă nenăscut, prunc plutind în lichid amniotic ca într-o mare de lacrimi: „Nu vei fi niciodată mai aproape de mine ca acum, când nu pierd nici o mişcare a ta, când respir, mănânc şi beau pentru tine, umblu, privesc şi mă tem pentru tine…/ Când tot ce văd este ceea ce ţie îţi va părea demult cunoscut./ Nu stă nimic între noi, nu ne desparte decât durerea. Vei mai fi vreodată atât de departe?”. Romanele scrise de <span class="CharOverride-2">D.</span> sunt de asemenea axate pe problematica responsabilităţii morale în lumea contemporană, cu o atenţie specială pentru reacţia şi comportamentul feminin. Personaje figurate între intelectuale – actriţe, jurnaliste, medici, savante – trăiesc în banalitatea cotidiană un şoc care declanşează o reacţie de criză sau de adaptare. Criza descoperirii adevărului, a adevărului personal şi a adevărului celuilalt, la toate vârstele – de la adolescenţă la maturitate, este narată fluent, în scene echilibrate, cu un dar remarcabil al revelării amănuntului semnificativ. Cel mai reuşit roman al autoarei este <span class="CharOverride-1">De ce dracu’ plângi? </span>(1994), al cărui titlu familiar-detaşat maschează o viziune funciar tragică a existenţei. Romanul e construit printr-o punere în abis: o scriitoare se împrieteneşte cu o tânără asistentă socială care, stimulată de dorinţa de a străluci în ochii prietenei, scrie şi ea un roman; scriitoarea, care îşi trăieşte propriile drame (reîmpăcarea cu soţul dezertor, educaţia fiului adolescent, o iubire târzie şi fără perspective pentru un protestatar), devine cititoare a romanului, ale cărui protagoniste sunt două prietene adolescente care descoperă la rândul lor compromisul moral sau refuzul lui, iubirea născută din iluzii sau refuzul ei. Jocul proiectării eului în trecut, al imaginaţiei care porneşte de la real deformându-l, reacţiile cititoarei profesioniste rafinează scriitura, fără a o încărca cu analize insuportabile cititorului postmodern. Câteva reflectări ale situaţiilor morale din societatea contemporană sunt remarcabile: adolescenta care descoperă că părinţii i-au ascuns, prin omisiune, adevărul despre opoziţia reală faţă de lumea în care trăieşte; adolescenta care descoperă, pe rând, ipocrizia părinţilor prea bine adaptaţi şi a iubitului inconsistent psihic; formele împotrivirii – bătrânul evreu botezat în închisoare care refuză compromisul (modelul Steinhardt este lesne de recunoscut), bătrâna savantă care ocroteşte pe medicul protestatar ce-şi părăseşte profesiunea pentru a nu face concesii; scriitoarea amatoare, îndrăgită de har, care-şi distruge opera scrisă pentru a nu fi cunoscută decât de un singur cititor; naratoarea însăşi, cu inteligenţa ei mereu vie şi refuzul ironic al oricărui patetism. <span class="CharOverride-2">D.</span> are darul conturării unui personaj dintr-un gest şi o replică, o scriitură alertă şi o ştiinţă a construcţiei care ar fi trebuit să-i asigure în faţa criticii literare un loc mai însemnat. A mai publicat cărți pentru copii – <span class="CharOverride-1">Versuri noi despre mâţe şi cotoi</span> (2003) și <span class="CharOverride-1">Versuri tandre despre câini şi căţelandre</span> (2011). Începând cu volumul <span class="CharOverride-1">Poveşti ale doamnelor din Bucureşti</span> (2004), a deschis o lungă serie dedicată Capitalei, ale cărei străzi, case și personaje sunt reconstituite prin intermediul unor istorii orale.</p>
			<p class="Heuristica___mici"><span class="CharOverride-2">SCRIERI:</span><span class="CharOverride-1"> Iliada, din nou</span>, Bucureşti, 1969; <span class="CharOverride-1">Amnios</span>, Bucureşti, 1977; <span class="CharOverride-1">Mater priensis</span>, Bucureşti, 1987; <span class="CharOverride-1">Profil pierdut</span>, Bucureşti, 1987; <span class="CharOverride-1">De ce dracu’ plângi?</span>, Bucureşti, 1994; <span class="CharOverride-1">Versuri noi despre mâţe şi cotoi</span>, Bucureşti, 2003; <span class="CharOverride-1">Poveşti ale doamnelor din Bucureşti</span>, București, 2004; <span class="CharOverride-1">Poveşti ale domnilor din Bucureşti</span>, București, 2005; <span class="CharOverride-1">Alte poveşti ale doamnelor şi domnilor din Bucureşti</span>, Bucureşti, 2006; <span class="CharOverride-1">Poveştile unui domn din Bucureşti: Dinu Roco</span>, Bucureşti, 2007; <span class="CharOverride-1">Doamne și domni la răspântii bucureștene</span>, București, 2008; <span class="CharOverride-1">Poveşti cu statui şi fântâni din Bucureşti</span>, Bucureşti, 2010; <span class="CharOverride-1">Versuri tandre despre câini şi căţelandre</span>, Bucureşti, 2011; <span class="CharOverride-1">Povestea unei familii din Bucureşti: Grecenii</span>, Bucureşti, 2012.</p>
			<p class="Heuristica___m_RPR"><span class="CharOverride-2">Repere bibliografice:</span> Ileana Mălăncioiu, <span class="CharOverride-1">„Iliada, din nou”</span>, LCF, 1969, 11; D. Micu, <span class="CharOverride-1">„Iliada, din nou”</span>, RL, 1969, 15; Nicolae Baltag, <span class="CharOverride-1">„Iliada, din nou”</span>, „Scânteia tineretului”, 1977, 4; Liviu Grăsoiu, [<span class="CharOverride-1">Victoria Dragu</span>], LCF, 1987, 44, 1989, 9, 2007, 22, CL, 2005, 7, 2006, 3; Laurenţiu Ulici, <span class="CharOverride-1">Găsirea locului</span>, RL, 1988, 1; Alexandru Horia, <span class="CharOverride-1">Orizont contemporan,</span> LCF, 1989, 15; Elisabeta Isanos, <span class="CharOverride-1">Romanul feminităţii</span>, „Bucovina literară”, 2001, 8–9.&#9; <span class="semnatura-final CharOverride-3">R.S.</span></p>
			<p class="Heuristica-PRIMUL"><span class="titlu-12">DRAM</span><span class="titlu-12-complet">, Constantin</span><span class="titlu-12-complet"> </span>(20.X.1958, Războieni, j. Neamţ), critic literar, eseist,  prozator. Este fiul Rucsandei (n. Nacu) şi al lui Spiridon Dram, ţăran. Urmează şcoala elementară la Războieni, apoi cursurile Liceului „Petru Rareş” din Piatra Neamţ (1973–1977). Are studii superioare de filologie la facultatea de specialitate (secţia română–italiană) a Universităţii „Al. I. Cuza” din Iaşi, absolvite în 1982. Funcționează ca profesor de limba şi literatura română la Liceul Industrial nr. 1 din Paşcani, până în anul 1990. În decembrie 1990 este angajat la Editura Junimea din Iaşi, unde funcţionează ca redactor, redactor-şef (din 1996) şi apoi director (1997–1999). Din 1998 intră ca lector în Catedra de literatură comparată şi estetică a Universităţii „Al. I. Cuza” (profesor din 2009). Devine doctor în filologie în anul 2002, susţinând teza <span class="CharOverride-1">Poetica „istorisirii” de dragoste la Mihail Sadoveanu</span>; teza este publicată în acelaşi an sub titlul <span class="CharOverride-1">Mihail Sadoveanu. Modelul istorisirii de dragoste. </span>A debutat în 1981 cu versuri în „Cronica”. Debutul editorial a fost reprezentat de volumul de proză <span class="CharOverride-1">Fuga marelui regizor</span> (1992). Ca student, a publicat în revistele „Opinia studenţească” şi „Dialog”, apoi și în „Collegium” (unde este redactor-colaborator între 1987 și 1989), „Timpul”, „Ateneu”, „Contrapunct”, „Contrafort”, „Luceafărul” ș.a. Din 1996 semnează rubrica „Critica prozei” în „Convorbiri literare”. Este unul din fondatorii revistei social-culturale „Renaşterea” din Paşcani (1990). A fost distins cu Premiul Filialei Iaşi a Uniunii Scriitorilor pentru <span class="CharOverride-1">Muzeul de imagini</span> (2012).</p>
			<p class="Heuristica-BASE">Volumul de debut al lui <span class="CharOverride-2">D.</span>, <span class="CharOverride-1">Fuga marelui regizor</span>, este o culegere de proze scurte care, fără să prezinte continuitate de acţiune, se regăsesc reunite într-un fel de „roman în fărâme” sau, mai degrabă, într-o galerie de nuclee ale unor virtuale romane. Prozatorul îşi poetizează discursul şi dezvoltă abundent în registrul fabulosului folcloric. Prozele se subsumează formulei realismului magic. Împletirea de SF, de fantastic „cult” şi alegoric şi de împrumuturi din patrimoniul eresurilor rurale tradiţionale determină instalarea straniului (pilduitor, revelator) în orizontul existenţei comune şi banalizate din epocă. Dicţiunea prozastică a autorului este recognoscibilă şi în următorul volum publicat, romanul <span class="CharOverride-1">Milionar la marginea Imperiului</span> (1998), deşi cu unele evoluţii şi prefaceri. Romanul vizează întâmplări din amurgul regimului ceauşist şi din primii ani ai tranziţiei postdecembriste, cu accente groteşti şi pamfletare. Volumul <span class="CharOverride-1">Lumi narative</span> (1998) deschide o serie ce va fi completată, până în 2009, de alte două apariţii similare. Volumele cuprind în principal cronici publicate în „Convorbiri literare”. Destul de des, cronica tinde să se reducă la descripția şi parafrazarea rezumativă, cu o succintă remarcă finală. În <span class="CharOverride-1">Mihail Sadoveanu. Modelul istorisirii de dragoste</span>, potrivit lui Liviu Leonte, prin recursul la „metodologia tradiţională complinită cu concursul naratologiei moderne” <span class="CharOverride-2">D.</span> „schiţează o monografie a erosului în creaţia sadoveniană”. Criticul a publicat şi un volum monografic, redactat în registru eseistic, referitor la poezia în limba română a lui Ion Miloş: <span class="CharOverride-1">Omul miloşian. 11 metamorfoze urmate de căderea în oglindă </span>(2008). Volumul <span class="CharOverride-1">Devenirea romanului. Începuturi</span> (2003) se înfăţişează ca un studiu tematic de literatură  universală, de teorie literară aplicată unor producţii textuale examinate în ordinea cronologică a creării lor. Un amplu capitol introductiv, istorico-teoretic (<span class="CharOverride-1">Eros şi condiţie umană, Implicaţii în devenirea romanului</span>) este urmat  de desfăşurări analitice şi comentarii hermeneutice vizând istoria lui Nala şi Damayanti din <span class="CharOverride-1">Mahabharata</span>, <span class="CharOverride-1">Daphnis şi Chloe</span> de Longos, <span class="CharOverride-1">Satyricon</span> de Petronius, <span class="CharOverride-1">Măgarul de aur</span> de Apuleius, romane medievale curteneşti (<span class="CharOverride-1">Lancelot</span>, <span class="CharOverride-1">Tristan şi Isolda</span>), <span class="CharOverride-1">Don</span> <span class="CharOverride-1">Quijote</span> de Cervantes, <span class="CharOverride-1">Robinson Crusoe</span> de Defoe. Oarecum în continuarea acestei cercetări se situează volumul eseistic <span class="CharOverride-1">Ordinea iubirii. De la „Banchetul” la „Robinson Crusoe”</span> (2009), în care atenţia autorului se focalizează asupra romanului cavaleresc şi a iubirii curteneşti, a modului de circulaţie a codurilor acestora (prin agenţii specifici: trubaduri, barzi, goliarzi). În <span class="CharOverride-1">Muzeul de imagini</span>, figuri feminine celebre din literatura universală sunt convocate şi exploatate convingător, cu un spor sensibil de dispoziţie burlescă şi de vervă. <span class="CharOverride-2">D.</span> mai publică o antologie de proză scurtă, <span class="CharOverride-1">De la I. Creangă la V. Voiculescu </span>(2003), precum și două volume de adaptări literare – <span class="CharOverride-1">Vieţile şi suferinţele sfinţilor</span> (1997) şi <span class="CharOverride-1">Povestiri din istoria neamului românesc</span> (1997), ultima republicată ca <span class="CharOverride-1">File din istoria neamului românesc</span> (2002).</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Fuga marelui regizor</span>,<span class="CharOverride-1"> </span>Iaşi, 1992; <span class="CharOverride-1">Povestiri din istoria neamului românesc</span>,<span class="CharOverride-1"> </span>Iaşi, 1997; ed. (<span class="CharOverride-1">File din istoria neamului românesc</span>), Iași, 2002; <span class="CharOverride-1">Vieţile şi suferinţele sfinţilor</span>, Iaşi, 1997; <span class="CharOverride-1">Milionar la marginea Imperiului</span>,<span class="CharOverride-1"> </span>Iaşi, 1998;<span class="CharOverride-1"> Lumi narative</span>, I–III, Iaşi, 1998–2009; <span class="CharOverride-1">Mihail Sadoveanu. Modelul istorisirii de dragoste</span>, Iaşi, 2002; <span class="CharOverride-1">Devenirea romanului. Începuturi</span>, Iaşi, 2003; <span class="CharOverride-1">Omul miloșian. 11 metamorfoze urmate de căderea în oglindă</span>, Iași, 2008; <span class="CharOverride-1">Ordinea iubirii. De la „Banchetul” la „Robinson Crusoe”</span>, Iași, 2009; <span class="CharOverride-1">Muzeul de imagini</span>, Iaşi, 2012.</p>
			<p class="Heuristica___m_RPR"><span class="CharOverride-2">Repere bibliografice: </span>Emil Iordache, [<span class="CharOverride-1">Constantin Dram</span>], CL, 1998, 4, 9; Georgeta Drăghici, <span class="CharOverride-1">Instantanee epice</span>, RL, 1998, 37; Iulian Ciocan, <span class="CharOverride-1">Un dram de (r)evoluţie</span>,<span class="CharOverride-1"> </span>CF, 1998, 9–10; Mircea A. Diaconu, <span class="CharOverride-1">Constantin Dram – un Don Quijote milionar</span>, CRC, 1999, 1; Dan Mănucă, <span class="CharOverride-1">Devenirea romanului</span>, CL, 2004, 2; Liviu Leonte, <span class="CharOverride-1">O nouă carte despre Mihail Sadoveanu</span>, CRC, 2004, 2; Petru Ursache, <span class="CharOverride-1">Cu „d” de la moarte</span>, CL, 2005, 5;<span class="CharOverride-1"> </span>Mircea Tomuş, <span class="CharOverride-1">Omul miloşian</span>, CL, 2009, 5. &#9; <span class="Semnatura">N.Br.</span></p>
			<p class="Heuristica_PRIMUL_Semnat"><span class="titlu-12">DRAPELUL</span>, gazetă politică şi literară editată la Iaşi, săptămânal între 18 septembrie 1888 și 2 ianuarie 1892; după 9 septembrie 1890 are o apariţie neregulată. Ca proprietar figurează I.N. Roman, care este şi principalul redactor politic şi literar. <span class="CharOverride-2">D. </span>are în principal scopuri politice şi electorale, fiind purtătorul de opinii al grupului naţional liberal disident ieşean condus de Vasile Gheorghian. Ţintele spre care îşi îndreaptă cu predilecţie criticile, cu unele observaţii îndreptăţite, dar şi cu numeroase exagerări, sunt fracţiunea conservatoare junimistă, cel mai puternic adversar politic de la Iaşi, şi conducătorul ei de fapt, Titu Maiorescu. Aproape toate editorialele, articolele, comentariile şi analizele politice, unele nesemnate, îi aparţin lui I.N. Roman (<span class="CharOverride-1">Patriotismul junimiştilor</span>, <span class="CharOverride-1">Să fie legenda?</span>, <span class="CharOverride-1">Un ultim răspuns</span> ş.a.). Tot el este autorul unui serial (<span class="CharOverride-1">Un răspuns d-lui I. Gherea</span>), în care polemizează cu C. Dobrogeanu-Gherea în legătură cu obiecţiile pe care criticul le făcuse pe marginea broşurii lui Roman <span class="CharOverride-1">În contra direcţiunii literare de la „Contemporanul”</span> în două numere din 1887 şi 1888 ale revistei în discuţie. De asemenea, semnând mai ales cu pseudonimele Inero, Morna, Tiflă şi cu iniţiala R., este autor de articole şi cronici literare (<span class="CharOverride-1">Dl. Maiorescu şi Eminescu</span>, <span class="CharOverride-1">Maiorescu şi Gherea</span>), cronici dramatice referitoare la spectacolele Teatrului Naţional din Iaşi sau la turneele teatrelor din Bucureşti, de versuri (<span class="CharOverride-1">Lasă lumea...</span>, <span class="CharOverride-1">Cale bună!...</span>, <span class="CharOverride-1">Mariei</span> ş.a.), numeroase schiţe satirice cu adresă politică (<span class="CharOverride-1">Tudorache Pătlăgică la expoziţie</span>, <span class="CharOverride-1">Cea dintâi noapte a lui Miron Costin la Iaşi</span> ş.a) şi traduceri, după versiunile în limba franceză, din F.M. Dostoievski (<span class="CharOverride-1">Crimă şi pedeapsă</span>) şi I.S. Turgheniev (poemele în proză <span class="CharOverride-1">Baba</span>, <span class="CharOverride-1">Rosa</span> ş.a.). O vreme din redacţie a făcut parte şi poetul Artur Stavri, autor de cronici dramatice (<span class="CharOverride-1">„Doi sergenţi” de Roti</span>, <span class="CharOverride-1">Don Juan de Molierè</span>, <span class="CharOverride-1">Hamlet</span> ş.a.), iscălite cu iniţiala A., sau de versuri pe care le subsemna Arth. St. (<span class="CharOverride-1">Din lume</span>, <span class="CharOverride-1">Vino</span>, <span class="CharOverride-1">Ţie</span> ş.a.). Tot cu versuri sunt prezenţi Traian Demetrescu (<span class="CharOverride-1">Femeie </span>şi prelucrarea <span class="CharOverride-1">Lumea</span> după Théophile Gautier), Miron Pompiliu (<span class="CharOverride-1">Cocostârcul rob</span>), Giordano (<span class="CharOverride-1">Eri, azi, mâni</span>), Lucreţia Suciu Rudow (<span class="CharOverride-1">În vis</span>) şi Iosif Vulcan (<span class="CharOverride-1">Lui Alecsandri</span>). <span class="CharOverride-2">D. </span>republică şi poezii de Vasile Alecsandri (<span class="CharOverride-1">Seguidilă. Cântic popular spaniol</span>), M. Eminescu (<span class="CharOverride-1">Freamăt de codru</span>), Al. Vlahuţă (<span class="CharOverride-1">Nu căta</span>). Periodic se discută situaţia teatrului ieşan (Inero, <span class="CharOverride-1">Teatrul Naţional din Iaşi</span> – articol în care se critică modul în care primarul junimist Vasile Pogor s-ar ocupa de noua clădire a teatrului; R., <span class="CharOverride-1">Teatrul nostru </span>– constatând nivelul nemulțumitor al repertoriului şi al trupei), a Şcolii de Belle Arte, care nu ar avea rezultatele aşteptate (articol de Inero, ce provoacă replica polemică a unui cititor care iscăleşte Un amator), se face loc unor cronici muzicale (<span class="CharOverride-1">Concertele lui T. Burada</span> ş.a.), sunt semnalate plagiate (S. Carmen – probabil un pseudonim al lui Carol Scrob, <span class="CharOverride-1">Plagiatorii</span>: S.N. Suto este, în revista „Familia”, semnatarul unei poezii, <span class="CharOverride-1">Te-am iubit</span>, plagiată după o alta de Carol Scrob; Grigore H. Grandea are în revista „Universul literar” poezia <span class="CharOverride-1">Hristos a înviat</span>, plagiată după V. Alecsandri). Corespondenţă din Bucovina, în care se urmăreşte mai ales mişcarea culturală românească, trimite periodic Dionisie C. Olinescu, iar o rubrică de informaţii bibliografice este rezervată prezentării unor reviste („Şcoala nouă” de la Bârlad, „Revista literară” a lui Teodor M. Stoenescu, „Fântâna Blanduziei” din Bucureşti, „Arhiva Societăţii Știinţifice şi Literare”din Iaşi). În texte adecvate ca stil împrejurărilor comentate, I.N. Roman semnalează încetarea din viaţă a Veronicăi Micle, a „cunoscutului literat popular” Ion Creangă şi a lui V. Alecsandri, „o figură mare şi în veci nepieritoare”<span class="Semnatura CharOverride-5">.</span><span class="Semnatura"> &#9; R.Z.</span></p>
			<p class="Heuristica_PRIMUL_Semnat"><span class="titlu-12">DRAPELUL</span>, cotidian politic şi literar care apare la Bucureşti între 10 mai 1897 şi 1 decembrie 1900. Editorialul din primul număr precizează că linia politică urmată va fi aceea a Partidului Naţional Liberal. Dar unele elemente ale programului avansat de comitetul de iniţiativă condus de P.S. Aurelian, alături de care se aflau, între alţii, Emil Costinescu, Barbu Delavrancea, C. Dimitrescu-Iaşi, Petre Grădişteanu, G. Dem. Teodorescu, V.A. Urechia, Andrei Vizanti, N. Xenopol, reprezintă o orientare specifică, aproape o disidenţă. Acesta este, de altfel, motivul pentru care „aurelianiştii” editează <span class="CharOverride-2">D.</span> la concurenţă cu „Voinţa naţională”, gazeta liberală oficioasă. Noul periodic va avea o structură modernă, variată, rubricile politice fiind într-un echilibru judicios cu acelea culturale şi literare. Dintre redactori, alături de câţiva ziarişti profesionişti (Vasile Cristopol, Nicolae Barzon), fac parte mai mulţi scriitori tineri (Dimitrie Nanu, Vasile Pop, Ludovic Dauş), dar şi alţii cu experienţă (C. Dimitrescu-Iaşi, G. Dem. Teodorescu). Atunci când meandrele vieţii politice o vor pretinde, vor fi prezenți cu articole de atitudine sau polemice, V.A. Urechia, B. Delavrancea, P. Grădişteanu ş.a. O rubrică de pe prima pagină, intitulată „Coloana V-a”, era dedicată actualităţii culturale. Aici scriu alternativ V.A. Urechia (semnează şi U.V., Vau), C. Dimitrescu-Iaşi (cu pseudonimul Faust), Th. D. Speranţia, Smara, D. Nanu (este posibil să fi semnat şi Leandru), V. Pop (între alte contribuţii, un interviu cu scriitorul rus V.G. Korolenko), C. Rădulescu-Motru, Ludovic Dauş, Zaharia Bârsan ş.a. V.A. Urechia dă pentru „Coloana V-a” schiţe memorialistice, contribuţii de istorie socială şi recenzii ample. Tot aici se comentează, uneori în articole nesemnate, evenimente artistice, literare sau ştiinţifice: premiera nereuşită la un teatru din Dresda a unei drame de H. Sudermann (<span class="CharOverride-1">Penele de şoim</span>), discuţiile din mediile literare franceze privind romanul <span class="CharOverride-1">Helbeck of Bannisdale</span> de Humphry Ward, ecourile prilejuite de susţinerea la Sorbona a doctoratului lui Pompiliu Eliade, apariţia studiilor despre „nebuni şi criminali în literatură” ale lui Cesare Lombroso (notele îi aparţin, pe cât se pare, lui C. Rădulescu-Motru) ş.a. În <span class="CharOverride-2">D.</span> sunt tipărite şi discursurile parlamentare ţinute de B. Delavrancea, începând cu cele din toamna şi iarna anului 1897 şi sfârşind cu acelea din prima parte a anului 1900, precum şi articolele lui polemice (<span class="CharOverride-1">Un răspuns „Constituţionalului”</span> etc.), unele nesemnate, în care respinge acuzaţii cu caracter personal avansate de ziarul conservator. Un spaţiu larg este consacrat, din primele numere, ideilor critice ale lui C. Dobrogeanu-Gherea (modul în care înţelege şi comentează literatura română; sursele teoretice ale sistemului său critic; raportul dintre orientarea lui politică şi aceea critică etc.). De fapt, discuţia are un caracter mai general şi urmăreşte viaţa literară în ansamblul ei (posteritatea lui Eminescu, valoarea poeziei lui Coşbuc), plecând de la contribuţiile critice ale lui Gherea. Autorul acestor adevărate studii, înţesate de observaţii ascuţite, cu idei originale, sprijinite pe o informaţie literară şi estetică de prima mână, dar nu scutite de unele exagerări, de unele interpretări subiective, este C. Dimitrescu-Iaşi, care le semnează cu pseudonimul Faust. Spre sfârşitul anului 1897 la <span class="CharOverride-2">D.</span> va colabora şi I.L. Caragiale. Această colaborare are două explicaţii. Prima este aceea că unul dintre conducătorii gazetei este prietenul său C. Dimitrescu-Iaşi. Apoi, retrăgându-se la sfârşitul lunii septembrie din redacţia cotidianului „Epoca” (aşa cum anunţă şi <span class="CharOverride-2">D.</span> în 8 octombrie), scriitorul era în căutarea unei alte gazete la care să publice. Gazeta în cauză va fi, pentru un scurt răstimp, <span class="CharOverride-2">D.</span>, care face din venirea lui Caragiale un adevărat eveniment. Depozitarii din provincie, se spune într-un comunicat redacţional din 16 noiembrie, sunt rugaţi „să comunice numărul de foi ce va trebui să le expediem din numerele care vor coprinde articolele d-lui I.L. Caragiale”. Câteva zile mai târziu, la 18 noiembrie, se inserează un alt anunţ: „Mâine vom publica, la rubrica «Cronica literară», primul articol al d-lui Caragiale. Articolul poartă titlul <span class="CharOverride-1">Pâinea noastră cea de toate zilele</span>”. Textul apare, într-adevăr, în ziua următoare, şi va fi urmat de alte două, <span class="CharOverride-1">Coloana V-a</span> (la 23 noiembrie), în care Caragiale schiţează un succint program al intenţiilor sale, din nefericire rămas doar un proiect, iar după mai multe zile, <span class="CharOverride-1">O săptămână</span> (la 4 decembrie), comentariu obiectiv al tragicului duel dintre G. Em. Lahovary şi N. Filipescu. Din motive încă necunoscute, dorinţa scriitorului de a prelua parţial responsabilităţile unei eventuale pagini culturale, aşa cum sugera articolul <span class="CharOverride-1">Coloana V-a</span>, nu s-a realizat, iar prezenţa lui în sumarul ziarului se opreşte aici. Nuvela <span class="CharOverride-1">La hanul lui Mânjoală</span> (apărută în trei numere consecutive, între 24 şi 26 octombrie 1900) este doar o republicare. Fără a fi oglinda unui program anume, cronica dramatică din <span class="CharOverride-2">D.</span>, redactată câteodată de C. Dimitrescu-Iaşi (semnată F.), altă dată de D. Nanu (N. sau Stal), merită să fie semnalată pentru observaţiile adecvate, pătrunzătoare şi ponderate. Este discutată situaţia Teatrului Naţional (repertoriu, calitatea trupei, problemele bugetului etc.), sunt analizate spectacolele din stagiunile curente, dar şi turneele trupelor străine (jocul celebrei actriţe franceze Réjane în <span class="CharOverride-1">La Douloureuse</span> de Maurice Donnay) sau modul în care este interpretat pe scenele autohtone teatrul lui Shakespeare. În foileton se publică scrieri literare accesibile, în traduceri îngrijite, din operele lui Charles Dickens<span class="CharOverride-1"> </span>(<span class="CharOverride-1">Vălul negru</span>), Samuel Smiles (<span class="CharOverride-1">Self-help</span>), Louis Reybaud (<span class="CharOverride-1">Jérôme Paturot</span>), Paul Bourget (<span class="CharOverride-1">Dramele familiei</span>) sau André Theuriet (<span class="CharOverride-1">Floare de Nizza, Copilul martir</span>). &#9; <span class="Semnatura">R.Z.</span></p>
			<p class="Heuristica_PRIMUL_Semnat"><span class="titlu-12">DRAPELUL</span>, gazetă subintitulată „Organ naţional-politic”, apărută la Lugoj, bisăptămânal (miercuri şi sâmbătă) între 1 ianuarie 1901 şi 30 decembrie 1901, de trei ori pe săptămână (marţi, joi şi sâmbătă) între 1 ianuarie 1902 şi 1 octombrie 1919 şi zilnic (mai puţin duminica) între 1 octombrie 1919 şi 8 iunie 1920. Proprietar-editor şi director a fost Valeriu Branişte. Începând cu 20 aprilie 1919, administraţia revistei e asigurată de un consorţiu, pentru ultimele numere poziţia de director fiind ocupată de Mihail Gaşpar (2 septembrie 1919–26 mai 1920). Redactori responsabili sunt Corneliu Jurca (1901–1907), George Noaghea (1 ianuarie 1908–16 martie 1908), Nicolae Jugănaru (18 martie 1908–30 decembrie 1908; 1912, 1914–1920), Atanasie Bogăţian (1909–1911). În 1914 redactor-şef e Caius Brediceanu, iar în 1919 N. Brînzeu. <span class="CharOverride-2">D.</span> a fost tribuna intelectualităţii bănăţene în perioada de pregătire a Unirii din 1918. În programul-cadru gazeta se prezintă ca rezultat al iniţiativei unui „grup de prieteni în principii”, „aderenţi necondiţionaţi ai Partidului Naţional Român”. Concepută ca „un organ de publicitate naţional, independent şi strict pe baza programului de la 1881, curat în principii şi onest în executivă”, publicaţia ţine să se delimiteze de mişcările radicale (de „tonul agitatoric”), insistând mai degrabă pe consolidarea coeziunii etnice, pe apărarea „bisericilor noastre” şi pe cimentarea „legăturilor fireşti între toate păturile poporului nostru”. Urmărind o atitudine moderat naţionalistă, pe linia pasivismului politic, <span class="CharOverride-2">D. </span>caută să armonizeze interesele locale şi nevoia de reprezentare a unei comunităţi regionale cu dezideratele naţionale, fără a avea „ambiţiunea de a deschide căi noi sau a inaugura vreo direcţie nouă”. Făcând parte din constelaţia de publicaţii ce gravitează în jurul Partidului Naţional Român, alături de „Tribuna poporului”<span class="CharOverride-1"> </span>şi de „Românul”,<span class="CharOverride-1"> </span>gazeta lasă să se întrevadă tensiunile interne ale mişcării naţionaliste transilvănene. Grăitoare este, de pildă, seria de articole polemice care marchează, în 1911 şi apoi în 1919, reticenţa faţă de acţiunile politice ale lui Octavian Goga (Valeriu Branişte, <span class="CharOverride-1">Lui Octavian Goga</span>). „Foiţa «Drapelului»”, păstrată de-a lungul întregii apariţii a gazetei, e rezervată exclusiv literaturii. De două ori pe an, în numerele speciale de Paşte şi de Crăciun, „Foiţa” e înlocuită de un „Supliment literar”. Publicată în primii ani aproape exclusiv sub pseudonim, literatura are un caracter ocazional, fiind legată de dezbaterile politice sau culturale contemporane. În „Foiţă” apar o polemică în versuri cu revista „Tribuna” din Sibiu (Bogdan Florea, <span class="CharOverride-1">Răspuns „Tribunei” monarhiste</span>), o fantezie de voiaj la Marea Baltică, semnată „Regele Suediei şi Norvegiei, Oscar”, proze scurte dedicate unor chestiuni lingvistice (<span class="CharOverride-1">Istoria unui „Contre”</span>) sau „cântece de corteş” (creaţii versificate produse în timpul alegerilor, descrise astfel de redacţie: „Pentru fiecare candidat se fabrică cântece speciale, care se cântă mai ales pe melodii cunoscute, pentru însufleţirea maselor”). În timpul războiului publicaţia găzduieşte relatări anonime de pe front, restituind mărturiile scrise ale soldaţilor (<span class="CharOverride-1">De pe câmpul de luptă. Impresii ale unui martor ocular</span>, <span class="CharOverride-1">Versuri din război –</span> de „Traian Bogdan, tunar”, „ţăranul nostru Simion Muntean din Herendeşti”), iar mai târziu, în contextul dezbaterilor publice din preajma Unirii, numeroase materiale sub semnătură anonimă („un plugar”, „un lugojan”, „un ţăran”, „concetăţeanul”), exprimând caracterul democratic al noii ordini politice. Ca publicaţie regională, reflectând interesele şi aspiraţiile unei comunităţi locale, <span class="CharOverride-2">D.</span> acordă o atenţie particulară activităţii asociaţiilor culturale, diverselor manifestări publice şi chiar reuniunilor cu caracter monden ale societăţii lugojene. În 1905 P. Bandu semnează un serial intitulat „Tipuri şi reflecţii”, reconstituind atmosfera unor adunări populare, iar Petru din Obad oferă, în acelaşi spirit, o serie de mici texte intitulate <span class="CharOverride-1">De la adunare. Icoane şi clipe</span>. Este reprodus, în 1912, pamfletul lui I.L. Caragiale <span class="CharOverride-1">Congresul cooperativ român</span>, publicat iniţial în „Moftul român”. Alte câteva rubrici ţin de asemenea de viaţa socială: „Concertul nostru”, „După concert” (dare de seamă asupra concertelor organizate local), „Din vieaţă” (o cronică a şezătorilor de la sate), „Varietăţi” (dedicată dansurilor de societate specific româneşti), „La şezătoare” (deţinută o vreme de Tiberiu Brediceanu, cronică a spectacolelor de teatru din Sibiu) şi – cea mai rezistenţă dintre toate – „Petreceri”, menţinută pe tot parcursul apariţiei lui <span class="CharOverride-2">D. </span>şi consacrată adunărilor generale locale („Bocşana”, „Lugojana” etc.). Interesul pentru realităţile locale şi etnografice se reflectă şi în importanţa acordată folclorului, mai marcată după 1910, şi deschisă spre tradiţiile altor popoare (arabi, turci, greci, finlandezi, vedele indice). Culegerile de folclor sunt completate de studii lingvistice şi dialectologice (Iosif Popovici, <span class="CharOverride-1">Filologie şi lingvistică</span>, Athanasie Marienescu, <span class="CharOverride-1">Dialectul român bănăţean</span>), etnologice (Partenie Cosma, <span class="CharOverride-1">Blândeţea românului</span>, <span class="CharOverride-1">Doina la Caransebeş</span>, S. Fl. Marian,<span class="CharOverride-1"> Peştii pământului. Din mitologia română</span>) şi etnografice (Artur Gorovei, <span class="CharOverride-1">Logodna</span>, George Cătană, <span class="CharOverride-1">Monografia unei comune din România</span>, D.C. Moruzi, <span class="CharOverride-1">Ţăranul basarabean</span>, G. Vâlsan şi G. Giuglea, <span class="CharOverride-1">Românii din Serbia</span>). Valeriu Branişte deţine o rubrică cu titlul „File din trecut”, semnează texte de opinie politică sau de analiză filologică (<span class="CharOverride-1">„Cumpăna apelor” – dreptul unei vorbe</span>), o serie de <span class="CharOverride-1">Impresii şi amintiri</span>, editează şi îngrijeşte câteva poezii inedite ale lui Andrei Mureşanu (<span class="CharOverride-1">15 mai 1848</span>, <span class="CharOverride-1">Către un trandafir veşted</span>, <span class="CharOverride-1">Ironie</span>, <span class="CharOverride-1">Om şi vită-n paralel</span>); Mihail Gaşpar publică succesiv fragmente din romanele istorice <span class="CharOverride-1">În slujba altarului</span>, <span class="CharOverride-1">Din vremuri de mărire</span>, <span class="CharOverride-1">Romanul unei fete</span>, <span class="CharOverride-1">Pântece</span>, dar şi capitole dintr-o carte despre Japonia şi amintiri. În domeniul literaturii <span class="CharOverride-2">D.</span> ilustrează gustul începutului de secol, fără opţiuni exclusive de şcoală sau de direcţie, dar cu o preferinţă pentru reprezentanţii curentelor naţionale şi pentru scriitorii „vechi”. Între prozatori se regăsesc câţiva sămănătorişti şi poporanişti – Ion Gorun, N.N. Beldiceanu, M. Lungianu, C. Sandu-Aldea (<span class="CharOverride-1">Un duel</span>, <span class="CharOverride-1">Vedenia</span>), I. Ciocârlan –, alături de D. Izverniceanu, Nicolae Gane, George Urzica, George Cătană (schiţe umoristice), N. Pora, Tudor Pamfile (<span class="CharOverride-1">Şperlă voinicul</span>) ș.a. Cu versuri sunt prezenţi I. Pribeag (Ion Cernescu), Mircea Rădulescu, G. Băltean, Valeriu Bora, N. Vulovici, Cassian R. Munteanu, George Gârdea (poezii în dialect bănăţean). Mai slab ilustrat e teatrul, cu numai câteva piese în cele două decenii de apariţie a gazetei: Ioan Baciu (o dramă istorică, <span class="CharOverride-1">Petru Rareş sau Detronarea lui Ştefăniţă-Vodă</span>), Cassian R. Munteanu (<span class="CharOverride-1">Hoţul. Farsă ocazională</span>). Printre cei prezenți sistematic în sumar se numără şi mulţi scriitori consacraţi: Emil Isac, figurând cu proză (<span class="CharOverride-1">Ostaşul regelui. Tablou</span>, <span class="CharOverride-1">Din carnetul unui pesimist</span>, <span class="CharOverride-1">The Bells</span>) şi cu versuri (<span class="CharOverride-1">Către liră</span>), Mihail Sadoveanu (<span class="CharOverride-1">Petrea Străinul</span>, <span class="CharOverride-1">Şcigal</span>), Ion Agârbiceanu (<span class="CharOverride-1">Căprarul</span>, <span class="CharOverride-1">Plutaşii</span>), Al. Vlahuţă (<span class="CharOverride-1">Din tainele copiilor</span>, <span class="CharOverride-1">Nerăbdarea</span>, <span class="CharOverride-1">Împăratul avar</span>, <span class="CharOverride-1">Din caietul unui plugar</span>, <span class="CharOverride-1">Cremene</span>), Victor Eftimiu (<span class="CharOverride-1">Reîntors</span>), I. Al. Brătescu-Voineşti (<span class="CharOverride-1">Întâmplare</span>, <span class="CharOverride-1">Magheranul</span>), Emil Gârleanu (<span class="CharOverride-1">Uitat</span>, <span class="CharOverride-1">Morminte</span>), H. Stahl (<span class="CharOverride-1">De la manevre</span>), Petre Dulfu şi Al. Davila cu câte o poveste versificată (<span class="CharOverride-1">Noroc sec</span>, <span class="CharOverride-1">Ileana Cosânzeana</span>), Ludovic Dauş (<span class="CharOverride-1">Când e să fie..</span>.), V. Demetrius (<span class="CharOverride-1">Lupii</span>, <span class="CharOverride-1">Dragoste de înger</span>), Al. Cazaban (<span class="CharOverride-1">Un neisprăvit</span>), V.A. Urechia (<span class="CharOverride-1">Fraţii care se înţeleg</span>, <span class="CharOverride-1">Răzbunare din dragoste</span>) sau St. O. Iosif, din opera căruia se publică versuri (<span class="CharOverride-1">Pânea cea de toate zilele</span>, <span class="CharOverride-1">Când...</span>, <span class="CharOverride-1">Câmpul libertăţii</span>), traduceri din Heine (<span class="CharOverride-1">Doi fraţi</span>) şi o proză scrisă împreună cu D. Anghel (<span class="CharOverride-1">Trandafirii roşii</span>), multe dintre acestea fiind reproduceri. Dintre toţi, frecvent promovat e G. Coşbuc, căruia i se preiau versuri (<span class="CharOverride-1">Lacul de smoală</span>, <span class="CharOverride-1">Bradul</span>, <span class="CharOverride-1">Floarea-soarelui şi macul</span>, <span class="CharOverride-1">Dunărea şi Oltul</span>, <span class="CharOverride-1">Prinţului Nicolae</span>), proză (<span class="CharOverride-1">Ileu şi Nicovală</span>, <span class="CharOverride-1">Voievodul Ciabor</span>, <span class="CharOverride-1">Fecior de </span><span class="CharOverride-1">popă</span>, <span class="CharOverride-1">Tablouri păgâne</span>) şi texte de opinie (<span class="CharOverride-1">Legen&#173;</span><span class="CharOverride-1">dele mănăstirilor noastre</span>). Ocazional, <span class="CharOverride-2">D. </span>relatează conţinutul unor discursuri festive: sunt reproduse intervenţiile lui Alexandru Lahovari la dezvelirea monumentului lui Tache Ionescu şi la comemorarea lui Alecsandri, textul unei conferinţe a lui Al. Tzigara-Samurcaş în Lugoj (<span class="CharOverride-1">Sufletul de artist al poporului român</span>), un cuvânt al lui Iosif Vulcan în deschiderea unei adunări din Bistriţa (<span class="CharOverride-1">Arta şi adevărul</span>); se rezumă prelegerile lui V. Pârvan ţinute la Vălenii de Munte în 1911 (<span class="CharOverride-1">Romanizarea tracilor din Nordul Dunării</span>). În 1914 un articol al lui G. Bogdan-Duică se referă la atmosfera pregătitoare a Unirii (<span class="CharOverride-1">Semne de dragoste</span>). Un bogat montaj de texte marchează dispariţia reginei Carmen Sylva în 1916 (din opera căreia revista publicase de-a lungul anilor mai multe scrieri: <span class="CharOverride-1">Petre Cercel</span>, <span class="CharOverride-1">Dragomira</span>, <span class="CharOverride-1">Bucur</span>, <span class="CharOverride-1">Insula şerpilor</span>, <span class="CharOverride-1">Constantin Brâncoveanu</span>, <span class="CharOverride-1">Rezolvarea chestiunii feminine</span>, <span class="CharOverride-1">Cea mai frumoasă zi a anului</span>). În „Foiţă” apar în mod sistematic traduceri din literatura universală: din Lev Tolstoi (<span class="CharOverride-1">Dumnezeu vede adevărul, dar aşteaptă</span>), Ivan Turgheniev (<span class="CharOverride-1">Cântăreţii</span>, <span class="CharOverride-1">Întâlnirea</span>, <span class="CharOverride-1">Bătrâna</span>, <span class="CharOverride-1">Cerşitorul</span>, <span class="CharOverride-1">Cei doi avuţi...</span>, <span class="CharOverride-1">Ţară albastră</span>), A.P. Cehov (<span class="CharOverride-1">O călătorie</span>, <span class="CharOverride-1">Nervozitatea</span>, <span class="CharOverride-1">Duşmanii</span>), Maxim Gorki (<span class="CharOverride-1">În temniţă</span>, <span class="CharOverride-1">O poveste de Crăciun</span>, <span class="CharOverride-1">Iemilian Piliai</span>), M.I. Lermontov, Henryk Sienkiewicz (<span class="CharOverride-1">Toată binecuvântarea să se aşeze pe tine</span>, <span class="CharOverride-1">Păzitorul farului</span>), din Alphonse Daudet (<span class="CharOverride-1">Două hamuri</span>, <span class="CharOverride-1">Omul cu creerii de aur</span>, <span class="CharOverride-1">Stelele</span>), Pierre Loti, C. Flammarion, Guy de Maupassant (<span class="CharOverride-1">Pribeagul</span>, <span class="CharOverride-1">Cine ştie?</span>), J.M. Guyau (<span class="CharOverride-1">Educaţia copilului</span>), Stendhal (<span class="CharOverride-1">Despre amor</span>), Franҫois Coppée (<span class="CharOverride-1">Cea dintâi iubire</span>), Edgar Allan Poe (<span class="CharOverride-1">Cotoiul negru</span>), precum şi din Henri Barbusse, Marcel Prévost, Paul Bourget, Arthur Conan Doyle. &#9; <span class="semnatura-final CharOverride-6">L.Td.</span></p>
			<p class="Heuristica-PRIMUL"><span class="titlu-12 CharOverride-7">DRăGAN</span><span class="CharOverride-2">, Daniel</span> (20.XII.1935, Glodeni, j. Dâmboviţa – 25.III.2016, Brașov), prozator, poet. Este fiul Floricăi (n. Niţescu) şi al lui Ion Drăgan, comerciant, petrolist şi brutar. Frecventează şcoala primară din satul natal, apoi Colegiul Naţional Militar „Nicolae Filipescu” de la Mănăstirea Dealu. Între 1949 şi 1952 este elev al Liceului „Ienăchiţă Văcărescu” din Târgoviște şi colaborează cu poezii, recenzii, reportaje la gazeta „Chemarea”, unde şi debutează în 1950. Orfan de tată, este nevoit să lucreze ca muncitor necalificat la Sovromtractor din Braşov, perioadă când participă la activităţile cenaclului literar de la clubul uzinei. Timp de trei ani (1953–1955) este elev la Şcoala de Literatură „M. Eminescu” din Bucureşti. Întors în Braşov, este încadrat redactor la ziarul „Drum nou” (1955–1958) şi, din nou, muncitor necalificat la Uzina de Tractoare. Revine ca redactor la ziarul „Drum nou” (1960–1966, 1968–1980), lucrând din 1966 la revista „Astra”, ca secretar general de redacţie. Se înscrie și urmează Facultatea de Ziaristică din Bucureşti (1978–1983). În 1982 este numit redactor-şef al revistei „Astra”, de unde se retrage în 1990. A iniţiat şi condus seria nouă a revistei „Braşovul literar şi artistic” (1979–1981, 1986), iar mai târziu, în regim privat, revista „Coresi” (1990–1993) şi Editura Arania (1991), unde își tipărește și propriile cărți. Este ales preşedinte (1994) al Societăţii Patronilor de Edituri din România, între 1996 şi 1999 îndeplinind funcţia de preşedinte de onoare al aceleiaşi societăţi. După începuturile, ca licean,  la Târgovişte, publică versuri în revista „Tânărul scriitor” (1953). Mai colaborează la „Luceafărul de ziuă” (Braşov), „Viaţa românească”, „Contemporanul”, apoi, după 1960, la „Argeş”, „Cronica”, „Ramuri”, „Tribuna”, „Convorbiri literare”, „România literară”, „Luceafărul”, „Orizont”, „Tomis”, „Ateneu” ş.a. Ca editor, după 1989, se preocupă de publicarea postumelor lui Darie Magheru, precum şi a altor opere importante ca, de exemplu, romanul lui Hans Bergel, <span class="CharOverride-1">Dans în lanţuri</span>. În 1978 îi apare prima carte, romanul <span class="CharOverride-1">Doi ori doi</span>. I-au fost oferite Premiul Asociației Scriitorilor din Brașov (1984, 2003), Premiul Opera Omnia al Uniunii Scriitorilor, Filiala Brașov (2006) ș.a.</p>
			<p class="Heuristica-BASE">În intervalul de aproape trei decenii de la debutul publicistic până la apariţia romanului <span class="CharOverride-1">Doi ori doi</span>, <span class="CharOverride-2">D.</span> a publicat versuri, a practicat gazetăria şi a scris libretele de operă <span class="CharOverride-1">Trandafirii Doftanei</span> (1964, muzica de Norbert Petri) şi <span class="CharOverride-1">Idolul sfărâmat</span> (1968). Tatonările în căutarea formulei scrisului şi probabilele „accidente” de parcurs ale ziaristului ar putea explica amânarea (întârzierea) debutului editorial propriu-zis cu aproape două decenii faţă de congenerii săi, căci, după apariţia primului roman, scriitorul se arată prolific. <span class="CharOverride-1">Doi ori doi</span> este urmat de alte două romane, <span class="CharOverride-1">Oceanul</span> (1980) şi <span class="CharOverride-1">Podul</span> (1982), în fapt un ciclu, o trilogie încadrabilă cumva în tradiţia monografiei epice a unui mediu socio-profesional, reprezentată în perioada interbelică, de exemplu, de Carol Ardeleanu. Autorul îmbină aici observarea realităţii cu ficţiunea. Apropierea de reportaj este mereu vizibilă în stil şi atitudine, în cadrul epic realist-documentar, cu evenimente şi personaje recognoscibile din Braşovul industrial al anilor ’60–’70. În acelaşi timp, se vădeşte preferinţa prozatorului pentru un fel de roman-biografie (a unei uzine sau a unui şantier şi a oamenilor de aici, personaje construite maniheist, după canonul ideologic al epocii), elemente ale trilogiei de început fiind de regăsit în alte romane, publicate în anii ’80: <span class="CharOverride-1">Ursa mică</span> (1985), <span class="CharOverride-1">Tare ca piatra</span> (1987), <span class="CharOverride-1">Ursa mare</span> (1988), <span class="CharOverride-1">Presimţirile</span> (1989). Tendinţa de a imagina biografii exemplare este marcată prin punerea lor în contrast, sub aspectul vârstelor (implicând clasicul conflict între generaţii), al temperamentului sau al dimensiunii morale. Volumul de povestiri şi nuvele <span class="CharOverride-1">Mărgele roşii</span> (1984) produce o breşă în orientarea prozei lui <span class="CharOverride-2">D</span>. Autorul se arată preocupat de profilul artistic al textului, în care dobândesc pondere spiritul analitic, sondajul psihologic, tentaţia parabolei şi a fantasticului. Naraţiunea capătă fluenţă şi vivacitate prin liricizare sau prin contrapunctul ludic. După 1989 şi-a editat în volume bilingve povestirile pentru copii – <span class="CharOverride-1">Cherry din Dover</span> (1992), <span class="CharOverride-1">Zgubilici şi Scândurica</span> (1992), a publicat culegeri de versuri – <span class="CharOverride-1">Hohote mari auzind</span> (1995), <span class="CharOverride-1">Clipa de Apoi</span>. <span class="CharOverride-1">Discurs mistic</span> (2000), <span class="CharOverride-1">Continentul Whitman</span> (2002), <span class="CharOverride-1">Perimetru magic</span> (2010), volume de povestiri – <span class="CharOverride-1">Drum spre Arania</span> (2005), <span class="CharOverride-1">Ultima tinerețe a Mariei Suru</span> (2006), <span class="CharOverride-1">Fantoma</span> (2009) şi mai multe romane: <span class="CharOverride-1">Caravana</span> (2004), <span class="CharOverride-1">Subreta</span> (2010), <span class="CharOverride-1">Biedermeier</span> (2011), <span class="CharOverride-1">Mehmed</span> (2011). Volumul <span class="CharOverride-1">Dincolo de Arania</span> (1996) este versiunea definitivă a romanului <span class="CharOverride-1">Ursa mare</span>, în timp ce <span class="CharOverride-1">Stăpânii lumii</span>, apărut în 1999, dar scris în deceniul anterior, e un roman cu tentă istorică, de factură tradiţională, obiectivă, având ca protagonist un parvenit în linia lui Dinu Păturică, proiectat însă pe fundalul anilor de instalare a comunismului în România. Dimensiunea sarcastică este vizibilă în turnura realist-naturalistă a naraţiunii. În <span class="CharOverride-1">Părintele Thom</span> (2002) <span class="CharOverride-2">D.</span> abordează tema deportării saşilor după al Doilea Război Mondial. <span class="CharOverride-1">Ciuma boilor</span> (2005), <span class="CharOverride-1">Diavolul, aproapele nostru</span> (2006) și <span class="CharOverride-1">Umbra Marelui Protector</span> (2008) compun o nouă trilogie, plasată în Logofania (deghizare șarjată pentru România din perioada de tranziție), textul fiind un amestec de realism satiric, fantastic și grotesc. Literatura pletorică a autorului s-a revărsat și în teatru – <span class="CharOverride-1">Revelion cu Paloma Blanca </span>(2003) și în memorialistică – <span class="CharOverride-1">Firele de iarbă ale Americii</span> (2002) și <span class="CharOverride-1">Apel la memorie</span> (2007).</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Doi ori doi</span>, Bucureşti, 1978; <span class="CharOverride-1">Oceanul</span>, Bucureşti, 1980;<span class="CharOverride-1"> Podul,</span> Bucureşti, 1982<span class="CharOverride-1">; Mărgele roşii</span>, Bucureşti, 1984; <span class="CharOverride-1">Ursa mică</span>, Cluj-Napoca, 1985; <span class="CharOverride-1">Tare ca piatra</span>, Bucureşti, 1987; <span class="CharOverride-1">Ursa mare</span>, Cluj-Napoca, 1988; ed. (<span class="CharOverride-1">Dincolo de Arania</span>), Braşov, 1996; <span class="CharOverride-1">Presimţirile</span>, Bucureşti, 1989; <span class="CharOverride-1">Cherry din Dover</span> – <span class="CharOverride-1">Cherry de Dover</span>, ed. bilingvă, tr. Romaniţa Rusu şi François Mattei, Braşov, 1992; <span class="CharOverride-1">Zgubilici şi Scândurica – Kuschelkopf und Frauschen</span>, ed. bilingvă, tr. Reimar-Alfred Ungar, Braşov, 1992; <span class="CharOverride-1">Hohote mari auzind</span>, Braşov, 1995; <span class="CharOverride-1">Stăpânii lumii</span>, Braşov, 1999; <span class="CharOverride-1">Clipa de Apoi. Discurs mistic</span>, Braşov, 2000; <span class="CharOverride-1">Continentul Whitman</span>, Brașov, 2002; <span class="CharOverride-1">Firele de iarbă ale Americii</span>, Brașov, 2002; <span class="CharOverride-1">Părintele Thom</span>, Braşov, 2002; <span class="CharOverride-1">Revelion cu Paloma Blanca</span>, Brașov, 2003; <span class="CharOverride-1">Caravana</span>, Brașov, 2004; <span class="CharOverride-1">Ciuma boilor</span>, Brașov, 2005; <span class="CharOverride-1">Ultima tinerețe a Mariei Suru</span>, Brașov, 2005; <span class="CharOverride-1">Diavolul, aproapele nostru</span>, Brașov, 2006; <span class="CharOverride-1">Drum spre Arania – Weg nach Arania</span>, ed. bilingvă, tr. Liana Corciu, Brașov, 2006; <span class="CharOverride-1">Apel la memorie</span>, Brașov, 2007; <span class="CharOverride-1">Umbra Marelui Protector</span>, București, 2008; <span class="CharOverride-1">Fantoma</span>, pref. Adrian Lesenciuc, Brașov, 2009; <span class="CharOverride-1">Zodia interogației</span>, Brașov, 2009; <span class="CharOverride-1">Perimetru magic</span>, pref. Mona Mamulea, M.N. Rusu, Niadi Cernica, Adrian Lesenciuc, Brașov, 2010; <span class="CharOverride-1">Subreta</span>, Brașov, 2010; <span class="CharOverride-1">Biedermeier</span>, Târgoviște, 2011; <span class="CharOverride-1">Mehmed</span>, Brașov, 2011.</p>
			<p class="Heuristica___m_RPR"><span class="CharOverride-2">Repere bibliografice:</span> Cornel Moraru, <span class="CharOverride-1">Un roman din viaţa uzinei</span>, TMS, 1979, 4; Piru, <span class="CharOverride-1">Debuturi</span>, <span class="CharOverride-1">115–117</span>; Ioan Holban, <span class="CharOverride-1">Între credibil şi imposibil</span>, CRC, 1982, 29; Constantin Crişan, <span class="CharOverride-1">Romanul uzinei</span>, LCF, 1983, 29; N. Steinhardt, „<span class="CharOverride-1">Mărgele roşii</span>”, F, 1984, 6; G. Nistor, <span class="CharOverride-1">Nivelurile realului şi metafora epică</span>, VR, 1986, 11; Tuchilă, <span class="CharOverride-1">Privirea</span>,<span class="CharOverride-1"> 245–251</span>; Petru Poantă, <span class="CharOverride-1">Romanul unui mediu</span>, LCF, 1990, 19; Ulici, <span class="CharOverride-1">Prima verba</span>, III, <span class="CharOverride-1">180–181</span>; Alexandra Vrânceanu, <span class="CharOverride-1">Revoluţia animalelor</span>, RL, 1992, 36; Ulici, <span class="CharOverride-1">Lit. rom.</span>, I, <span class="CharOverride-1">396–398</span>; <span class="CharOverride-1">Dicţ. scriit. rom.</span>,<span class="CharOverride-1"> </span>II, <span class="CharOverride-1">144–145</span>; Simion Bărbulescu, <span class="CharOverride-1">De la poezie la roman</span>, LCF, 2000, 8; Tudorel Urian, <span class="CharOverride-1">Duhul lui Ceauşescu</span>, RL, 2009, 37; Laurenţiu-Ciprian Tudor, <span class="CharOverride-1">Adevărul are coaja tare: convorbiri cu scriitorul Daniel Drăgan</span>, Braşov, 2009; Popa, <span class="CharOverride-1">Ist. lit.</span>, II, <span class="CharOverride-1">856–857</span>; Victor Petrescu, <span class="CharOverride-1">Daniel Drăgan – 75 de trepte</span>, Târgoviște, 2010.&#9;  <span class="Semnatura">C.H.</span></p>
			<p class="Heuristica-PRIMUL"><span class="titlu-12">DRĂGAN</span><span class="CharOverride-2">, Gabriel</span> (8.VI.1904, Nicoreşti, j. Galaţi – 11.II.1981, Nicoreşti, j. Galaţi), prozator. Este fiul Soltanei (descendentă a unui neam de răzeşi) şi al lui Panaite Drăgan (mort pe front, în 1917). A urmat şcoala primară în satul natal şi liceul în Focşani şi în Piatra Neamţ. Absolvind <span class="CharOverride-1">magna cum laude</span> Facultatea de Litere şi Filosofie a Universităţii din Bucureşti (1929), a fost mai întâi profesor suplinitor în Diciosânmărtin, Dumbrăveni, Aiud, apoi funcţionar în Ministerul de Externe, condus de Nicolae Titulescu. În 1923 debuta cu versuri în ziarul „Reformatorul” din Piatra Neamţ; aici este şi redactor la „Telegraful” (1923–1924) şi director al revistei literare „Freamătul” (1925, 1927). Mai colaborează cu poezie, cronică literară, fragmente din monografiile pe care le începuse despre Ştefan Petică şi Artur Enăşescu la „Tribuna nouă” „Floarea soarelui”, „Târnava”, „Universul literar”, „Universul”, „România literară”, „Convorbiri literare”, „Provincia literară” (Sibiu), „Foaia interesantă”, „Izbânda”, „Luceafărul literar şi critic”, „Munca literară”, „Cuget clar”, „Îndreptar”, „Frământări”, „Banatul literar”, „Propăşirea”, „Preocupări literare”, „Basarabia”, „Provincia” ş.a. În 1933 şi în 1935 a scos, la Bucureşti, „Reacţiunea literară”. A semnat şi Petru Şoltuz sau Savel Bornar. Părăsind Bucureştiul pentru a se retrage în satul natal, din 1963 până în 1967 a fost profesor de limba română în Nicoreşti.</p>
			<p class="Heuristica-BASE">De la romanul <span class="CharOverride-1">Pe frontul Mărăşeşti învie morţii…</span> (1934; reeditat în mai multe rânduri) – frescă încrâncenată a războiului pentru întregire şi satiră a anilor postbelici, indiferenţi faţă de cei ce s-au jertfit atunci, indiferenţă pe care protagonistul, voluntar pe front, apoi doctor în filosofie şi cercetător al lui Henri Bergson, o înregistrează cu o revoltă dusă până la nebunie – la polemica din <span class="CharOverride-1">Istoria literaturii române</span> (1936), care elimină modernismul ca „negaţie” a tradiţiei, de la versurile strânse în volumul <span class="CharOverride-1">Trofee de aur</span> (1937), duioase idile sub cer moldav ori viziuni romantice ale smulgerii din captivitatea „smârcului” prin mistica creaţiei, la galeria de portrete istorice din <span class="CharOverride-1">Forţele naţionalismului creator</span> (1937), scrisul lui <span class="CharOverride-2">D.</span> este acaparat de adeziunea (de cele mai multe ori prea locvace şi nesusţinută artistic) la idealul naţionalist al epocii.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Pe frontul Mărăşeşti învie morţii…</span>, Bucureşti, 1934; ed. 6, Bucureşti, 1974; <span class="CharOverride-1">Istoria literaturii române</span>, Bucureşti, 1936; <span class="CharOverride-1">Forţele naţionalismului creator</span>, Bucureşti, 1937; <span class="CharOverride-1">Pajişti de mărgean. Moarte şi ideal. Ceaslov cu adoraţii</span>, Bucureşti, 1937; <span class="CharOverride-1">Trofee de aur</span>, Bucureşti, 1937.</p>
			<p class="Heuristica___m_RPR"><span class="CharOverride-2">Repere bibliografice:</span> Ovidiu Papadima<span class="CharOverride-1">, „Pe frontul Mărăşeşti învie morţii…”,</span> G, 1935, 2; Romulus Demetrescu, <span class="CharOverride-1">„Pe frontul Mărăşeşti învie morţii…”</span>, PL, 1935, 12; Costin, <span class="CharOverride-1">Viaţa</span>, II, <span class="CharOverride-1">96–98</span>; A. Brăescu, <span class="CharOverride-1">Gabriel Drăgan, scriitor nicoreştean</span>, „Tecuciul”, 1990, 6; <span class="CharOverride-1">Dicţ. scriit. rom., </span>II, <span class="CharOverride-1">145–146</span>; Nicolae Chiscop, <span class="CharOverride-1">Gabriel Drăgan (1904</span>–<span class="CharOverride-1">1981), </span>„Tecuciul literar–artistic”, 2007, 3–4. &#9; <span class="Semnatura">S.C. </span></p>
			<p class="Heuristica-PRIMUL"><span class="titlu-12 CharOverride-7">DRăGAN</span><span class="CharOverride-2">, Gheorghe </span>(9.IV.1943, Viişoara, j. Bacău), poet, prozator, eseist. Este fiul Elenei (n. Stoian) şi al lui Neculai Drăgan, ţărani, şi frate al criticului Mihai Drăgan. Între anii 1958 şi 1961 este elev al liceului din Târgu Ocna, urmând apoi cursurile Facultăţii de Filologie a Universităţii „Al. I. Cuza” din Iaşi (1961–1966). După ce obţine licenţa în limba şi literatura română, intră în redacţiile revistelor „Iaşul literar” şi „Convorbiri literare” (1966–1969). Între 1970 şi 1990 este lector la Editura Junimea din Iaşi. Câţiva ani (1990–1992) va fi redactor la Studioul de Radio Iaşi, iar în 1992 şi 1993 editează la Chişinău „Meridianul 28”. Ulterior se întoarce la vechea sa profesiune de editor, lucrând la Institutul European şi fiind, în acelaşi timp, corespondent la RTV Europa Nova. În 1999, la Universitatea ieşeană, şi-a luat doctoratul în filologie. Debutează la „Tribuna” cu versuri încă din timpul studiilor liceale (1960), fiind apoi prezent constant în „Iaşul literar”, „Cronica”, „Ateneu”, „Convorbiri literare”, „Tomis” ş.a. În 1972 îi apare primul volum, <span class="CharOverride-1">Corabia argonauţilor</span>, alcătuit din eseuri şi articole, urmat de o carte de versuri, <span class="CharOverride-1">Titlul la alegere</span> (1981), şi de o alta de povestiri şi schiţe, <span class="CharOverride-1">Ioana din primăvară</span> (1986). În 1989 tipăreşte primul volum din <span class="CharOverride-1">Poetică eminesciană</span>. Este distins cu Premiul Asociaţiei Scriitorilor din Iaşi (1999), cu Premiul Festivalului „Mihai Eminescu” (Suceava, 2001) ș.a.</p>
			<p class="Heuristica-BASE">Volumul de debut al lui <span class="CharOverride-2">D.</span>, <span class="CharOverride-1">Corabia argonauţilor</span>, este numai aparent alcătuit aleator. Eseul principal, care dă şi titlul cărţii, se sprijină pe două metafore: corabie–carte şi argonauţi–cititori. Criticul este un autor bine informat, care stăpâneşte metodele moderne de abordare a literaturii, îndeosebi teoria receptării, rezultatul fiind structurarea unui stil propriu. Astfel, se exprimă mai ales prin „parabole critice” atunci când vorbeşte de argonauţi (cititorii), cu starea lor veşnică de căutători ai unei iluzii (lâna de aur), de „ultimul argonaut” sau de „omul pasăre”. O paralelă interesantă se desenează, în capitolul <span class="CharOverride-1">Eriniile lui Hitchcock</span>, între nuvela fantastică <span class="CharOverride-1">Păsările</span> de Daphné du Maurier şi ecranizarea ei, cu decelarea dimensiunii cuplului etern. Criticul este totuşi fundamental poet. Se vede aceasta şi din metaforismul stilului acestor texte. Primul volum de poezii, <span class="CharOverride-1">Titlul la alegere</span>, îl va tipări relativ târziu. Debutul în presă cu versuri sau predilecţia critică pentru Charles Baudelaire şi M. Eminescu ori pentru mit şi poezia modernă erau semnale despre preocupările sale poetice. <span class="CharOverride-2">D.</span> caută regresiunea: „Zbor invers, în roci, în mări/ presupuse din defuncte ere” (<span class="CharOverride-1">Peisaje</span>). Cultivă o poezie a firescului, participă la sărbătoarea naturii, caută „ceas de mulţumire”, ascultă ecourile muzicii copilăriei, cu miturile ei, se joacă cu „rime în in”. Tonul predominant este cel elegiac, poetul fiind un retractil, căruia nu îi plac larma festivistă şi nici versurile encomiastice, încorsetarea de orice fel fiindu-i străină. În<span class="CharOverride-1"> Muncă şi sacrificiu</span>, de pildă, vituperează încercările de înregimentare în turmă: „Ritmic, vei trăi, vei mânca, vei iubi”, la fel în <span class="CharOverride-1">Bucolică</span>:&#160;„Armură grotescă e versul când se prăvale/ lângă soclul statuilor bombardate cu festivale” şi, în fine, în <span class="CharOverride-1">Bod</span>, unde ironizează indicaţiile de genul: „De astăzi treci la regim pe deplin vertical”. Cu toată simplitatea ei aparentă, poezia este marcată de interogaţiile existenţei şi destinului omului, în linia lui Tudor Arghezi. Volumul de povestiri <span class="CharOverride-1">Ioana din primăvară</span> se bizuie pe virtuţile amintirii şi ale evocării, specifice mai cu seamă scriitorilor din Moldova. De semnalat arta autorului de a face o mişcare de translaţie dinspre trecut înspre prezentul cotidian, creionând câteva portrete satirice memorabile: activistul obtuz sau responsabilul de cadre bicisnic. Sub titlul <span class="CharOverride-1">Poetică eminesciană</span>, <span class="CharOverride-2">D. </span>publică rezultatul unor îndelungi cercetări asupra operei lui Eminescu, un prim volum fiind <span class="CharOverride-1">Temeiuri folclorice,</span> în care-şi propune să definească „miezul şi raţiunea de a fi a artei lui Eminescu în spaţiul folclorului românesc”. Investigaţiile au cunoscut o turnură decisivă în 1983, la un secol de la prima menţiune privind caracterul folcloric al temei <span class="CharOverride-1">Luceafărului</span>, în lucrarea lui M. Gaster, <span class="CharOverride-1">Literatura populară română</span>. Sunt abordate teme eminesciene fundamentale, precum „natura – supremul dascăl”, „antitezele sunt viaţa”, „pre-texte cromatice”, „poetica dorului”. Un capitol, intitulat <span class="CharOverride-1">Culori şi stiluri</span>, abordează aproape pentru prima oară în exegeza eminesciană aceste aspecte. Semnificativ este că anterior acestui studiu a apărut o ediţie fundamentală, îngrijită de <span class="CharOverride-2">D.</span>,<span class="CharOverride-2"> </span>a lucrării lui<span class="CharOverride-2"> </span>Petru Caraman <span class="CharOverride-1">Pământ şi apă. Contribuţie etnologică la studiul simbolicei eminesciene</span> (1984), în care sunt cercetate, istoric şi comparat, simbolurile eminesciene cu substrat arhaic. O lucrare doctă şi totodată cu o stilistică accesibilă, chiar relaxată uneori, <span class="CharOverride-1">Modele culturale comparate </span>(2005), iniţial destinată studenţilor, propune un excurs din Antichitate până în Renaştere, într-o abordare interdisciplinară care încearcă să pătrundă în mecanismele ce transformă un om într-un model. „Un labirint de texte și un carusel al perspectivelor auctoriale” (Ioan Holban), la limita dintre ficţiunea autobiografică şi un text diaristic care stă sub semnul lui pseudo-, este <span class="CharOverride-1">Jurnalul lui P. H. Lippa </span>(2010), încasetând două (dar posibil mai multe) poveşti de dragoste.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Corabia argonauţilor</span>, Iaşi, 1972; <span class="CharOverride-1">Titlul la alegere</span>, Iaşi, 1981; <span class="CharOverride-1">Ioana din primăvară</span>, Iaşi, 1986; <span class="CharOverride-1">Poetică eminesciană</span>, vol. I:<span class="CharOverride-1"> Temeiuri folclorice</span>, Iaşi, 1989; ed. 2, Iaşi, 1999; <span class="CharOverride-1">Contemporanii noştri</span>, Iaşi, 2000; <span class="CharOverride-1">„… aşa se scrie istoria!”– documentar 1944–2002</span>, Iaşi, 2003; <span class="CharOverride-1">Modele culturale comparate</span>, Iaşi, 2005;<span class="CharOverride-1"> Jurnalul lui P. H. Lippa</span>, Iaşi, 2010.<span class="CharOverride-1"> </span><span class="CharOverride-2">Ediţii, antologii: </span><span class="CharOverride-1">Cerul în apă. Antologie a debutanţilor</span>, I–II, pref. edit., Iaşi, 1970–1971; Petru Caraman, <span class="CharOverride-1">Pământ şi apă.</span> <span class="CharOverride-1">Contribuţie etnologică la studiul simbolicei eminesciene</span>, pref. edit., Iaşi, 1984; Mihai Drăgan, <span class="CharOverride-1">Eminescu tânăr sau „A doua mea fiinţă”</span>,<span class="CharOverride-1"> </span>postfaţa edit., Iaşi, 1999; <span class="CharOverride-1">Balada cultă</span>, Iaşi, 2003 (în colaborare).</p>
			<p class="Heuristica___m_RPR"><span class="CharOverride-2">Repere bibliografice: </span>Mircea Iorgulescu, <span class="CharOverride-1">„Corabia argonauţilor”</span>, LCF, 1972, 44; Al. Dobrescu, <span class="CharOverride-1">Critica criticii</span>, CL, 1972, 22; Al. Protopopescu, <span class="CharOverride-1">„Corabia argonauţilor”</span>, TMS, 1973, 5; Teohar Mihadaş, <span class="CharOverride-1">„Titlul la alegere”</span>, TR, 1981, 41; Nicolae Turtureanu, <span class="CharOverride-1">Demitizând, ironizând…</span>, CRC, 1981, 49; Valentin Taşcu, <span class="CharOverride-1">„Titlul la alegere”</span>, ST, 1982, 6; Al. Călinescu, <span class="CharOverride-1">Povestiri, schiţe, momente</span>, CRC, 1987, 7; Ioan Holban, [<span class="CharOverride-1">Gheorghe Drăgan</span>], RL, 1987, 23, CRC, 1989, 30, LCF, 2011, 34; Al. Piru, <span class="CharOverride-1">„Poetică eminesciană”</span>, SLAST, 1989, 29; Anca Noje, <span class="CharOverride-1">„Poetică eminesciană”</span>, ST, 2000, 5–6; Nicoleta Sălcudeanu, <span class="CharOverride-1">Cei doi Drăgan</span>, VTRA, 2001, 1; Busuioc, <span class="CharOverride-1">Scriitori ieşeni</span>, <span class="CharOverride-1">164–165</span>; Grigore Codrescu, <span class="CharOverride-1">Polivalenţă creativă şi cultură – Gheorghe Drăgan</span>, „Plumb” (Bacău), 2009, 32. &#9;<span class="Semnatura">S.I.</span></p>
			<p class="Heuristica-PRIMUL"><span class="titlu-12">DRĂGAN</span><span class="titlu-12-complet">, Ioana</span> (10.VIII.1969, Bucureşti), prozatoare, eseistă. Este fiica actriţei Ioana Drăgan și a regizorului de film Mircea Drăgan. Absolventă a Liceului de Filologie–Istorie <span class="CharOverride-8">„</span>Zoia Kosmodemianskaia” (1987), își ia licența la Facultatea de Litere a Universităţii din Bucureşti (1993). Din 2001 este doctor în filologie cu teza <span class="CharOverride-1">Romanul popular în România. Literar și paraliterar</span>. Lucrează ca bibliotecar la A.T.F. (1988–1991), apoi ca redactor la revista <span class="CharOverride-8">„</span>Moftul român” (1991–1993), profesor de limba şi literatura franceză la Şcoala Centrală din Bucureşti (1993–1995). Din 1995 devine redactor, iar din 2003 realizator de emisiuni literare şi culturale la Societatea Română de Televiziune. În 2012 este angajată în funcția de expert la Institutul Cultural Român. Debutează cu o proză satirică în <span class="CharOverride-8">„Mangafaua” (1990), la îndemnul lui Valentin Silvestru,</span> colaborând apoi cu articole de atitudine, eseuri şi proză la <span class="CharOverride-8">„</span>Literatorul”, <span class="CharOverride-8">„</span>Moftul român”, <span class="CharOverride-8">„</span>România literară”, <span class="CharOverride-8">„</span>Contemporanul – Ideea europeană”, <span class="CharOverride-8">„</span>Convorbiri literare”, <span class="CharOverride-8">„</span>Apostrof”, <span class="CharOverride-8">„</span>Tomis”, <span class="CharOverride-8">„</span>Familia”, <span class="CharOverride-8">„</span>Cronica”, <span class="CharOverride-8">„</span>Euphorion”, <span class="CharOverride-8">„</span>Caiete critice”, <span class="CharOverride-8">„</span>Viaţa românească” ş.a. Debutul editorial are loc în 1997, cu volumul de proză scurtă <span class="CharOverride-1">Vietăţi şi femei</span>, în urma câştigării concursului de debut în proză al Asociaţiei Scriitorilor din Bucureşti. Acelaşi volum obţine Premiul Uniunii Scriitorilor. Romanul <span class="CharOverride-1">Mafalda </span>(2009) a primit Premiul Asociaţiei Scriitorilor din Bucureşti.</p>
			<p class="Heuristica-BASE">Proza scrisă de <span class="CharOverride-2">D.</span> se integrează în mişcarea mai largă a noului realism postcomunist, determinat de recâştigarea libertăţii de expresie şi favorizat prin „dezgheţul” realităţii din jur. Aceasta intră în nuvele sau în romane cu toate culorile şi aromele ei, nu rareori respingătoare, iar scriitorul extrage semnificaţii simbolice din materia epică numai la finele unui lung traseu existenţial al protagonistului. De respiraţie mai scurtă, povestirile din <span class="CharOverride-1">Vietăţi şi femei</span> surprind prin răceala cu care autoarea îşi efectuează introspecţiile. Personajele sunt disecate (la figurat, dar uneori şi la propriu) cu mult calm narativ ori sunt lăsate să suporte brutalităţile şi sadismele altora, preponderent masculine. Vietăţile şi femeile devin astfel victime predilecte, pe un fundal al mizeriei materiale şi morale, desenat aproape naturalist. Prozatoarea are un auz fin, vorbele „eroilor” relevându-le pregnant condiţia socială şi intelectuală, esenţa tipologică. <span class="CharOverride-1">Poveştile Monei </span>(1999) e o construcţie mai ambiţioasă şi mai matură, ilustrând talentul epic şi disponibilităţile autoarei. Trei secvenţe, trei „poveşti”, au în centru câte o Monă cu ochi albaştri: una la vârsta şi experienţele dulci-amare ale maturizării erotice, alta, tot tânără, expusă mizeriei şi degradării, cu interludiul de vis al unei călătorii în Turcia, iar a treia, vârstnică şi grav bolnavă, epavă a unei existenţe eşuate. Personajele sunt complexe, cu zone de lumină şi umbră, fapt care le conferă verosimilitate. <span class="CharOverride-1">Mafalda</span> apare un deceniu mai târziu, după ce autorii unei noi generații impuseseră o proză pe de o parte dezinhibată și detabuizantă, ego-centrată și autenticistă, iar pe de alta rafinat-ficțională, în construcții epice mai ample și mai rotunjite. De mici dimensiuni, <span class="CharOverride-1">Mafalda</span> iese, atât prin întindere, cât și prin formulă, din această subîmpărțire. Frustrările și bârfele cotidiene ale gospodinelor tipice din postcomunism formează cadrul pentru experiențele, progresiv dramatice, ale mai tinerei și intelectualizatei Cristina. Personaje reale, în frunte cu președintele țării, sunt translate cu o minimă ficționalizare în microroman, prozatoarea rulând diferite strategii narative, cu o evidentă stăpânire a mijloacelor sale. Exagerările senzaționaliste sunt voite, fiind desprinse din studierea metodică a literaturii de consum. De altfel, în <span class="CharOverride-1">Romanul popular în România. Literar şi paraliterar </span>(2001) <span class="CharOverride-2">D.</span> investigase sistematic acest subdomeniu al literaturii, intens frecventat în secolul al XIX-lea şi la începutul secolului al XX-lea. Analizele de aici sunt pertinente şi, mai ales, savuroase prin prisma acelei „expresivităţi involuntare” (Eugen Negrici) pe care o prezintă aceste scrieri cu mari ambiţii, dar fără suport estetic. Experiența din sfera televiziunii este utilizată de <span class="CharOverride-2">D. </span>în volumul <span class="CharOverride-1">Bibliotecile din oglindă. Ex-libris de scriitor </span>(2007), în care dialogurile din fața camerei sunt trecute pe hârtie.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Vietăţi şi femei</span>, Bucureşti, 1997; <span class="CharOverride-1">Poveştile Monei</span>, Bucureşti, 1999; <span class="CharOverride-1">Romanul popular în România. Literar şi paraliterar</span>, Cluj-Napoca, 2001; ed. 2, Cluj-Napoca, 2006; <span class="CharOverride-1">Bibliotecile din oglindă. Ex-libris de scriitor</span>, București, 2007; <span class="CharOverride-1">Mafalda</span>, București, 2009.</p>
			<p class="Heuristica___m_RPR"><span class="CharOverride-2">Repere bibliografice:</span> Regman, <span class="CharOverride-1">Ultime explorări</span>, <span class="CharOverride-1">119–121</span>; Dimisianu, <span class="CharOverride-1">Lumea</span>, <span class="CharOverride-1">498–502</span>;<span class="CharOverride-1"> </span>Tudorel Urian, <span class="CharOverride-1">Femei în războiul cotidian</span>, CU, 2000, 1; Bogdan Popescu, <span class="CharOverride-1">Trei femei numite Mona</span>, CC, 2000, 2–3; Nicoleta Sălcudeanu, <span class="CharOverride-1">Literatura unisex</span>, VTRA, 2000, 9; Nicoleta Cliveţ, <span class="CharOverride-1">Ieşiri din decor</span>, VTRA, 2000, 9; Irina Petraş, <span class="CharOverride-1">A treia femeie</span>, APF, 2001, 2; Cristea-Enache, <span class="CharOverride-1">Concert</span>,<span class="CharOverride-1"> 266–278</span>; Catrinel Popa, <span class="CharOverride-1">Epoca romanţului</span>, RL, 2002, 5; Daniel Cristea-Enache, <span class="CharOverride-1">Oracol la Cotroceni</span>, CLT, 2009, 51. &#9; <span class="Semnatura">D.C.-E.</span></p>
			<div class="_idGenObjectLayout-1">
				<div id="_idContainer007">
					<div id="_idContainer005" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DRĂGAN</span><span class="CharOverride-2">, Mihai</span> (6.XII.1937, Viişoara, <br />j. Bacău – 1.XI.1993, Iaşi), istoric <br />şi critic literar. </p>
					</div>
					<div id="_idContainer006" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05_D2_Douamiism-Drum_nou_284-344-web-resources/image/Dragan_Mihai.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Elenei (n. Stoian) şi al lui Neculai Drăgan, ţărani, şi frate cu scriitorul Gheorghe Drăgan. A urmat şcoala elementară în satul natal şi la Târgu Ocna, unde, între 1952 şi 1955, frecventează și liceul, după terminarea căruia se înscrie la Facultatea de Filologie a Universităţii „Al. I. Cuza” din Iaşi, absolvind în 1960. În acelaşi an este şef de cabinet la Catedra de literatură română a acestei facultăţi, devenind profesor  în 1991. Şi-a luat doctoratul în 1972. A fost membru în comitetele de redacţie la revistele „Alma Mater”, „Limba română” (Chişinău), „Analele ştiinţifice ale Universităţii «Al. I. Cuza» din Iaşi”, seria literatură (1972 şi 1989). A debutat în „Iaşul literar” (1958), colaborând apoi cu studii, articole şi cronici literare la „Convorbiri literare”, „Cronica”, „România literară”, „Luceafărul”, „Manuscriptum”, „Revue roumaine”, „Steaua”, „Viaţa românească”, „Literatorul”, „Tribuna” ş.a. Prima carte, <span class="CharOverride-1">Aproximaţii critice</span>, îi apare în 1970.</p>
			<p class="Heuristica-BASE">Istoric literar prin formaţie şi structură, <span class="CharOverride-2">D.</span> îşi concepe monografia <span class="CharOverride-1">B.P. Hasdeu</span> (1972; Premiul Uniunii Scriitorilor), după dihotomia tradiţională viaţă–operă. Reprezentând cea dintâi cercetare amplă asupra lui Hasdeu, lucrarea beneficiază de o documentare deosebit de serioasă, iar concluziile la care ajunge autorul după explorarea întinselor şi variatelor teritorii pe care savantul le-a străbătut sunt frecvent judicioase. Exegetul analizează detaliat şi competent activitatea de istoric, scriitor şi filolog a lui Hasdeu, aflând punctele lor comune şi constantele revelatorii pentru spiritul hasdeean. O atenţie aparte a acordat <span class="CharOverride-2">D.</span> vieţii şi operei lui M. Eminescu. A fost coordonatorul colecţiei „Eminesciana”, scoasă de Editura Junimea din Iaşi, în care au apărut peste cincizeci de exegeze eminesciene, atât reeditări ale unor studii consacrate, cât şi valoroase lucrări noi. În afara a numeroase studii incluse în diverse publicaţii de specialitate, a tipărit două volume de interpretări critice (1982 şi 1986) – dintre care primul a fost distins cu Premiul Asociaţiei Scriitorilor din Iaşi –, dedicate operei de tinereţe a poetului. Cercetarea se înscrie, programatic, în ramele unui comentariu aflat la confluenţa dintre critica modernă şi cea tradiţionalistă, cu predilecţie evidentă pentru cea de-a doua, pentru cumpătarea ei. Istoricul literar e un adversar tenace, îndârjit al exagerărilor protocroniste, precum şi al acelora care urmăresc reevaluări radicale. Reluând o veche dispută referitoare la valoarea postumelor şi a antumelor eminesciene, <span class="CharOverride-2">D.</span> înclină net în favoarea textelor antume, considerate singurele care au primit cu adevărat girul creatorului. Opera eminesciană este studiată cu ajutorul a două modalităţi: una istoristă (în care, totuşi, biografia este subsumată operei) şi una tematică (unde locul de căpetenie revine laitmotivelor obsedante). Istoricul literar îmbină sugestiile biografice cu jaloanele oferite de operă, precum apariţia unui motiv definitoriu sau atitudinea faţă de limbaj. El investighează cu deosebire căile prin care Eminescu se detaşează de precursori, pentru a dobândi ceea ce se numeşte „identitatea ascunsă a personalităţii creatoare”. Crede că poetul a respectat principiile unei estetici romantice. În consecinţă, analiza creaţiei are în vedere mai ales concordanţele cu aceasta. Investigarea diacronică este unul dintre elementele esenţiale ale criticii lui<span class="CharOverride-2"> D.</span>, ceea ce conferă interpretărilor sale atributele unei serioase istorii a începuturilor eminescianismului. <span class="CharOverride-2">D.</span> a studiat atent, de asemenea, opera lui Titu Maiorescu, C. Dobrogeanu-Gherea şi G. Ibrăileanu, fie în monografii separate (<span class="CharOverride-1">G. Ibrăileanu</span>, 1971, <span class="CharOverride-1">Lecturi posibile</span>, 1978), fie în capitole din alte volume (<span class="CharOverride-1">Clasici şi moderni</span>,1987). A îngrijit şi prefaţat ediţii din scrierile lui B.P. Hasdeu, G. Ibrăileanu, Vladimir Streinu, M. Eminescu. A semnat prefeţe la volume din B.P. Hasdeu, Mihail Sadoveanu, V. Alecsandri, Pompiliu Constantinescu ș.a. Tentat şi de instrumentarul criticului de întâmpinare, scrie cronici literare, reunite în două volume, <span class="CharOverride-1">Aproximaţii critice</span> şi <span class="CharOverride-1">Reacţii critice</span> (1973). În această ipostază, înţelege abordarea literaturii ca o „formă a pasiunii”, de unde înclinaţia către fraza polemică, punitivă, îndreptată mai ales către derapajele pe care le consideră pretins novatoare.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Aproximaţii critice</span>, Iaşi, 1970; <span class="CharOverride-1">G. Ibrăileanu</span>, Bucureşti, 1971; <span class="CharOverride-1">B.P. Hasdeu</span>, Iaşi, 1972; <span class="CharOverride-1">Reacţii critice</span>, Iaşi, 1973; <span class="CharOverride-1">Lecturi posibile (T. Maiorescu, G. Ibrăileanu</span>), Iaşi, 1978; <span class="CharOverride-1">Mihai Eminescu. Interpretări</span>, I–II, Iaşi, 1982–1986; <span class="CharOverride-1">Clasici şi moderni,</span> Bucureşti, 1987; <span class="CharOverride-1">Eminescu tânăr sau „A doua mea fiinţă”</span>, îngr. şi postfaţă Gheorghe Drăgan, Iaşi, 1999. <span class="CharOverride-2">Ediţii: </span>B.P. Hasdeu, <span class="CharOverride-1">Pagini alese</span>, pref. edit., Bucureşti, 1968; G. Ibrăileanu, <span class="CharOverride-1">Campanii</span>, pref. edit., Bucureşti, 1971, <span class="CharOverride-1">Mihai Eminescu</span>, pref. edit., Iaşi, 1974, <span class="CharOverride-1">Studii literare</span>, introd. edit., Iaşi, 1986 (în colaborare cu Lenuţa Drăgan); Vladimir Streinu, <span class="CharOverride-1">Eminescu</span>,<span class="CharOverride-1"> </span>pref. edit., Iaşi, 1989; M. Eminescu, <span class="CharOverride-1">Poezii</span>, introd. edit., Iaşi, 1995.</p>
			<p class="Heuristica___m_RPR"><span class="CharOverride-2">Repere bibliografice:</span> Mihai Ungheanu, <span class="CharOverride-1">„Aproximaţii critice”</span>, RL, 1970, 36; Alex. Ştefănescu, <span class="CharOverride-1">„B.P. Hasdeu”</span>, TMS, 1972, 8; Ciobanu, <span class="CharOverride-1">Panoramic</span>, <span class="CharOverride-1">320–322</span>;<span class="CharOverride-1"> </span>Nicolae Ciobanu, <span class="CharOverride-1">O nouă exegeză</span>, LCF, 1982, 24; Nicolae Manolescu, <span class="CharOverride-1">Pozitivismul şi metodele noi</span>, RL, 1987, 21; Gh. Bulgăr, <span class="CharOverride-1">„Clasici şi moderni”</span>, ST, 1988, 2; Ioan Holban, <span class="CharOverride-1">Portretul criticului la maturitate</span>, CRC, 1992, 23; Ion Apetroaie, <span class="CharOverride-1">Mihai Drăgan – profesorul şi criticul</span>, CRC, 1993, 22; Nicolae Busuioc, <span class="CharOverride-1">Oglinzile cetăţii</span>, I, Chişinău, 1994, <span class="CharOverride-1">45–60</span>;<span class="CharOverride-1"> </span>Grigurcu, <span class="CharOverride-1">Peisaj</span>, II, <span class="CharOverride-1">266–269</span>;<span class="CharOverride-1"> </span>Maftei,<span class="CharOverride-1"> Personalităţi</span>,<span class="CharOverride-1"> </span>VI,<span class="CharOverride-1"> 150</span>; <span class="CharOverride-1">Dicţ. scriit. rom.</span>,<span class="CharOverride-1"> </span>II, <span class="CharOverride-1">146–148</span>; Nicoleta Sălcudeanu, <span class="CharOverride-1">Cei doi Drăgan</span>, VTRA, 2001, 1; Lenuţa Drăgan, <span class="CharOverride-1">Mihai Drăgan. Bibliografie</span>, pref. Pavel Florea, Bacău, 2002. &#9; <span class="Semnatura">D.M.</span></p>
			<p class="Heuristica-PRIMUL"><span class="titlu-12 CharOverride-7">DRăGAN</span><span class="CharOverride-2">, Radu </span>(9.IX.1955, Bucureşti), poet, eseist. Este fiul Gabrielei şi al lui Constantin Drăgan. Urmează, la Bucureşti, Liceul „Tudor Vladimirescu” (1970–1974) şi Institutul de Arhitectură, absolvit în 1982. Publică versuri în „Amfiteatru” şi „Luceafărul” şi debutează editorial cu volumul <span class="CharOverride-1">Marea transparenţă</span> (1979; Premiul Editurii Albatros). Între 1982 şi 1990 practică arhitectura la Romproiect şi Proiect Bucureşti şi este, din 1990, cadru didactic la Universitatea de Arhitectură şi Urbanism „Ion Mincu”. În ianuarie 1990 fondează revista „Arhitext”; publică aici, ca şi în „Arhitectura” şi la „Revista de istorie şi teorie literară”, eseuri şi critică literară. Mai scrie la „Dilema” („Dilema veche”), „Contrapunct”, „Tribuna”, „Cotidianul” ş.a., fiind şi colaborator permanent la „Jurnalul literar”, unde publică articole în marginea actualităţii. Lucrând în mai multe agenţii de arhitectură şi decoraţiuni interioare, face, la Paris, un doctorat în antropologie socială şi etnologică la École des Hautes Études en Sciences Sociales şi altul în ştiinţa religiilor (1996–2000) la École Pratique des Hautes Études, susţinut cu teza <span class="CharOverride-1">La Pierre Dieu. Espace et matière dans les traités alchimiques de la fin de la Renaissance</span>. Se stabileşte în cele din urmă la Paris, unde conduce propria agenţie de arhitectură.</p>
			<p class="Heuristica-BASE">Poemele din volumul de debut al lui <span class="CharOverride-2">D.</span>, <span class="CharOverride-1">Marea</span> <span class="CharOverride-1">transparenţă</span>, se alcătuiesc într-un imaginar încărcat de îngeri, unde „sămânţa se naşte din abur”, iar cuvântul „se-aşază pe inimă suav”. Natura vizionară a lirismului şi aspiraţia spre transcendenţă, care se vădesc şi în raporturile cu limbajul poetic, sunt definitorii: „A trebuit să-nvăţ acel grai pământesc/ întreb piatra şi ea nu-mi răspunde/ întreb mierla şi ea tace/ nedumerită/ Norul se furişează tiptil/ Vulturul mă ciocăneşte dispreţuitor/ – Descoperă tu cuvântul, spune el/ Află cuvântul care nu se spune şi ne ţine pe toate/ să nu ne prăbuşim” (<span class="CharOverride-1">Cerşirea limbii</span>). În acelaşi spirit reflexiv se compun şi se succedă în volumul <span class="CharOverride-1">Vară sălbatică</span> (2006) secvenţe ale imaginarului şi ale amintirii, într-un spectacol baroc, ce desfăşoară înţelesuri ducând nu o dată spre o viziune a destrămării. O primă culegere de eseuri, <span class="CharOverride-1">Fiinţa şi spaţiul: pentru o hermeneutică a spaţiului sacru</span> (1992, în colaborare cu Augustin Ioan), dezvăluie preocuparea predilectă a autorului. <span class="CharOverride-1">Muntele înflorit</span>. <span class="CharOverride-1">Contribuţie la o hermeneutică a imaginarului</span> (1998) este o cercetare analitică a spaţiului simbolic din mai multe texte alchimice de la sfârşitul Renaşterii. Fără nici o tendinţă spre tracomanie, patru din cele cinci studii de aici se referă la mitul magului Zalmoxis: <span class="CharOverride-1">Muntele şi peştera</span>, <span class="CharOverride-1">Barbarul în imperiu</span>, <span class="CharOverride-1">Mitul renascentist al Magului Zalmoxis</span>, <span class="CharOverride-1">Muntele înflorit.</span> Informaţiile despre cultul lui Zalmoxis se ordonează într-o serie ce relevă structurile care au produs mitul. Şi în <span class="CharOverride-1">Piatra filosofală. Spaţiu, spirit şi materie în tratatele alchimice de la sfârşitul Renaşterii (1595–1624)</span>, carte din 2010,<span class="CharOverride-1"> </span>eseistul examinează erudit contribuţia alchimiei la schimbarea perspectivei asupra raporturilor dintre câteva concepte fundamentale. Încercând „să dea viaţă unui mod de gândire fără şanse de resuscitare actuală”, exegetul e „înzestrat cu har interpretativ şi cu răbdare arhivistică” (Sorin Lavric). <span class="CharOverride-1">Lumile răsturnate</span> (2000), traducere a cărţii <span class="CharOverride-1">La Représentation de l’espace de la societé traditionnelle.</span> <span class="CharOverride-1">Les Mondes renversés</span>, apărută la Paris–Montreal în 1999, este o analiză comparativă a spaţiului ca reprezentare socială, pe baza cercetărilor autorului în satele vâlcene. <span class="CharOverride-2">D. </span>nu este preocupat doar de spaţiul „construit”; el abordează problemele legate de complementaritatea a două entităţi: lumea de aici şi lumea de dincolo, făcând din <span class="CharOverride-1">Lumile răsturnate</span>, potrivit opiniei lui Paul-Henri Stahl, o carte greu de înscris într-o disciplină anume. Volumul <span class="CharOverride-1">Meteorologie</span> (2008) reuneşte articole şi eseuri politice publicate în primele două decenii postrevoluţionare. Voce sigură, echilibrată, formată în contactul cu istoria culturii, <span class="CharOverride-2">D. </span>nu cade niciodată în entuziasmele conjuncturale, relevând mai degrabă reflexele trecutului asupra epocii contemporane. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Marea transparenţă</span>, Bucureşti, 1979; <span class="CharOverride-1">Fiinţa şi spaţiul: pentru o hermeneutică a spaţiului sacru</span> (în colaborare cu Augustin Ioan), Bucureşti, 1992; ed. (<span class="CharOverride-1">Symbols and Language in Sacred Christian Architecture</span>),<span class="CharOverride-1"> </span>tr. Cristina Ilina Sălăjan, Lewiston, 1996; <span class="CharOverride-1">Muntele înflorit. Contribuţii la o hermeneutică a imaginarului</span>, Bucureşti, 1998; <span class="CharOverride-1">La Représentation de l’espace de la société traditionnelle. Les Mondes renversés</span>, pref. Michel Meslin, Paris–Montreal, 1999; ed. (<span class="CharOverride-1">Lumile răsturnate</span>), tr. Roxana Pitea, pref. Paul-Henri Stahl, Bucureşti, 2000; <span class="CharOverride-1">Vară sălbatică</span>, Constanţa, 2006; <span class="CharOverride-1">Meteorologie. Articole politice 1990–2007</span>, Bucureşti, 2008; <span class="CharOverride-1">Piatra filosofală. Spaţiu, spirit şi materie în tratatele alchimice de la sfârşitul Renaşterii (1595–1624)</span>, tr. Stela Gheţie, Bucureşti, 2010. </p>
			<p class="Heuristica___m_RPR"><span class="CharOverride-2">Repere bibliografice:</span> Constanţa Buzea, „<span class="CharOverride-1">Marea transparenţă”</span>, AFT, 1979, 10; Laurenţiu Ulici, <span class="CharOverride-1">Universul poetic</span>, RL, 1980, 3; Dorin Ştefănescu, <span class="CharOverride-1">„Muntele înflorit”</span>, VTRA, 1999, 4; Baptiste Coulmont, [<span class="CharOverride-1">Radu Drăgan</span>], „Archives des sciences sociales des religions” (Paris), 1999; Anne Vergati,<span class="CharOverride-1"> Ethnologie française</span>, Paris, 2000, <span class="CharOverride-1">647–648</span>; Marius Vasileanu, <span class="CharOverride-1">„Cred că sunt un fel de vestigiu nereuşit al mitului omului universal” </span>(interviu cu Radu Drăgan), ALA, 2007, 878; Emilian Marcu, <span class="CharOverride-1">„Vară sălbatică”</span>, CL, 2007, 8; Sorin Lavric, <span class="CharOverride-1">Simboluri în firidă</span>, RL, 2011, 4. &#9; <span class="Semnatura">M.P.-C.</span></p>
			<p class="Heuristica-PRIMUL"><span class="titlu-12">DRĂGANU</span><span class="CharOverride-2">, Nicolae</span> (18.II.1884, Zagra, j. Bistriţa-Năsăud – 17.XII.1939, Cluj), istoric literar, filolog. Este fiul Dochiei (n. Manu) şi al lui Teodor Drăganu, învăţător. După absolvirea şcolii „triviale” din comună, urmează, între 1894<span class="articol CharOverride-9">–1902,</span> cursurile Gimnaziului Superior Fundaţional din Năsăud. Obţine apoi o bursă din fondurile grănicereşti şi studiază filologia clasică şi limba română la Universitatea din Budapesta. Îşi susţine doctoratul în 1906 cu o lucrare despre compunerea cuvintelor româneşti, scrisă în limba maghiară, publicată în acelaşi an. Este încadrat ca profesor „suplent” la Gimnaziul Superior Fundaţional (devenit Liceul Român Grăniceresc) din Năsăud, iar în 1908, după primirea atestatului în specialităţile limba şi literatura latină, greacă şi română, este promovat profesor „ordinar” definitiv. Obţine în 1916 abilitarea ca docent la Universitatea din Cluj, pentru ca, imediat după Marea Unire, să se implice în reorganizarea acestei instituţii de învăţământ superior. În 1919 devine profesor la Catedra de limba şi literatura română II (Istoria limbii şi literaturii române vechi) de la Facultatea de Litere şi Filosofie. Deţine pentru o perioadă funcţiile de prorector şi rector girant al Universităţii „Regele Ferdinand I” şi pe aceea de decan. Face parte, concomitent, din echipa Muzeului Limbii Române, înfiinţat de Sextil Puşcariu, la Cluj, în 1919, unde participă, împreună cu Theodor Capidan, Constantin Lacea, Constantin Diculescu, Teodor Naum, Ştefan Paşca ş.a., la elaborarea <span class="CharOverride-1">Dicţionarului limbii române</span>. Este ales membru corespondent al Academiei Române în 1923 şi membru activ în 1939, precum şi preşedinte al secţiei literare a Astrei şi al Societăţii Române de Lingvistică (1939). În intervalul 1933–1938 a fost primar al Clujului. Debutează publicistic ca elev, în anul şcolar 1901<span class="articol CharOverride-9">–1902, în revista „Musa someşană” a Societăţii de Lectură Virtus Romana Rediviva din Năsăud, cu câteva „observări critice” asupra poeziei </span><span class="articol CharOverride-10">Moartea lui Fulger </span><span class="articol CharOverride-9">de George Coşbuc. </span>Începe să colaboreze cu articole şi recenzii la „Revista Bistriţei”, „Nyelvtudomány” şi „Lupta”, ultimele două din Budapesta, iar primul studiu mai amplu, intitulat <span class="CharOverride-1">Limbă şi istorie</span>, este publicat în 1909 în „Transilvania” din Sibiu. În 1914, la recomandarea lui A. Philippide, Academia Română îi editează lucrarea <span class="CharOverride-1">Două manuscripte vechi: Codicele Todorescu şi Codicele Marţian</span>, o primă afirmare a vocaţiei sale filologice. În paralel, continuă să fie prezent cu numeroase studii de istorie a limbii, lexicologie, toponimie, antroponimie şi istorie literară în reviste precum „Luceafărul” (Sibiu), „Pagini literare” (Arad), „Societatea de mâine” (Cluj), „Arhiva someşană” (Năsăud), „Junimea literară” (Cernăuţi), „Revista filologică” (Cernăuţi), „Anuarul Institutului de Istorie Naţională” şi, cu precădere, în „Dacoromania”. Volumele consacrate onomasticii şi sintaxei completează profilul unuia dintre reprezentanţii de frunte ai şcolii lingvistice clujene.</p>
			<p class="Heuristica-BASE">Studiul vechilor texte româneşti a fost o constantă a exegezelor lui <span class="CharOverride-2">D.</span>, ilustrate în primul rând de ediţia din 1914 consacrată celor două miscelanee nord-transilvănene, <span class="CharOverride-1">Todorescu</span> şi <span class="CharOverride-1">Marţian</span>, în al cărei preambul filologul scria: „Chestiunea priorităţii între tipăriturile şi manuscriptele cele mai vechi ale noastre este de o importanţă capitală, căci cu cât se vor descoperi mai multe manuscripte vechi, din cari se va putea reconstrui prototipul originalului, respectiv al traducerii originale, cu atât mai uşor se va rezolvi definitiv şi se va putea constata data când am început a scrie, respectiv a traduce cărţi în româneşte”. Contribuţiile de istorie literară ale lui <span class="CharOverride-2">D.</span> au, mai întâi, o componentă filologică, textologică, complinită de o perspectivă comparatistă şi culturală. Principalele sale studii consacrate perioadei vechi sunt aplicative şi cuprind, de regulă, în subsidiar, transcrieri de texte, reproduceri de filigrane, facsimile sau glosare. Pot fi enumerate câteva titluri de referinţă: <span class="CharOverride-1">Calvinismul şi literatura românească </span>(1916), <span class="CharOverride-1">Un pasaj din Evangheliarul de la 1560-61 al lui Coresi rău înţeles până acum</span> (1921), <span class="CharOverride-1">Critica ştiinţifică în filologia noastră actuală</span> (1922), <span class="CharOverride-1">Un fragment din cel mai vechi molitvenic românesc</span> (1922), <span class="CharOverride-1">Catehisme luterane</span> (1922), <span class="CharOverride-1">Cea mai veche carte rákóczyană</span> (1922), <span class="CharOverride-1">Pagini de literatură veche </span>(1923), <span class="CharOverride-1">Manuscrisul Liceului Grăniceresc „G. Coşbuc” din Năsăud şi săsismele celor mai vechi manuscrise româneşti </span>(1923), <span class="CharOverride-1">Codicele pribeagului Gheorghe Ştefan, voievodul Moldovei</span> (1925), <span class="CharOverride-1">Despre ce Psaltire şi Liturghie vorbeşte Pavel Tordaşi la 1570?</span> (1926), <span class="CharOverride-1">Versuri vechi</span> (1926), <span class="CharOverride-1">Cea mai veche „slavoslovie” (doxologie) românească</span> (1929), <span class="CharOverride-1">Un manuscris calvino-român din veacul al XVII-lea</span> (1936), <span class="CharOverride-1">Un manuscris de apocrif religios ardelean din sec. al XV-lea?</span> (1938), <span class="CharOverride-1">Transcrierea textelor chirilice</span> (1941) ș.a. O solidă cercetare monografică, apărută în 1926 în „Dacoromania”, este dedicată umanistului ardelean Mihail Halici, cu un subtitlu semnificativ: <span class="CharOverride-1">Contribuţie la istoria culturală românească din sec. XVII</span>. <span class="CharOverride-2">D.</span> întreprinde aici un excurs amplu în literatura barocă transilvană, în care se examinează biografia acestei familii de cărturari români, cântecele calvine şi psalmii versificaţi copiaţi de Mihail Halici senior în jurul anului 1640, încercările literare ale lui Mihail Halici fiul, cel care se considera „nobilis romanus civis”, precum şi raporturile acestuia cu Valentin Franck von Franckenstein şi cu Francisc Páriz Pápai. Studierea dicţionarului <span class="CharOverride-1">Anonymus Caransebensiensis</span>, căruia îi găseşte un model latino-maghiar, îi sugerează exegetului o serie de argumente în favoarea atribuirii textului aceluiaşi Halici junior, deşi îşi dă seama că „mai pluteşte o mică umbră de îndoială” asupra acestei paternităţi. Apetenţa pentru medievistica literară şi-a găsit confirmarea prin publicarea, în 1938, a micului tratat intitulat <span class="CharOverride-1">Histoire de la littérature roumaine de Transylvanie des origines à la fin du XVIII-e siècle</span>, redactat iniţial în română. Lucrarea constituie o retrospectivă a literaturii medievale şi premoderne transilvănene, privită în contextul fenomenului cultural naţional. Istoricul îşi propune, astfel, să realizeze o panoramă reprezentativă, ale cărei repere se situează între primele manifestări de „literatură bizantină mijlocită de lumea slavă” şi până în jurul anului 1780, „dată la care se poate fixa începutul literaturii nouă româneşti”. Un posibil model este <span class="CharOverride-1">Istoria literaturii române. Epoca veche</span> a lui Sextil Puşcariu. <span class="CharOverride-2">D.</span> va îmbrăţişa din aceeaşi perspectivă „evoluţionistă”, ca şi predecesorul său, studiul istoriei literare, concepută în strânsă interdependenţă cu dezvoltarea limbii literare. Sunt repuse în discuţie aspecte susceptibile de interpretări în privinţa originilor scrisului în limba română, precum şi a rolului pe care l-au avut o serie de centre culturale în dezvoltarea tiparului. Este surprinsă, totodată, şi activitatea de promovare a cărţii manuscrise, atât a textelor religioase, cât şi a literaturii populare. În acelaşi timp el reevaluează figuri de cărturari, cvasianonimi până atunci, ignoraţi, în general, de istoriografia noastră literară, între care Ioan Zoba din Vinţ, Gheorghe Buitul, Gavril Ivul, Mihail Halici, Teodor Corbea, Radu Tempea, Gherontie Cotorea sau Dimitrie Eustatievici Braşoveanul. Preocupat de elucidarea unor probleme de filiaţie a textelor româneşti sau a ecourilor influenţei calvine în literatura veche, autorul pune în evidenţă, cu probitate, interferenţele culturale româno–maghiare care au favorizat ecloziunea fenomenului autohton. Trebuie remarcat faptul că formaţia sa şi-a pus amprenta, în planul descriptiv-analitic, asupra modului de concepere a acestei sinteze, istoria literară constituind, pentru <span class="CharOverride-2">D.</span>, „o formă de cultură filologică” (Marin Bucur). El se angrenase, de fapt, încă de la primele sale studii, în febra discuţiilor din epocă, nu o dată polemice, în legătură cu localizarea şi datarea textelor rotacizante, precum şi cu identificarea curentului cultural care a determinat apariţia primelor traduceri de cărţi religioase în limba română. Este interesant că autorul şi-a revizuit, pe parcurs, unele opinii, fără să rămână adeptul închistat al unei teorii unice, imuabile. Astfel, dacă la începuturile sale aderase la teoria husită, lansată de N. Iorga şi împărtăşită, mai apoi, de Sextil Puşcariu, I.-A. Candrea, Al. Procopovici şi I. Bianu, <span class="CharOverride-2">D.</span> renunţă, în volumul din 1938, la această opţiune şi admite o „conciliere” a diverselor teorii. De asemenea, în privinţa locului în care s-a efectuat transpunerea textelor rotacizante, el adoptă, în 1914, o soluţie de compromis între punctele de vedere exprimate de N. Iorga şi de Sextil Puşcariu. Mai târziu, în 1924, într-o amplă recenzie tipărită în „Dacoromania”, <span class="CharOverride-2">D.</span> atribuie traducerea celor mai vechi texte româneşti unui sas din regiunea Bistriţei, refugiat apoi în Moldova, pentru ca în <span class="CharOverride-1">Histoire…</span> să opteze pentru un traducător din sudul Transilvaniei. <span class="CharOverride-2">D.</span> susţine că textele rotacizante ar fi copii moldoveneşti după originalele sud-ardeleneşti, fără rotacism, din care descind, deopotrivă, şi tipăriturile coresiene. De menționat că localizarea în Moldova a copiilor a fost validată, în parte, de cercetările ulterioare. Datarea vechilor texte este discutată mai precaut de <span class="CharOverride-2">D.</span>, traducerea celor rotacizante fiind plasată aproximativ în prima jumătate a secolului al XVI-lea, iar a unora dintre cărţile coresiene (<span class="CharOverride-1">Tetraevanghelul</span>, <span class="CharOverride-1">Apostolul</span>, <span class="CharOverride-1">Psaltirea</span>) la sfârşitul deceniului al şaselea al aceluiaşi secol. Există și ipoteze mai puţin credibile emise de profesorul clujean, dar multe au fost legitimate de studiile actuale. Fenomenul cultural vechi românesc este abordat, aşadar, dintr-o perspectivă predominant filologică, în care se face în permanenţă apel la realitatea textuală. Faptul de limbă este adus adesea în sprijinul ipotezelor şi a datelor de istorie literară. De altfel, într-un capitol introductiv, rămas nepublicat, la <span class="CharOverride-1">Cursul de istorie a literaturii române vechi</span>, <span class="CharOverride-2">D.</span> îşi expune principiile metodologice, prin integrarea istoriei literare în filologie, căreia îi conferă, în spirit neogramatic, o sferă atotcuprinzătoare: „Istoria lim&#173;bii şi a literaturii fac parte din filologie. […] Când studiem deci istoria limbii şi a literaturii pe bază de texte pe care le colaţionăm, stabilim, interpretăm şi criticăm, fixându-le vechimea, originalitatea, valoarea etc., întrebuinţăm metode filologice, facem filologie, fie că o înţelegem pe aceasta în sensul ei obişnuit, ori în cel mai strâmt”.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Istoria şcoalelor năsăudene </span>(în colaborare cu Virgil Şotropa), Năsăud, 1913; <span class="CharOverride-1">Mihail Halici (Contribuţie la istoria culturală românească din sec. XVII)</span>, Cluj, 1926; <span class="CharOverride-1">George Coşbuc la liceul din Năsăud şi raporturile lui cu grănicerii</span>, [Bistriţa], [1927]; <span class="CharOverride-1">Histoire de la littérature roumaine de Transylvanie des origines à la fin du XVIII-e siècle</span>, Bucureşti, 1938; ed. bilingvă (<span class="CharOverride-1">Istoria literaturii române din Transilvania de la origini până la sfârşitul secolului al XVIII-lea – Histoire de la littérature roumaine de Transylvanie dès origines à la fin du XVIII-e siècle</span>), îngr. și pref. Octavian Şchiau și Eugen Pavel, Cluj-Napoca, 2003. <span class="CharOverride-2">Ediţii</span>: <span class="CharOverride-1">Două manuscripte vechi: Codicele Todorescu şi Codicele Marţian</span>,<span class="CharOverride-1"> </span>Bucureşti–Leipzig–Viena, 1914; George Coşbuc, <span class="CharOverride-1">Poveşti în versuri</span>, Sibiu, 1929.</p>
			<p class="Heuristica___m_RPR"><span class="CharOverride-2">Repere bibliografice:</span> N. Cartojan, <span class="CharOverride-1">„Un fragment din cel mai vechi molitvenic românesc”</span>, AIN, 1923; Al. Rosetti, <span class="CharOverride-1">„Manuscrisul Liceului Grăniceresc «G. Coşbuc» din Năsăud şi săsismele celor mai vechi manuscrise româneşti”</span>, „Grai şi suflet”, 1925, 1; N. Iorga, <span class="CharOverride-1">„Mihail Halici (Contribuţie la istoria culturală românească din sec. XVII)”</span>, RI, 1926, 10<span class="articol CharOverride-11">–</span>12; N. Cartojan, <span class="CharOverride-1">N. Drăganu</span>, CEL, 1940; D. Popovici, <span class="CharOverride-1">Nicolae Drăganu</span>, GR, 1940, 1<span class="articol CharOverride-11">–</span>4; Sextil Puşcariu, <span class="CharOverride-1">Nicolae Drăganu</span>, DR, 1941; Iorgu<span class="CharOverride-2"> </span>Iordan, <span class="CharOverride-1">Nicolae Drăganu. 1884–1939</span>, „Societatea Română de Lingvistică”, 1942, seria I, memoriul 1; Romulus Todoran, <span class="CharOverride-1">Nicolae Drăganu</span>, T, 1942, 12; Perpessicius, <span class="CharOverride-1">Opere</span>, X, <span class="CharOverride-1">89–90</span>; Bucur, <span class="CharOverride-1">Istoriografia</span>, <span class="CharOverride-1">184–187</span>; Macrea, <span class="CharOverride-1">Contribuţii</span>, <span class="CharOverride-1">348–364</span>; Octavian Şchiau, <span class="CharOverride-1">Nicolae Drăganu – filolog şi istoric literar</span>, CLG, 1984, 2; Nicolae Florescu, <span class="CharOverride-1">Istoriografia literaturii române vechi</span>, I, Bucureşti, 1996, <span class="CharOverride-1">19</span><span class="articol CharOverride-12">–</span><span class="CharOverride-1">20</span>; Mihai Gherman, <span class="CharOverride-1">Nicolae Drăganu – filolog</span>, DR, 1998<span class="articol CharOverride-11">–</span>1999, 1<span class="articol CharOverride-11">–</span>2; Pavel, <span class="CharOverride-1">Arheologia</span>,<span class="CharOverride-1"> 138–147</span>. &#9; <span class="Semnatura">E.P.</span></p>
			<div class="_idGenObjectLayout-1">
				<div id="_idContainer010">
					<div id="_idContainer008" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DRĂGĂNOIU</span><span class="CharOverride-2">, Ion</span> (6.I.1943, Braşov – 23.V.2003, Bucureşti), poet. </p>
					</div>
					<div id="_idContainer009" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05_D2_Douamiism-Drum_nou_284-344-web-resources/image/1.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Elenei (n. Moraru) şi al lui Gheorghe Drăgănoiu, funcţionar. Învaţă mai întâi în oraşul natal, unde în 1960 termină liceul, şi e student la Facultatea de Filologie din Cluj până în 1964, absolvind în 1965 Facultatea de Limba şi Literatura Română a Universităţii din Bucureşti, secţia jurnalistică. Între 1965 şi 1970 funcţionează ca redactor la Radioteleviziunea Română, iar până în 1984 ca redactor la „România liberă”. Un timp liber profesionist, conduce după 1989 agenţia I.D. Press International. A debutat în 1966 la revista „Luceafărul”, iar prima carte de versuri, <span class="CharOverride-1">Aproape sonete</span>, îi apare în 1969. Pentru <span class="CharOverride-1">Scene de vânătoare</span> (1981) a fost distins cu Premiul Uniunii Scriitorilor, iar pentru <span class="CharOverride-1">Starea provizorie</span> (1984) cu Premiul Asociaţiei Scriitorilor din Bucureşti, un premiu al aceleiaşi asociaţii obţinând și în 2000. I s-au mai acordat premii la festivalurile internaţionale de la Varşovia, Sarajevo, Smederevo. A colaborat la mai toate revistele literare din ţară şi a semnat și cu pseudonimul Speusip.</p>
			<p class="Heuristica-BASE">Cu <span class="CharOverride-1">Aproape sonete</span><span class="CharOverride-2"> D.</span> încearcă să reimpună forma fixă de poezie într-un moment în care versul liber aproape se clasicizase. Gestul nu este polemic, cum ar putea să pară, ci dovedeşte o intuire exactă a propriilor disponibilităţi. Bun meşteşugar al versului, el se arată preocupat exclusiv de forma lor, imaginarul liric limitându-se la câteva obsesii: plecarea, întoarcerea, trecerea ireversibilă a timpului, nostalgia amintirilor, tristeţea iubirii pierdute. Tonul discret de cantilenă e întrerupt de enunţuri ce se vor grave, dar care, prin frecvenţa folosirii, se banalizează. Cel de-al doilea volum, <span class="CharOverride-1">Discurs împotriva metodei</span> (1971), surprinde prin schimbarea stilului şi a manierei. E o poezie prin excelenţă discursivă, în care nu se mai întrezăreşte nimic din grija excesivă pentru formă, ci, dimpotrivă, izbitoare e încercarea de exprimare nudă a ideii. Dacă în placheta de debut <span class="CharOverride-2">D.</span> ermetiza în maniera Ion Barbu, acum, ca şi în <span class="CharOverride-1">Poeme mecanice</span> (1973), spiritul tutelar se dovedeşte a fi Nichita Stănescu, depistabil încă de la titlurile poemelor: <span class="CharOverride-1">Ceea ce se vede, Ceea ce abia se mai vede, Ceea ce se aude, Ceea ce nu se poate mânca</span> etc. Odată cu <span class="CharOverride-1">Grădina de iarnă</span> (1980), poetul reuşeşte desprinderea de modele, oferind un teritoriu liric propriu, în care grădinarul, „poarta fecioarei”, grădina sunt doar câteva simboluri ce revin cu obstinaţie. Aşa cum în <span class="CharOverride-1">Scene de vânătoare</span> „regele parcului”, un personaj misterios, dă unitate întregului volum, în <span class="CharOverride-1">Camera albă</span> (1982) metafora cheie o constituie legiunile interioare care „mărşăluiesc neobosit” sau „se apropie de ultimul cerc”. Versurile din <span class="CharOverride-1">Starea provizorie</span> nu fac decât să accentueze ceea ce Mircea Iorgulescu remarcase în urmă cu câţiva ani: „Indiferent însă de atitudinea stilistică adoptată, Ion Drăgănoiu este un sentimental obosit, cu emoţii destrămate şi muzicale, fugar melancolice”. A mai semnat şi reportajele din <span class="CharOverride-1">Fotografii fără retu</span>ş (1974, în colaborare cu Mihai Creangă) şi din culegerea <span class="CharOverride-1">Convorbirile de joi</span> (1988), ce cuprinde textele radiodifuzate în cadrul emisiunii cu acelaşi titlu.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Aproape sonete</span>, Bucureşti, 1969; <span class="CharOverride-1">Discurs împotriva metodei</span>, Bucureşti, 1971; <span class="CharOverride-1">Poeme mecanice</span>, Cluj, 1973; <span class="CharOverride-1">Fotografii fără retuş</span> (în colaborare cu Mihai Creangă), Bucureşti, 1974; <span class="CharOverride-1">Grădina de iarnă</span>, Cluj-Napoca, 1980; <span class="CharOverride-1">Scene de vânătoare</span>, Bucureşti, 1981; <span class="CharOverride-1">Camera albă</span>, Bucureşti, 1982; <span class="CharOverride-1">Starea provizorie</span>, Bucureşti, 1984; <span class="CharOverride-1">Convorbirile de joi</span>, Cluj-Napoca, 1988; <span class="CharOverride-1">Alice în ţara noţiunilor</span>, Bucureşti, 2000; <span class="CharOverride-1">Claudia-san sau Poemul celular</span>, Bucureşti, 2000; <span class="CharOverride-1">Noapte iugoslavă</span>, pref. Lucian Raicu, Bucureşti, 2001; <span class="CharOverride-1">I fedeli d’amore</span>, pref. Octavian Soviany, Bucureşti, 2001.</p>
			<p class="Heuristica___m_RPR"><span class="CharOverride-2">Repere bibliografice:</span> Dan Laurenţiu, <span class="CharOverride-1">„Aproape sonete”</span>, LCF, 1969, 16; Nicolae Baltag, <span class="CharOverride-1">„Aproape sonete”</span>, „Scânteia tineretului”, 1969, 6212; Dumitru Micu, <span class="CharOverride-1">„Aproape sonete”</span>, RL, 1969, 43; Corina Popescu, <span class="CharOverride-1">„Discurs împotriva metodei”</span>, RL, 1972, 3; Daniel Dimitriu, <span class="CharOverride-1">„Poeme mecanice”</span>, CL, 1973, 2; Iorgulescu, <span class="CharOverride-1">Scriitori</span>,<span class="CharOverride-1"> 59–60</span>; Dinu Flămând, <span class="CharOverride-1">Sub un clopot de sticlă</span>, AFT, 1980, 4; Laurenţiu Ulici, <span class="CharOverride-1">Clima poetică</span>, CNT, 1980, 4; Petru Poantă, <span class="CharOverride-1">„Grădina de iarnă”</span>, TR, 1980, 14; Dana Dumitriu, <span class="CharOverride-1">Un volum convingător şi original</span>, RL, 1980, 17; Valentin Taşcu, <span class="CharOverride-1">„Camera albă”</span>, CRC, 1983, 4; Dumitru Radu Popa, <span class="CharOverride-1">„Starea provizorie”</span>, TBR, 1984, 279; Raicu, <span class="CharOverride-1">Fragmente</span>,<span class="CharOverride-1"> 293–295</span>; Tartler, <span class="CharOverride-1">Melopoetica</span>,<span class="CharOverride-1"> 162–164</span>; <span class="CharOverride-1">Dicţ. scriit. rom.</span>, II, <span class="CharOverride-1">148–149</span>; Cistelecan, <span class="CharOverride-1">Al doilea top</span>, <span class="CharOverride-1">82–84. &#9; </span><span class="Semnatura">D.Gr.</span></p>
			<p class="Heuristica-PRIMUL"><span class="titlu-12">DRĂGESCU</span><span class="CharOverride-2">, Ioan (Ioachim) C.</span> (8.IX.1844, Blăjel, j. Sibiu – 21.IV.1915, Bucureşti), autor de versuri, prozator. Cu gimnaziul şi liceul făcute la Blaj, înscris un timp la Facultatea de Drept din Pesta, urmând apoi medicina la Viena, <span class="CharOverride-2">D.</span> îşi desăvârşeşte studiile în Italia şi îşi ia, în 1872, doctoratul în medicină. A fost medic în Craiova, medic primar de judeţ la Tulcea şi Constanţa, medic-şef al districtului Dolj. În timpul războiului din 1877 a plecat pe front. Preocupat de educaţia sanitară a populaţiei, publică mai multe cărţi în domeniu.</p>
			<p class="Heuristica-BASE">Activitatea literară a lui <span class="CharOverride-2">D.</span>, restrânsă, discontinuă şi mai cu seamă modestă ca valoare, debutează în timpul studiilor la Pesta (colaborări la „Concordia” şi, mai intens, la „Familia” lui Iosif Vulcan) şi continuă la Viena, unde ia parte la întrunirile literare ale Societăţii România, devenită ulterior România Jună. În Italia, la Torino, i-au apărut culegerea de poezii <span class="CharOverride-1">Amor şi Patria</span> (1869), semnată Brutu Catone Horea, şi volumul <span class="CharOverride-1">Doruri şi speranţe</span> (1871). Versurile glorifică eroii trecutului, invocă demnitatea în restrişte, aruncă blesteme împilatorilor străini. În pofida sentimentelor frumoase care le animă, poeziile sunt artificioase, prolixe, prozaice şi stârnesc ironia lui Titu Maiorescu, criticul junimist considerându-le de-a dreptul rizibile. Dintr-o perioadă de juneţe datează şi romanul <span class="CharOverride-1">Nopţile carpatine sau Istoria martirilor libertăţii</span>, tipărit la Pesta, în 1867. În încercarea de a-şi mobiliza contemporanii, autorul evocă momente semnificative din istoria Transilvaniei, precum răscoala lui Horea, Cloşca şi Crişan. De fapt, în „roman” sunt dispuse succesiv mai multe povestiri, rememorări înscenate romantic pe parcursul câtorva „nopţi carpatine”. Episoadele narative devin însă pretexte pentru nişte discursuri emfatice, cu frază pletorică, chestiunea viabilităţii personajelor neintrând aici în discuţie. Târziu, în 1903, mai apare culegerea de nuvele <span class="CharOverride-1">Dezmoşteniţii</span>, iar în 1913 <span class="CharOverride-1">Pro Patria</span>, o povestire ce romanţează vremea colonizării romane în Dacia. Utile, oarecum interesante, mai ales pentru că se adresau cititorilor din Ardeal, sunt sentimentalele impresii de călătorie în Italia, Elveţia și Franţa, publicate în „Familia” (1868–1872). <span class="CharOverride-2">D.</span> împărtăşeşte idei mazziniene, cultivă relaţii cu oameni politici şi publicişti italieni, trece în limba italiană fragmente de poezie populară românească. A tradus un cânt din <span class="CharOverride-1">Infernul</span> de Dante („Familia”, 1877) şi a mai a publicat broşura <span class="CharOverride-1">Publiu Ovidiu Nasone</span> (1887).</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Nopţile carpatine sau Istoria martirilor libertăţii</span>, Pesta, 1867; <span class="CharOverride-1">Amor şi Patria,</span> Torino, 1869; <span class="CharOverride-1">Doruri şi speranţe, </span>Torino, 1871;<span class="CharOverride-1"> Martirii libertăţii</span>, Râmnicu Sărat, 1884; <span class="CharOverride-1">Publiu Ovidiu Nasone</span>, Constanţa, 1887;<span class="CharOverride-1"> Iluzii şi dezamăgiri</span>, Constanţa, 1891; <span class="CharOverride-1">Dezmoşteniţii</span>, Bucureşti, 1903; <span class="CharOverride-1">Pro Patria</span>, Craiova, 1913.</p>
			<p class="Heuristica___m_RPR"><span class="CharOverride-2">Repere bibliografice: </span>Maiorescu, <span class="CharOverride-1">Critice</span>, I, <span class="CharOverride-1">180–182</span>,<span class="CharOverride-1"> 185</span>,<span class="CharOverride-1"> 187</span>; Pop, <span class="CharOverride-1">Conspect</span>, II, <span class="CharOverride-1">197–199</span>; Elie Dăianu, <span class="CharOverride-1">Forţele latinităţii regeneratoare. Un suflet eroic uitat: dr. Ioachim C. Drăgescu</span>, Cluj, 1938; <span class="CharOverride-1">Dicţ. lit. 1900</span>,<span class="CharOverride-1"> 302–303</span>; Popa, <span class="CharOverride-1">Tectonica</span>, <span class="CharOverride-1">198–201</span>; Faifer, <span class="CharOverride-1">Semnele</span>,<span class="CharOverride-1"> 96</span>; <span class="CharOverride-1">Dicţ. scriit. rom.</span>, II, <span class="CharOverride-1">149–150</span>; Popa, <span class="CharOverride-1">Penumbre</span>, <span class="CharOverride-1">23–35. &#9; </span><span class="Semnatura">G.D.</span></p>
			<p class="Heuristica-PRIMUL"><span class="titlu-12">DRĂGHICESCU</span><span class="CharOverride-2">, Alexandru G. </span>(27.X.1862, București – ?), poet. Este fiul Theodorei și al lui Gheorghe Drăghicescu. Elev al Școlii Militare de Infanterie și Cavalerie (1877–1879), va fi ofiţer de carieră, căpitan în 1907, ulterior avansat maior, comandant de regiment în august 1916, demobilizat în 1918. </p>
			<p class="Heuristica-BASE"><span class="CharOverride-2">D.</span> a fost, în lumea literelor, un diletant perseverent şi cu veleităţi. A colaborat cu versuri la „Oltul”, „Războiul”, „Amicul familiei”, „Recreaţiuni literare”, „Curierul Olteniei”, „Independentul”, adunându-le apoi în volumele <span class="CharOverride-1">Flori singuratice</span> (1887) şi <span class="CharOverride-1">Flori veştejite</span> (1908). Sentimentale şi romanţioase sau fals meditative, în spiritul liricii minore de la sfârşitul secolului al XIX-lea, poeziile mimează, uneori până la pastişă, atitudini lirice paşoptiste (Grigore Alexandrescu, Dimitrie Bolintineanu) sau eminesciene. Legendele lui Bolintineanu sunt şi modelul poemelor dramatice închinate lui Mihai Viteazul – <span class="CharOverride-1">Bătălia de la Călugăreni</span> (1892) şi <span class="CharOverride-1">Moartea lui Mihai Vodă Viteazul</span> (1908). Textele, convenţionale, notabile totuşi pentru fluiditatea monologurilor versificate, cu unele scene nu lipsite de dramatism, eşuează în cele din urmă în stridente exaltări patriotice. Uşurinţa de a versifica este vizibilă şi în traducerea, în cadenţe cam săltăreţe, a tragediei <span class="CharOverride-1">Cidul</span> de Corneille, în 1883. Pentru „junimea studioasă” <span class="CharOverride-2">D.</span> a alcătuit <span class="CharOverride-1">Tratat de literatură </span>(1887), cuprinzând noţiuni de stilistică, retorică şi poetică, precum şi un capitol despre „facultăţile literare” (geniu, talent, imaginaţie), toate exemplificate cu pasaje din clasici francezi şi din scriitori români. Capitolul final, consacrat istoriei literaturii române (cu date foarte sumare), este însoţit de o selecţie de texte din proza şi poezia românească.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Flori singuratice</span>, Bucureşti, 1887; <span class="CharOverride-1">Tratat de literatură</span>, Bucureşti, 1887; <span class="CharOverride-1">Bătălia de la Călugăreni</span>, Bucureşti, 1892; <span class="CharOverride-1">Moartea lui Mihai Vodă Viteazul</span>, Bucureşti, 1908; <span class="CharOverride-1">Flori veştejite</span>, Bucureşti, 1908. <span class="CharOverride-2">Traduceri: </span>Corneille, <span class="CharOverride-1">Cidul</span>, Bucureşti, 1883; Lamartine, Hugo, [<span class="CharOverride-1">Versuri</span>], în <span class="CharOverride-1">Flori veştejite</span>, Bucureşti, 1908.</p>
			<p class="Heuristica___m_RPR"><span class="CharOverride-2">Repere bibliografice:</span> Sasu, <span class="CharOverride-1">Retorica</span>, <span class="CharOverride-1">173–180</span>; <span class="CharOverride-1">Dicţ. lit. 1900</span>, <span class="CharOverride-1">303. &#9; </span><span class="Semnatura">L.V. </span></p>
			<p class="Heuristica-PRIMUL"><span class="titlu-12">DRĂGHICI</span><span class="CharOverride-2">, Manolachi</span> (1801, Iaşi – 1887, Iaşi), memorialist. Cel dintâi născut al vornicului Iordachi Drăghici, <span class="CharOverride-2">D.</span> învaţă la Şcoala Domnească din Iaşi. E, de timpuriu, căminar, în 1824 primeşte rangul de spătar, iar în 1828 pe acela de postelnic. În 1830 intră în magistratură, fiind, în continuare, preşedinte al Tribunalului din Dorohoi (1834), oraş unde a fost şi ispravnic, şi al Tribunalului de Comerţ din Galaţi (1839). Om vechi, rămas în urma vremurilor pe care nu le mai poate înţelege, în ultimii ani ai vieţii trăieşte izolat şi nebăgat în seamă.</p>
			<p class="Heuristica-BASE">Înzestrarea lui <span class="CharOverride-2">D.</span> a fost pentru memorialistică. A scris însă şi versuri, publicate în „Alăuta românească” (1837). Cunoscător de limbi străine, a tradus o carte intitulată <span class="CharOverride-1">Iconomia rurală şi dumesnică – </span>una dintre primele lucrări de ştiinţă economică la noi –,<span class="CharOverride-1"> </span>un cod comercial şi o culegere de reţete gastronomice, <span class="CharOverride-1">Reţete cercate </span>(1846). Între 1849 şi 1855 scoate mai multe „acatiste”. Optica prin care <span class="CharOverride-2">D.</span> priveşte evenimentele în <span class="CharOverride-1">Istoria Moldovei pe timp de 500 ani până în zilele noastre</span> (I–II, 1857) e aceea a clasei sale, optică tendenţioasă, fără ca autorul să fie un om de rea-credinţă. Acest cronicar întârziat e un spirit conservator, ataşat de legea şi de obiceiurile din vechime. Istoria Moldovei începe, în evocarea lui, cu descălecatul şi se continuă, după o prezentare generală a provinciei şi a originii locuitorilor, cu firea şi obiceiurile lor, cu o recapitulare a domnitorilor, de la Dragoş Vodă până la Grigore Al. Ghica. Alte evenimente care îşi găsesc loc în cronică sunt războiul ruso–turc (1768–1774), luarea Bucovinei, ocupaţia rusească din 1806–1812, zilele de „zaveră” (1821), revoluţia de la 1848. Câtă vreme se bizuie doar pe scrisul altora (Grigore Ureche, Dimitrie Cantemir, Dionisie Fotino ş.a.), expunerea e austeră. Când evocarea se apropie de vremea sa, stilul se însufleţeşte, prinde culoare. Nostalgia trecutului se desprinde din cronica lui <span class="CharOverride-2">D.</span>, conştient totuşi de neajunsurile vechiului regim, pe care le pune însă, în mare parte, pe seama „streinizmului”, condamnând „stăpânirea grecilor”. El are destulă simpatie şi înţelegere pentru ţărănime, după cum nu vede cu ochi buni luxul şi trândăvia marii boierimi, care şi-a pierdut „simţul patriotismului”. Aprobă ceea ce ar putea ajuta la propăşirea economică şi culturală a Moldovei, dar în general e sceptic, chiar ironic faţă cu tendinţele înnoitoare din viaţa politică şi socială. Mişcarea de la 1848 este zugrăvită în tente oarecum caricaturale. Din punct de vedere literar, asemenea momente, când detaşarea face loc sentimentelor personale, intervenţiei aprinse, chiar şi nedrepte, sunt cele mai convingătoare. Câte o fizionomie de domn fanariot ori episoade dramatice, cum este acela al asasinării lui Grigore Ghica, reţin iarăşi atenţia prin precizia descrierii. <span class="CharOverride-2">D.</span> are darul de a povesti unele întâmplări ca şi cum el ar fi fost de faţă la săvârşirea lor.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Istoria Moldovei pe timp de 500 ani până în zilele noastre</span>, I–II, Iaşi, 1857.</p>
			<p class="Heuristica___m_RPR"><span class="CharOverride-2">Repere bibliografice:</span> Iorga, <span class="CharOverride-1">Pagini</span>, I, <span class="CharOverride-1">40–51</span>; Andrei Pippidi, <span class="CharOverride-1">Un cronicar întârziat: Manolachi Drăghici</span>, Bucureşti, 1967; <span class="CharOverride-1">Dicţ. lit. 1900</span>, <span class="CharOverride-1">303–304</span>; Constantin Ostap, <span class="CharOverride-1">Citind o carte veche…</span>, DL, 2001, 39. &#9;<span class="Semnatura">F.F.</span></p>
			<p class="Heuristica-PRIMUL"><span class="titlu-12">DRĂGHICI</span><span class="CharOverride-2">, Marian </span>(25.II.1953, Osica de Sus, j. Olt), poet, publicist. Este fiul Alexandrei (n. Mustaţă) şi al lui Mihai Drăghici, apicultor. După absolvirea liceului urmează doi ani la Facultatea de Biblioteconomie a Universităţii din Bucureşti (1972–1974). Până în 1989 are diverse slujbe: în învăţământ, la Uzina de Aluminiu din Slatina, la Casa de Cultură din Cernavodă şi pe şantierele din aceeaşi localitate. La Radio Europa Liberă Virgil Ierunca dă citire câtorva dintre poemele sale, apărute în „Viaţa românească”. Debutează publicistic în 1972 la „Steaua” şi „Luceafărul”, semnând cu pseudonimul Marian Luca. Debutul editorial, anunţat în 1983, cu o prefaţă de Ştefan Aug. Doinaş, i se amână până în 1988, când cartea apare, însă cu titlul iniţial – <span class="CharOverride-1">Descriere despre altă natură </span>– schimbat în <span class="CharOverride-1">Despre arta poetică</span> şi fără prefaţă; în 1985 fusese premiată de revista „Ramuri” ca „volum în manuscris”. După 1989, după colaborări sporadice în presă şi în sistemul editorial, devine secretar general de redacţie la „Ziua literară” (2005–2006), suplimentul cotidianului „Ziua”, unde semnează rubrica „Cronica Cenaclului Uniunii Scriitorilor din România”, şi secretar al secţiei de poezie a Asociaţiei Scriitorilor din Bucureşti. Din 2006 funcţionează ca secretar general de redacţie şi apoi redactor şef-adjunct la „Viaţa românească”.</p>
			<p class="Heuristica-BASE"><span class="CharOverride-1">Despre arta poetică</span> se hrăneşte dintr-un modernism plecat din Stéphane Mallarmé, grefat pe o mistică a creaţiei şi a ideilor înalte – „amara artă/ a surâsului pe pământ şi-a înălţării/ mai mult pe vârfuri/ la cunoaşterea fără obiect” (<span class="CharOverride-1">Despre arta poetică</span>). Meditaţia asupra liricului se identifică la <span class="CharOverride-2">D.</span> cu o meditaţie asupra omului, ca emanat al unei divinităţi când manifeste, când oculte, condiţie pe care poezia e capabilă s-o surprindă, ca o fotografie a transcendentului: „urma care rămase pe locul acela bătătorit în om, după plecarea intempestivă a îngerului, e poezia./ Lucrarea mea de o viaţă: să fac fotografia, marea fotografie –/ în fapt, să prezerv un sâmbure de <span class="CharOverride-1">îngeritate</span><span class="CharOverride-2"> </span>–, înainte de a se şterge cu totul/ din memoria locului urma pâlpâirii lui Dumnezeu în om”. Poetul – călăuză a „lumilor” în „haosul multifoliu” – face, în momentele sale de graţie, fuziunea planurilor ontologice, privind spre esenţe ca spre indeniabile realităţi imateriale: „în nopţi de iarnă cu rămureaua de scaiete/ plimbam la scăldătoare/ lumile, câte sunt” (<span class="CharOverride-1">Autoportret cu rămureaua de scaiete</span>); „e vremea un cristal să ai în minte, o absenţă/ plină de lacrimi […] paharul din goluri se umplu, să-şi vadă calea/ ochiul lăuntric, divinatoriu” (<span class="CharOverride-1">Poem pauper</span>). Imaginarul tinde, de altfel, spre soluţii de dizolvare a mundanului în diafan, în fum sau în eter, în spectral („în mine se desfoaie daimonul, clarul/ ca varul pe zidiri se-aprinde harul/ varul pe zidiri/ varul” – <span class="CharOverride-1">Se desfoaie daimonul</span>) sau în „gradul zero” al existenţei terestre. Este exploatată o atracţie a golului afină unui „extaz întunecat, din aceeaşi familie cu soarele negru nervalian” (Mircea Iorgulescu). Tema „stelei duble” – ca reflexie a două lumi –, chintesenţiala „roză mentală”, laitmotiv al întregii opere a lui <span class="CharOverride-2">D.</span>, „şerpeasca bătaie de aripi a nimicului”, „sporii de har”, „absenţa umană” ori „starea de imponderabil” participă la aceeaşi ofensivă a degrevării de real sau a învestirii acestuia (inclusiv a limbajului) cu funcţia unică de interludiu spre o altă lume: „Extrem de rar am trecut totuşi marea./ Mare după mare lumea densă, umană/ fără un strop/ de apă (în lumina de zi scepticul aprinse lampa/ şoptii:/ încet, vino către mine ca fumul peste coline, violet)// La gradul zero al dezrobirii acum/ însă nici o prezenţă. Munca e/ a celui ce se-ntoarce din moarte/ cu inima albă/ aici – departe. <span class="CharOverride-1">Unde tandra indiferenţă a lumii</span>/ leagănă fără cuvânt/ oul porumbiţei în aer/ anii mei de ospeţie pe pământ” (<span class="CharOverride-1">Poemul ca o sabie japoneză sau Anii mei în ospeţie pe pământ</span>). Oul, arborele, himera, fructul („Fructul din ramă, subit/ cade în hăul de-afară” – <span class="CharOverride-1">Poemul după Albrecht Dürer</span>) şi elementele unei arhitecturi presocratice a lumii (aerul, apa, focul) concură spre un etos de mistică medievală şi în acelaşi timp de epurare modernistă a liniilor. Primul volum de după 1989, <span class="CharOverride-1">Partida de biliard din pădurea rusească </span>(1995), dedicat soţiei dispărute, redimensionează relaţia cu lumea şi cu poezia: „Poate că totuşi există/ ceva mai real decât neantul, domnule Beckett/ iubirea unei femei care nu mai este”. Evanescenţele şi filiaţiile moderniste nu dispar („Aprinse ţigara cum ai aprinde o rămăşiţă a timpului”, sună un vers din <span class="CharOverride-1">Ziua de lucru a lui René Char</span>), însă în discursul liric îşi face loc o realitate iscodită mai amănunţit, în imediatul ei. „Coada şarpelui cu penaj roşu-roşu interminabil” din <span class="CharOverride-1">Despre arta poetică</span> devine aici calvarul pieţei făcute „la cozi interminabile”; apare o atitudine mai decis etică, identitatea lirică se rupe între „eul meu mistic şi batracianul ateu”. Revenirea la „uneltele scrisului” şi visul scrierii unui „poem dumnezeiesc” sunt contrapunctate de <span class="CharOverride-1">flash</span>-urile unui eros necenzurat şi totuşi livresc. <span class="CharOverride-1">Lunetistul </span>(1996), reeditat în acelaşi an cu titlul <span class="CharOverride-1">Lunetistul &amp; cocoşul de tablă</span>, iniţiază tranziţia formulei lirice a lui<span class="CharOverride-2"> D.</span> dinspre (neo)modernism spre un postmodernism formal, exprimat în texte lungi, narative, cu dialoguri şi personaje, cărora nu le sunt străine intertextul, aluzia culturală, micile inserţii autoparodice, alternarea registrelor grav şi derizoriu, ironia, invazia cotidianului şi a biografiei în mit şi viceversa. Totuşi, ataşamentul faţă de cultul înalt al poeziei scrutătoare de esenţe se păstrează, dobândind o formă mai insidioasă, oblică, dar nu mai puţin marcată. Poem amplu, deschis într-o atmosferă de bar, prin cugetările motanului Carl Gustav („domnilor în fond/ nu merită povestite/ decât acele întâmplări prin care existenţa/ eternă pătrunde în existenţa efemeră, nu?”), <span class="CharOverride-1">Lunetistul</span> poate fi citit ca parabolă a camuflării sacrului în profan (Alexandru Matei) sau ca poem al „bătrâneţii morţii resemnării”.<span class="CharOverride-1"> Caracal, Sighişoara mea</span>, <span class="CharOverride-1">Ukulele </span>sau <span class="CharOverride-1">Nimic decât poezia. Țaţa balcanică &amp; femeia lui Iov</span> sunt astfel de poeme lungi, cu aparenţa tranzitivă a postmodernilor, în care notaţia pedestră e dublată însă de ştiutul fior mistic şi de semnele unei supralumi ascunse: „Ce să mai spun despre gustul melancoliei/ seara la o grădină între poate doi poate trei/ bărbaţi la o masă bând &amp; fumând/ aproape în tăcere aproape cu reli-/giozitate păhăruţul până la fund/ în densa rumoare balcanică duhnind a/ mititei&amp;urină&amp;clor” (<span class="CharOverride-1">Nimic decât poezia. Ţaţa balcanică &amp; femeia lui Iov</span>). În fine, <span class="CharOverride-1">Harrum, cartea ratării </span>(2001) şi <span class="CharOverride-1">Negresa</span>. <span class="CharOverride-1">Poeme din Epocalipsă</span> (2005) recontextualizează versuri anterioare, într-un proces de continuă stratificare a „vocaţiei iluminării”, care-l apropie pe <span class="CharOverride-2">D.</span> de lirica lui Aurel Pantea sau de a lui Ion Mureşan (Al. Cistelecan).</p>
			<p class="Heuristica___mici"><span class="CharOverride-2">Scrieri: </span><span class="CharOverride-1">Despre arta poetică</span>, Bucureşti, 1988; <span class="CharOverride-1">Partida de biliard în pădurea rusească</span>, Bucureşti, 1995; <span class="CharOverride-1">Lunetistul</span>, Constanţa, 1996; ed. (<span class="CharOverride-1">Lunetistul &amp; cocoşul de tablă</span>), Bucureşti, 1996; <span class="CharOverride-1">Harrum, cartea ratării</span>, postfaţă Al. Cistelecan, Bucureşti, 2001; <span class="CharOverride-1">Negresa. Poeme din Epocalipsă</span>, Bucureşti, 2005.</p>
			<p class="Heuristica___m_RPR"><span class="CharOverride-2">Repere bibliografice: </span>Mircea Iorgulescu, <span class="CharOverride-1">Descriere după altă natură</span>, RL, 1988, 52;<span class="CharOverride-1"> </span>Al. Cistelecan, <span class="CharOverride-1">Cu şi fără bileţele de recomandare</span>,VTRA, 1989, 5; Andrei Bodiu, <span class="CharOverride-1">Lumea, din barul Lima</span>, VTRA, 1997, 5; Aurel Pantea, „<span class="CharOverride-1">Partida de biliard din pădurea rusească”</span>, VTRA, 1997, 5; Grigurcu, <span class="CharOverride-1">Poezie</span>, I, <span class="CharOverride-1">438–445</span>; George Vulturescu, <span class="CharOverride-1">„Harrum, cartea ratării”</span>, PSS, 2001, 12; Mircea A. Diaconu, <span class="CharOverride-1">Marian Drăghici. Cartea ratării?</span>, CL, 2001, 12; Vasile, <span class="CharOverride-1">Poezia</span>, <span class="CharOverride-1">84–88</span>; Bogdan-Alexandru Stănescu, <span class="CharOverride-1">Cartea ratărilor</span>, ALA, 2005,<a id="_idTextAnchor001"></a> 787; Alexandru Matei, <span class="CharOverride-1">Ludicul şi autoironia</span>, RL, 2005, 4; Gheorghe Grigurcu, <span class="CharOverride-1">Un nou balcanic</span>, RL, 2005, 43; Cristea-Enache, <span class="CharOverride-1">Bucureşti</span>, <span class="CharOverride-1">229–235</span>; Bodiu, <span class="CharOverride-1">Evadarea</span>, <span class="CharOverride-1">83–85</span>; Dan Cristea, <span class="CharOverride-1">Poezia vie</span>, Bucureşti, 2008, <span class="CharOverride-1">281–287</span>; Soviany, <span class="CharOverride-1">Cinci decenii</span>, II, <span class="CharOverride-1">34–36</span>. &#9; <span class="Semnatura">T.D.</span></p>
			<p class="Heuristica-PRIMUL"><span class="titlu-12 CharOverride-7">DRăGOI</span><span class="CharOverride-2">, Gabriela</span> (25.VIII.1942, Cristian, j. Braşov), istoric literar. Este fiica Mariei (n. Pană) şi a lui Teodor Preotu, tehnician constructor. Urmează şcoala primară la Moreni, în judeţul Dâmboviţa, iar celelalte clase ale cursului ementar și liceul, pe care îl termină în 1959, la Târgu Ocna. Anii de studenţie îi parcurge la Facultatea de Filologie a Universităţii „Al. I. Cuza” din Iaşi, luându-şi diploma în 1964. Cercetător la Centrul de Lingvistică, Istorie literară şi Folclor (azi Institutul de Filologie Română „A. Philippide”) al Filialei Iaşi a Academiei Române, se impune curând ca un bun specialist în domeniul istoriei literare. Din 1994 devine coresponsabil al Departamentului de istorie literară, iar din 2003 este cercetător în cadrul Institutului de Istorie şi Teorie Literară „G. Călinescu” din Bucureşti. În publicistică s-a manifestat cu oarecare parcimonie, dar niciodată fără relief. Cu studii, articole, cronici şi recenzii a colaborat la „Anuar de lingvistică şi istorie literară” (unde debutează în 1965, fiind între 1988 şi 1996, în colegiul de redacţie), „Iaşul literar”, „Cronica”, „Ateneu”, „Revista de istorie şi teorie literară”, „Basarabia”, „Echidistanţe”. <span class="CharOverride-2">D.</span> s-a consacrat cu perseverenţă unor proiecte colective: <span class="CharOverride-1">Dicţionarul literaturii române de la origini până la 1900</span> (1979; Premiul „Timotei Cipariu” al Academiei), în care figurează cu peste o sută de studii monografice despre scriitori, reviste, societăţi culturale etc., fiind totodată membru al echipei de coordonare şi revizie; <span class="CharOverride-1">Dicţionarul literaturii române în secolul al XX-lea, </span>partea I (1900–1950), literele A–B<span class="CharOverride-1">, </span>la care, în afara unor operaţiuni de revizie istorico-literară şi de coordonare, contribuţia ei constă în elaborarea a numeroase restituiri (lexicon rămas în faza predării la tipar);<span class="CharOverride-1"> Dicţionarul general al literaturii române </span>(I–VII, 2004–2009; Premiul „B.P. Hasdeu” al Academiei Române pentru primele două volume), lucrare în a cărei comisie de revizie şi coordonare este şi<span class="CharOverride-1"> </span>pentru care a pregătit alte numeroase articole; <span class="CharOverride-1">Dicţionarul literaturii române </span>(I–II, 2012). S-a implicat, ca revizor, şi în realizarea unui <span class="CharOverride-1">Dicţionar enciclopedic ilustrat </span>(Chişinău, 1999). I s-a acordat Ordinul Meritul Cultural în grad de Cavaler (2009).</p>
			<p class="Heuristica-BASE">Aproape nimic din sfielile sau ezitările începătorului nu se regăseşte în scrisul, de o neaşteptată maturitate, al deţinătoarei rubricii „Critica criticii” din „Iaşul literar” (1966–1967), în spaţiul căreia <span class="CharOverride-2">D.</span> îşi exersează spiritul de discernământ. E un discurs bine strunit, cu accente de fermitate şi cu un judicios mod de a cântări şi a pune în pagină argumentele, probând o vocaţie de cercetător. Structură cerebrală, cu o fire în care orgoliul şi discreţia coexistă, în incursiunile de istorie literară <span class="CharOverride-2">D.</span> cultivă incidental frazarea cu ştaif literar, graţiozităţile metaforei, mizând în schimb pe exactitate, măsură, acurateţe. Circumspectă, dar nu lipsită de îndrăzneală în formularea unor ipoteze, riguroasă până la pedanterie şi pertinentă în intenţiile atent centrate, practică o investigaţie densă, impulsionată şi de pasiunea documentării. O preocupă ecourile, „modelele”, efectele înrâuririlor, cu un cuvânt filiaţiile scriitoriceşti (de pildă, între Al. Hâjdeu şi B.P. Hasdeu), ca şi relaţiile fluide dintre „structura sufletească” a unui autor şi opera lui, dintre „viaţa trăită” şi „viaţa ficţiunii”. Se poate lesne sesiza înclinaţia de a reconstitui portretul artistului la tinereţe (A. I. Odobescu, B. Delavrancea), „traiectoria” lui, ce conduce la configurarea unei individualităţi complexe (contradictoriul A. I. Odobescu, deconcertantul Ion Barbu ş.a.), fie şi nerecunoscută (cazul lui V. A. Urechia). Temperat polemică pe alocuri, cochetând, rar, cu palierul teoretic, <span class="CharOverride-2">D.</span> se dedă şi exerciţiului comparatistic <span class="CharOverride-1">(Vârstă şi model în cultură: Heliade şi Maiorescu). </span>Alteori obţine, conlucrând cu şansa, unele performanţe aparent de amănunt, dar preţioase pentru istoria literară (date noi privitoare la biografia lui Daniil Scavinschi, Al. Hâjdeu ş.a.). Dacă nu ar fi pus atâta statornicie în devotamentul ei pentru construcţia lexicografică, <span class="CharOverride-2">D.</span> ar fi putut, cu siguranţă, realiza câteva cărţi de exegeză istorico-literară. Stau mărturie articolele despre B. Delavrancea, Nicolae Filimon, B.P. Hasdeu, Nicolae Milescu, A.I. Odobescu, Anton Pann ori despre F. Aderca, Emanoil Bucuţa, Al. Cazaban<span class="CharOverride-1"> </span>şi multe altele. În toate acestea<span class="CharOverride-2"> </span>se ilustrează printr-un stil elaborat, lipsit de artificii sau piruete care să ia ochii, dar eficient prin fineţe, precizie, scrupul documentar şi echilibru. Neconcesivă cu nonvalorile (sentinţele, tranşante în esenţă, recurg uneori la diplomaţia ironiei piezişe), cercetătoarea îşi propune, când e cazul, să pună în relief câtimea de originalitate a unor autori, fie şi mărunţi, cărora le decupează – şi printr-o complexă situare în context – profilul. În pofida străşniciei efortului de obiectivare, fizionomia cercetătoarei capătă, în filigran, un avantajos contur. </p>
			<p class="Heuristica___mici"><span class="CharOverride-13">Scrieri</span><span class="CharOverride-2">: </span><span class="CharOverride-1">Dicţionarul literaturii române de la origini până la 1900</span> (în colaborare),<span class="CharOverride-1"> </span>Bucureşti, 1979. </p>
			<p class="Heuristica___m_RPR"><span class="CharOverride-2">Repere bibliografice: </span>Al. Duţu,<span class="CharOverride-1"> „Dicţionarul literaturii române”</span>,<span class="CharOverride-1"> </span>RL, 1979, 49; Alex. Ştefănescu, <span class="CharOverride-1">O mare sinteză</span>,<span class="CharOverride-1"> </span>CNT, 1979, 51; <span class="CharOverride-1">Dicţionarele literare şi locul lor în cadrul culturii româneşti contemporane</span>, ALIL, t. XXVII, 1979–1980; George Pruteanu, <span class="CharOverride-1">„Dicţionarul de la Iaşi”</span>, CL, 1985, 7; Cornea, <span class="CharOverride-1">Semnele</span>, <span class="CharOverride-1">23–28</span>,<span class="CharOverride-1"> 267</span>,<span class="CharOverride-1"> 310–311</span>; Florin Faifer, <span class="CharOverride-1">Devotamentul ca sacrificiu</span>,<span class="CharOverride-1"> </span>CRC, 2002, 8; Alex. Ştefănescu, <span class="CharOverride-1">„Dicţionarul general al literaturii române”</span>, RL, 2005, 2; Ion Simuţ, <span class="CharOverride-1">Dicţionarul esenţial Simion 2012</span>, CLT, 2012, 43. &#9; <span class="Semnatura">F.F.</span></p>
			<p class="Heuristica-PRIMUL"><span class="titlu-12">DRĂGUŞANU</span><span class="CharOverride-2">, Sidonia</span> (4.VIII.1908, Bucureşti – 3.V.1971, Bucureşti), prozatoare, autoare dramatică, traducătoare. Este fiica Matildei şi a lui Leon Drăguşeanu. A urmat şcoala primară şi apoi Institutul Francez Choisy-Mangâru la Bucureşti (1919–1932). Debutează în revista „Reporter” (1933) şi va colabora, până spre sfârşitul vieţii, la un număr relativ mare de periodice, cu proză, teatru, reportaje, foiletoane, tablete sau comentarii pe teme diferite, prioritate având dialogul cu cititorii tineri. Frecventează sporadic cenaclul Sburătorul, condus de E. Lovinescu. Semnează cu numele întreg, dar şi cu pseudonimele Dona Si, Donna Sy, Junona, Sid. D., Luiza, Sid, Catrinel, în „Dimineaţa copiilor”, „Adevărul”, „Almanahul şcolarilor”, „Femeia şi căminul”, „Femeia”, „România liberă, Magazin”, „Magazinul copiilor”, „Curentul pentru copii şi tineret”, „Pogonici”, „Teatrul” ş.a. Între 1951 şi 1955 este redactor la Editura de Stat pentru Literatură şi Artă, ulterior lucrând la Radio şi la Televiziune. </p>
			<p class="Heuristica-BASE">În 1934 <span class="CharOverride-2">D.</span> publică romanul <span class="CharOverride-1">Într-o gară mică</span>, recompensat de Editura Cugetarea cu menţiunea pentru „cel mai frumos roman de adolescenţă”. Este povestea unei prietenii între două adolescente, legată întâmplător, într-o călătorie cu trenul, şi supusă, în timp, avatarurilor provocate de dragostea lor pentru acelaşi bărbat. Calm, normal, fără răsturnări imprevizibile în raporturile dintre personaje şi fără a excela prin calităţi stilistice sau analitice, romanul rămâne agreabil la lectură datorită ritmului susţinut al povestirii şi al acţiunii, ca şi acurateţii dialogului, frecvent utilizat. Motivul central, dragostea, prilejuieşte incursiuni interesante în interioritatea protagoniştilor, înfăţişate cu măsură, echilibru şi discreţie. După încă o încercare romanescă, <span class="CharOverride-1">Una din noi e de prisos</span> (1946), iscălită Catrinel, în 1957 <span class="CharOverride-2">D.</span> dă la iveală alt roman, <span class="CharOverride-1">Jurnalul Aurorei Serafim</span>, despre traseul vieții unei femei care, după o dezamăgire în dragoste, se dedică îngrijirii şi educării copiilor dintr-un cămin de orfani. Autoarea exersează aici psihologismul, atenţia sa focalizându-se asupra prospectării şi conturării caracterului personajului central. Între iubirea trădată și descoperirea dragostei pure a copiilor, Aurora Serafim trăieşte un proces de autoregăsire, încheiat cu o stare de înţeleaptă contemplare a vieţii. Câteva poveşti şi povestiri adresate copiilor, scrieri originale sau prelucrări, sunt tipărite între 1945 şi 1955. Tonul acestora este simplu, stilul cizelat; subiectele, atractive şi dinamice, sunt împrumutate din întâmplările legate de primul contact cu lumea înconjurătoare. Sunt elogiate declarativ calităţi morale şi comportamentale – dreptatea, bunătatea, corectitudinea, generozitatea, răsplata binelui făcut. Personajele nu aparţin unei lumi a închipuirilor, ele se aliniază, în perimetrul îngăduit de basm, legilor de convieţuire din realitatea zilnică. Din această categorie de lucrări fac parte <span class="CharOverride-1">Moaţa, Creaţa şi Grasu la bal</span> (1945), <span class="CharOverride-1">Cu Ţăndărică spre mările Sudului</span>, după Erick Kästner (1946), <span class="CharOverride-1">Mia, Lia şi Cuţache</span> (1947), <span class="CharOverride-1">Paznicul florilor</span> (1955) ș.a. Un alt capitol al literaturii scrise de <span class="CharOverride-2">D.</span> îl reprezintă dramaturgia. Debutează cu o piesă bine primită de critică, <span class="CharOverride-1">Seara răspunsurilor</span>, în 1958, construcţie reuşită sub raportul compartimentării faptelor, cu un dialog viu, cursiv, spiritual. Personajele, antrenate într-un turnir al confruntării dintre adevăr şi mistificare, se mişcă în mediul actoricesc al unui teatru de provincie, ilustrând, prin radiografiere, confortul sufletesc minor căruia îi cad victime în primul rând cei care n-au tăria să reziste agresiunii psihice. Piesa <span class="CharOverride-1">Fiicele</span> (1963) dezbate tezist chestiuni de etică familială, în aceeaşi manieră fiind prezentată şi replica decisă a colectivităţii chemate să judece „devierile” de comportament în <span class="CharOverride-1">Zizi şi formula ei de viaţă</span> (1964). De asemenea, <span class="CharOverride-1">Întâlnire cu îngerul</span> (1965) comentează, în registre vag ironice, variante posibile ale unor crize conjugale, adăugând moralizarea aferentă. Ultima scriere dramatică, <span class="CharOverride-1">Sentimente şi naftalină</span> (cu titlul iniţial <span class="CharOverride-1">Valsul</span>), reprezentată postum, în 1980, este o satiră alimentată de contemplarea uzurii şi deteriorării în relaţia femeie–bărbat, unde se pot recunoaşte înrâuriri venind dinspre <span class="CharOverride-1">Micul infern</span> de Mircea Ştefănescu. Câteva dintre aceste piese au fost cuprinse, în 1971, în volumul <span class="CharOverride-1">Teatru</span>. În anii ’50–’60 ai secolului trecut <span class="CharOverride-2">D. </span>a realizat, singură sau în colaborare, mai multe traduceri, printre care şi pagini din proza lui Émile Zola (1963), din teatrul lui Balzac (1964), dar s-a oprit mai cu seamă asupra câtorva piese ale lui Henrik Ibsen: <span class="CharOverride-1">Un duşman al poporului</span>, <span class="CharOverride-1">Femeia mării</span>, <span class="CharOverride-1">Hedda Gabler</span>, <span class="CharOverride-1">Constructorul Solness, </span>versiuni publicate în 1966.</p>
			<p class="Heuristica___mici"><span class="CharOverride-2">SCRIERI:</span><span class="CharOverride-1"> Într-o gară mică</span>, Bucureşti, 1934; <span class="CharOverride-1">Moaţa, Creaţa</span> <span class="CharOverride-1">şi Grasu la bal</span>, Bucureşti, 1945; <span class="CharOverride-1">Cu Ţăndărică spre mările Sudului</span>, Bucureşti, 1946; <span class="CharOverride-1">Una din noi e de prisos</span>, Bucureşti, 1946;<span class="CharOverride-1"> </span>ed. 2, București, 1947<span class="CharOverride-1">; Mia, Lia şi Cuţache</span>, Bucureşti, 1947; <span class="CharOverride-1">O javră, un câine şi un copil</span>,<span class="CharOverride-1"> </span>Bucureşti, 1947; <span class="CharOverride-1">Catrinel se spovedește</span>, București, 1948; <span class="CharOverride-1">Mache, răţoiul încălţat</span>, Bucureşti, 1952; <span class="CharOverride-1">Anişoara şi Chiuş-Chiuş</span>, Bucureşti, 1955; <span class="CharOverride-1">Hoţul din grădină</span>, Bucureşti, 1955;<span class="CharOverride-1"> Paznicul florilor</span>, Bucureşti, 1955; <span class="CharOverride-1">Jurnalul Aurorei Serafim</span>, Bucureşti, 1957; <span class="CharOverride-1">Părinţi şi copii</span> (în colaborare cu Adriana Kiselef şi Tania Lovinescu), Bucureşti, 1957; <span class="CharOverride-1">Seara răspunsurilor</span>, Bucureşti, 1958; <span class="CharOverride-1">Dragoste rea</span>, Bucureşti, 1960; <span class="CharOverride-1">Fiicele</span>, Bucureşti, 1963; <span class="CharOverride-1">Zizi şi formula ei de viaţă</span>, Bucureşti, [1964]; <span class="CharOverride-1">Întâlnire cu îngerul</span>, Bucureşti, [1965]; <span class="CharOverride-1">Teatru</span>, Bucureşti, 1971; <span class="CharOverride-1">Doamna cu ochelari negri</span>, Bucureşti, 1974; <span class="CharOverride-1">Sentimente şi naftalină</span>, Bucureşti, f.a. </p>
			<p class="Heuristica___m_RPR"><span class="CharOverride-2">Repere bibliografice:</span> Izabela Sadoveanu, <span class="CharOverride-1">Prietenie şi dragoste la fete foarte tinere</span>, ALA, 1934, 711; Paul Daniel, <span class="CharOverride-1">„Într-o gară mică”</span>, „Epoca”, 1934, 1654; Călinescu, <span class="CharOverride-1">Ist. lit.</span> (1941), <span class="CharOverride-1">851</span>,<span class="CharOverride-1"> Ist. lit.</span> (1982), <span class="CharOverride-1">936</span>; Boris Buzilă, <span class="CharOverride-1">„Jurnalul Aurorei Serafim”</span>, RMB, 1957, 3896; Ion Apetroaie, <span class="CharOverride-1">„Dragoste rea”</span>, IL, 1961, 6; Eugenia Tudor, <span class="CharOverride-1">Personaje anacronice</span>, GL, 1961, 16; <span class="CharOverride-1">Dicţ. scriit. rom.</span>, II, <span class="CharOverride-1">150–151</span>; Popa, <span class="CharOverride-1">Ist. lit.</span>,<span class="CharOverride-1"> </span>I, <span class="CharOverride-1">945</span>. &#9; <span class="Semnatura">C.P.</span></p>
			<p class="Heuristica-PRIMUL"><span class="titlu-12">DRĂGUŢA</span><span class="CharOverride-2">, Simion</span> (17.IX.1920, Mesici, Serbia – 25.II.1993, Vârşeţ, Serbia), poet, prozator, jurnalist. Este fiul Carolinei (n. Varadianu) şi al lui Eugeniu Drăguţia,<span class="CharOverride-1"> </span>ţărani. Şcoala primară o termină în satul natal, unde rămâne până în toamna lui 1944, când se înrolează în armată şi luptă pe front. Ulterior îşi termină şcoala generală, iar din 1949 până la ieşirea la pensie e jurnalist la săptămânalul „Libertatea” din Vârşeţ. Debutează înainte de cel de-al Doilea Război Mondial cu versuri scrise în manieră populară la ziarul „Nădejdea”, iar în 1945 cu reportaje de pe front în „Libertatea”. Primul volum, <span class="CharOverride-1">Ultimele luni de luptă</span>, îi apare în 1953. Mai colaborează la „Bucuria copiilor”, „Calendarul popular”, „Dnevnik”, „Femeia nouă”, „Letopis matice srpske”, „Lumina”, „Pančevac”, „Satul”, „Slobodna Vojvodina” ş.a., precum şi la periodice din România. Este prezent în mai multe antologii de poezie şi proză românească din Voivodina, apărute de o parte şi de cealaltă a Dunării.</p>
			<p class="Heuristica-BASE"><span class="CharOverride-2">D.</span> este un reprezentant de seamă al tradiţionalismului din Voivodina. Scrie o poezie în care totul are drept ax satul natal, îşi aminteşte cu nostalgie de „tălăniţa” făcută de bunici, de „mălaiul dospit” şi de reţeta străveche a plăcintei, invocă prima dragoste şi jocurile ei, într-un timp al seninătăţii şi bucuriei. Întoarcerea în satul natal fiind „un ritual unic”, lirica lui <span class="CharOverride-2">D.</span>, afirmă Ştefan N. Popa, e „o poetică a etnicului autohton”, „scrisă în maniera retoricii folclorice”. De asemenea, povestirile despre locurile natale alcătuiesc o frescă a vieţii rustice, a oamenilor şi întâmplărilor de aici. Istorisirile din război, de pe front, cu vădite accente autobiografice şi documentare, sunt, ca şi portretele familiilor de ţărani din satele din jurul Vârşeţului, ca şi anii copilăriei, realizate cu fior liric şi cu implicare. Autorul descrie sărbători, obiceiuri, aminteşte istorii personale, legende şi credinţe, încât scrisul său devine un document despre locuri, despre trecut şi prezent. Adesea recurge la regionalisme şi expresii specifice, capabile să sugereze şi ele mentalitatea şi viaţa comunităţii rurale româneşti din Banatul sârbesc.</p>
			<p class="Heuristica___mici"><span class="CharOverride-2">SCRIERI</span>: <span class="CharOverride-1">Ultimele luni de luptă</span>, Pančevo, 1953; <span class="CharOverride-1">Versuri </span>(în colaborare), Pančevo, 1962; <span class="CharOverride-1">Gutuiul din inimă</span>, pref. Emil Filip, Pančevo, 1978; <span class="CharOverride-1">Urciorul</span>, Pančevo, 1982; <span class="CharOverride-1">Vara obişnuită</span>, Pančevo, 1986; <span class="CharOverride-1">Fântâna lupilor</span>, Pančevo, 1990. </p>
			<p class="Heuristica___m_RPR"><span class="CharOverride-2">Repere bibliografice:</span> Miodrag Miloş, <span class="CharOverride-1">În loc de omagiu. Prezent pe toate fronturile vieţii</span>, „Libertatea”, 1978, 14 octombrie; Popa, <span class="CharOverride-1">Lit. rom. Voivodina</span>, <span class="CharOverride-1">22–26</span>; Baba, <span class="CharOverride-1">Compendiu</span>, <span class="CharOverride-1">33–34</span>; Agache, <span class="CharOverride-1">Lit. rom. ţările vecine</span>, <span class="CharOverride-1">109</span>, <span class="CharOverride-1">167</span>; Brânduşa Juică, <span class="CharOverride-1">Literatura română din Voivodina (1945–1989)</span>, Zrenianin, 2012, <span class="CharOverride-1">108–111</span>; Marina Ancaiţan, <span class="CharOverride-1">Rostirea continuă</span>, Pančevo–Sebeş, 2012, <span class="CharOverride-1">117–122</span>; Carmen Dărăbuş, Virginia Popović, <span class="CharOverride-1">Literatura de limba română din Serbia şi antropologia culturală</span>, Cluj-Napoca–Novi Sad, 2012, <span class="CharOverride-1">221–230. &#9;</span><span class="Semnatura">V.P.</span></p>
			<p class="Heuristica_PRIMUL_Semnat"><span class="titlu-12">DREAPTA</span>, gazetă care a apărut la București, săptămânal, din 13 decembrie 1931 până în 26 martie 1932, din 4 decembrie 1932 până în 28 martie 1933 și între 1 august și 20 noiembrie 1934, având inițial subtitlul „Foaie de cultură, informaţie şi luptă”, schimbat apoi, de la numărul 1/1932, în „Foaie de cultură, informație și luptă naționalistă”. De la numărul al doilea director este Traian Cotiga, iar redactor responsabil E. Horescu. Făcând precizarea că este gazeta Centrului Studenţesc, publicația îşi propune să urmeze „fiorul a două idei vitale: naţionalismul şi monarhia”, scopul său fiind „triumful inteligenţei” cu ajutorul studenţilor, chemaţi să constituie „un front unic şi solidar în sprijinul «Dreptei»” (<span class="CharOverride-1">Spre orientare</span>). <span class="CharOverride-2">D. </span>face parte din revistele întemeiate de tânăra generaţie care se afirmă în primii ani ai deceniului al patrulea. Revista marchează radicalizarea ideilor naţionaliste promovate în cadrul curentului gândirist, anunţând afilierea la mişcarea de extremă dreapta. Justificată iniţial drept contrapondere la acţiunile Partidului Comunist şi ca reacţie la bolşevism, această mişcare cultural-politică se dovedeşte, în cele din urmă, o prelungire a ideologiei fasciste în spaţiul românesc. Revista reflectă tendinţe legionare, fie şi într-o formă incipientă. După ce „ediția” anterioară fusese confiscată, împreună cu cea a unei alte gazete, „Cuvântul studențesc”, numărul 10 din 1931 (o nouă „ediție specială”) este consacrat luării de atitudine împotriva suspendării revistei „Calendarul”, publicaţie militantă de dreapta sub direcţia lui Nichifor Crainic. Este, de asemenea, condamnat ministrul de Interne C. Argetoianu pentru măsurile represive luate împotriva studenţilor legionari care manifestaseră la Tutova în sprijinul candidatului lor. În repertoriul conceptual al revistei intră naţionalismul, elitismul, mesianismul şi moralismul, respectul ierarhiei<span class="CharOverride-2"> </span>şi al autorităţii, cultul faţă de tradiţie. Sunt evidente simpatiile faţă de mişcarea legionară şi aderarea la principiile acesteia: fundamentalism ortodox, purificare morală, dimensiune mistică, militarism, tendinţe vizibile în programul literar şi cultural al revistei. Rubricile publicaţiei sunt „Carte”, „Cronica dramatică”, „Revista revistelor”, „Film” (susţinute de obicei de Ovidiu Papadima, cu pseudonimele D. Pala şi P. Opal), „Probleme – oameni – comentarii”, „Viaţa studenţească”, „Cronici şi fapte”, „Curier literar”, „Viaţa culturală”, „Literatură şi artă”, „Revista presei” (Mircea Vulcănescu). Colaborează cu articole Constantin Noica (<span class="CharOverride-1">Despre ne-simţirea românească</span>, <span class="CharOverride-1">Oameni fără agonie</span>), Anton Golopenţia (<span class="CharOverride-1">Datoria jertfei de linişte</span>), Mircea Vulcănescu (<span class="CharOverride-1">Cele două Românii</span>), Ovidiu Papadima, Nichifor Crainic, Nicolae Andrieş, Horia Sima (<span class="CharOverride-1">La Russie sous les Juifs</span>), Eugen Radian, Ernest Bernea. Poezie semnează Aron Cotruş (<span class="CharOverride-1">Strămoşesc pământ, Către plugari, Casă de țară</span>), Mihai Novac, Constantin Miu-Lerca. Proză publică T.C. Stan și Traian Mateescu. Lui Nicolae Andrieș îi aparține o cronică la volumul lui Tudor Arghezi <span class="CharOverride-1">Flori de mucigai</span>, iar lui Șt. C. Ionescu una la volumul <span class="CharOverride-1">Țara de peste veac</span> de Nichifor Crainic. Literatura străină este ilustrată printr-un amplu fragment tradus din romanul lui Maurice Barrès<span class="CharOverride-1"> L’Appel au soldat.</span> Mai colaborează Petre Onescu, Şt. Corbu, G.N. Mugur, Radu Costăchescu, Arșavir Acterian ş.a. Sociologul H.H. Stahl îşi anunţă în 1933 încetarea colaborării la <span class="CharOverride-2">D.</span> pe motiv că în această publicaţie fusese discreditat N. Iorga, invocându-se și dorința de a nu aparține unei orientări politice, de stânga sau de dreapta. Sociologul Octavian Neamţu, în schimb, declară că optează pentru extrema dreaptă, argumentându-şi atitudinea într-o retorică patetică. &#9; <span class="Semnatura">C.A.</span></p>
			<p class="Heuristica_PRIMUL_Semnat"><span class="titlu-12">DREPTATEA</span>, cotidian politic şi literar care apare la Timişoara de la 1 ianuarie 1894 până la 31 decembrie 1897. La 25 decembrie 1893 s-a tipărit un număr de probă. În primul an editor şi director este Corneliu Diaconovici, iar redactor responsabil Valeriu Branişte, în timp ce Elie Dăianu îndeplineşte funcţia de redactor. Din 20 octombrie 1894 va figura ca editor V. Branişte care, din 16 martie 1895, cedează sarcina de redactor responsabil lui George Cătană. Vor mai fi redactori responsabili Adrian P. Deseanu, Aureliu Trif şi D. Voniga. Ca şi în cazul altor gazete româneşti din Austro-Ungaria, desele schimbări ale redactorilor responsabili sunt urmare a numeroaselor procese de presă intentate. <span class="CharOverride-2">D.</span>, care reprezenta în cadrul Partidului Naţional Român punctul de vedere al grupului mocionist, avea şi un program de acţiune culturală, definit de V. Branişte şi C. Diaconovici în editorialul primului număr. Ei îşi propun să publice „scrieri originale şi traducţiuni alese”, prin care să realizeze „educaţiunea politică, literară şi economică a poporului”. Totodată publicistica gazetei trebuie să sprijine aşezămintele culturale şi şcolare naţionale din Banat. Între colaboratorii literari ai ziarului s-au numărat Viora Magdu, Elena din Ardeal, Victor Onişor, Silvestru Moldovan, Enea P. Bota, Aurelia Păcăţian-Rubenescu, Emil Sabo, Aurel Ciato, Maria Baiulescu ş.a. O traducere (semnată Sextil) şi o <span class="CharOverride-1">Odă la jubileul de 30 ani al profesorului Ioan Popea</span> (în anul 1895) aparţin lui Sextil Puşcariu. Lui G. Coşbuc i se republică scrierea în proză <span class="CharOverride-1">Cele trei marşuri</span> (din „Epoca”) şi câteva poezii. Prin intermediul foiletonului din <span class="CharOverride-2">D. </span>şi-a tipărit Victor Vlad-Delamarina pentru prima dată o bună parte din notele de călătorie și din poeziile sale. Ziarul a publicat şi multe traduceri din operele unor scriitori ca Prosper Mérimée, Émile Zola, Guy de Maupassant, F.M. Dostoievski, Lev Tolstoi, G. Ebers, Friedrich Wilhelm Weber, H. Zschokke, Leopold von Sacher-Masoch, E.A. Poe, Rudyard Kipling, M. Milanov, K. Popovici, Mikszáth Kálmán şi Jókai Mór. &#9; <span class="Semnatura">R.Z.</span></p>
			<p class="Heuristica_PRIMUL_Semnat"><span class="titlu-12">DREPTATEA</span>, ziar apărut la Bucureşti, ca organ central al Partidului Naţional Ţărănesc, între 17 octombrie 1927 şi 16 iulie 1947, în trei serii, delimitate de cele două perioade (din 7 noiembrie 1938 până la 26 august 1944 şi din 10 martie 1945 până la 4 februarie 1946) în care a fost interzis. De-a lungul celor aproape 14 ani de existenţă, directori au fost Virgil N. Madgearu (1927–1928), George Ştefănescu (1928–1930), Petre Ciorăneanu (1930–1932), Constantin Gongopol (1933–1934), Mihai D. Ralea (1934–1938), Demostene Botez (1938), Ion Livianu (1944), Ion Livianu şi Nestor Badea (1944–1945), Nestor Badea (1946) şi, în sfârşit, un comitet de direcţie format din N. Carandino, Şerban Cioculescu şi Vladimir Streinu (1947). Conform memoriilor lui Carandino, el a fost conducătorul efectiv pe toată durata penultimelor două serii, în ultima fiind secondat ca prim-redactor de Em. Serghie. <span class="CharOverride-2">D.</span> ia fiinţă în condiţiile în care, după ce în septembrie–octombrie 1926 are loc fuziunea partidelor conduse de Iuliu Maniu (Partidul Național Român din Transilvania) şi de Ion Mihalache (Partidul Țărănesc), noua formaţiune se lansează în campania de accedere la guvernare. Ca atare, preocupările de precizare şi de propagare a doctrinei proprii, coagulate în jurul ideii „statului ţărănesc”, se împletesc cu polemica, nu o dată foarte aspră, dusă cu Partidul Naţional Liberal şi cu Partidul Poporului. În ambele direcţii, activi sunt liderii partidului şi specialiştii săi în diverse domenii – Virgil N. Madgearu, Ion Mihalache, Mihail Ghelmegeanu, Grigore Gafencu, Iuliu Maniu, Alexandru Vaida-Voevod, Mihai Popovici, Ernest Ene, Ion Răducanu, un enigmatic Ignotus ş.a. Lor li se alătură redactorii Mihail Sevastos, Sergiu Dan, H. Blazian, Vasile Savel, Ion Livianu (iscălind şi L.I. Vianu), Romulus Dianu. Aceştia contribuie şi la partea culturală a publicaţiei, nu foarte bogată, prin însemnări, note şi comentarii, recenzii, cronici teatrale şi plastice, îndeobşte inserate la foileton, precum şi la rubrica „Mişcarea culturală şi artistică”. Colaborări relativ asidue au Sărmanul Klopștock (<span class="CharOverride-1">Sfântul, omul şi mârţoaga</span>, <span class="CharOverride-1">Opera, criticul şi publicul</span>, 1927), Ion Vinea (<span class="CharOverride-1">Racul, broasca şi o ştiucă</span>, <span class="CharOverride-1">Întâmplare cu îngeri</span>, <span class="CharOverride-1">Note despre arta „nouă”</span>, <span class="CharOverride-1">Pe drumurile Basarabiei</span>, 1928), N.N. Tonitza (despre pictură), I. Ştefănescu (despre arhitectura veche, muzee, expoziţii), Eugen Todie, Dragoş Protopopescu (axat în genere pe teme engleze), Paul Zarifopol (cu eseurile <span class="CharOverride-1">Din estetica tipurilor sociale</span>, 1927, şi <span class="CharOverride-1">Coincidenţe conciliante</span>, 1928), P.V. Haneş, I.I. Livescu (cu eseuri despre teatru şi rolul său formativ), Constantin Pelmuş (cu recenzii şi cronici), Emil Gulian, Em. C. Grigoraş (cu studii relative la Dimitrie Cantemir, la <span class="CharOverride-1">Ţiganiada</span> ori la „opera” din Craiova). În completare se dau reproduceri din periodice româneşti şi străine. Numerele apărute de sărbători mai cuprind, republicate, poezie şi proză din clasici, la care se adaugă şi inedite aparţinând unor scriitori precum Victor Eftimiu (câteva <span class="CharOverride-1">Însemnări săptămâ</span><span class="CharOverride-1">nale</span>), Ion Pillat (<span class="CharOverride-1">Miniatură persană</span>), Liviu Rebreanu (fragmente din <span class="CharOverride-1">Răscoala</span>), Tudor Arghezi (tableta <span class="CharOverride-1">Moş Crăciun</span>, un psalm, <span class="CharOverride-1">Scrisoare unui cititor de-o şchioapă</span>), Demostene Botez (poezia <span class="CharOverride-1">Schiţă de iarnă</span>, nuvela<span class="CharOverride-1"> Mânzul lui Cosma</span>, 1934; nuvela <span class="CharOverride-1">La goană</span>, 1935; un fragment din romanul <span class="CharOverride-1">Ghiocul</span>), Ionel Teodoreanu (fragment din <span class="CharOverride-1">La Medeleni</span>), Otilia Cazimir, Alexandru Bilciurescu (<span class="CharOverride-1">Primăvara</span>), Simona Basarab (alias Vladimir Corbasca), F. Aderca (cronică la <span class="CharOverride-1">Ciuleandra</span> lui Liviu Rebreanu, tableta <span class="CharOverride-1">Flori</span>, un capitol de roman, intitulat <span class="CharOverride-1">Un fugar în Noaptea Învierii</span>, 1931), Radu Rosetti (nuvela postumă <span class="CharOverride-1">Jupânul Berl</span>, 1931). Se mai dau povestiri ale lui Ion Livianu, precum şi ale Julietei Lupaşcu-Blazian. O Zoe Gartene furnizează interesante interviuri cu Paul Hazard şi Max Jacob (1928), iar un redactor anonim o convorbire cu N. Titulescu. În 1928 se publică în foileton începutul romanului <span class="CharOverride-1">Simon</span> de G. Vlădescu-Albeşti, iar în 1932 se organizează un concurs de roman care este câştigat de <span class="CharOverride-1">A fost o năpastă</span> al lui Theodor Râşcanu. În paginile ziarului mai văd lumina şi texte memorialistice, notabile fiind câteva ale lui Filimon Taniac (<span class="CharOverride-1">Luptele de la Mărăşeşti</span>, <span class="CharOverride-1">Amintiri de acum 10 ani</span> etc.), dar şi un jurnal de bord, în fapt „amintiri din războiul cel mare” ale unui aviator ce iscăleşte T.B. şi Traian. Deşi PNŢ ajunge la guvernare în noiembrie 1928, spaţiul acordat culturii în <span class="CharOverride-2">D</span>. nu se măreşte. Înainte chiar ca Romulus Dianu, Mihail Sevastos, H. Blazian şi Sergiu Dan să plece la alte publicaţii, în redacţie vin Tudor Şoimaru (cu articole pe teme diverse, cronici teatrale şi literare), Barbu Brezianu (cu prezentări de reviste şi cărţi), N. Tatu (preocupat de „mişcarea ideilor”), apoi Petre Pandrea (iscălind la început P. Marcu). Autor de articole sociologico-istorice, dar şi de cronici teatrale şi literare ori de însemnări, fostul semnatar al <span class="CharOverride-1">Manifestului crinului alb</span> se ilustrează şi în campania dusă tot mai virulent împotriva curentelor naţionaliste din ţară şi a celui ajuns la putere în Germania, îndeosebi prin o suită de „scrisori din Berlin”. Destul de asiduu colaborează în 1932–1933 şi al doilea autor al <span class="CharOverride-1">Manifestului crinului alb</span>, Sorin Pavel, precum şi sociologul Traian Herseni (un studiu mai amplu, <span class="CharOverride-1">Problema unităţilor sociale</span>, în mai–iunie 1933). Odată cu venirea lui Mihai Ralea la direcţie, în redacţie intră Demostene Botez (care foloseşte şi pseudonimul D. Razu şi pare a fi redactorul-şef), apoi Ilariu Dobridor, Octav Livezeanu, C.N. Negoiţă. Articolele politice ale acestora, împreună cu cele ale lui Ralea şi ale altor colaboratori mai vechi combat acum partidele extremei drepte aproape la fel de vehement ca acelea din presa de stânga. Nu de puţine ori respingerea ideilor coabitează cu izbucniri pamfletare şi atacuri la persoană. Aşa procedează Ilariu Dobridor (<span class="CharOverride-1">Un foarte oarecare: Mircea Eliade</span>, <span class="CharOverride-1">Un croncănit de corbi</span>, <span class="CharOverride-1">Sandu Tudor – pângăritorul de altare</span>, <span class="CharOverride-1">Iisus între tâlhari</span>, 1934, serialul <span class="CharOverride-1">Trădarea intelectualilor</span> în 1935) ori Octav Livezeanu, ce se ilustrează şi el prin atacuri îndreptate contra lui Octavian Goga. În pauze acesta din urmă dădea şi nişte însemnări de călătorie, sub titlul <span class="CharOverride-1">Itinerar mediteranean</span>. Pe tema şcolii şi a educării ţărănimii sunt îndeobşte colaborările lui V.V. Stanciu şi Stanciu Stoian. De sărbători, ziarul găzduieşte acum proză (<span class="CharOverride-1">Mihai</span>) şi poezii de Demostene Botez (<span class="CharOverride-1">Carnet de tranşee, Vacanţă de Paşti</span>), povestiri ale lui Ioan I. Mironescu (<span class="CharOverride-1">Vechilul</span>, <span class="CharOverride-1">În drum spre Braniştea</span>), un „fragment din opera postumă” a lui Jean Bart (<span class="CharOverride-1">Pace vouă!</span>), o proză de Ion Călugăru (<span class="CharOverride-1">Moartea bunicului</span>), poezii de Eusebiu Camilar (<span class="CharOverride-1">Cântau doi copii</span>…, <span class="CharOverride-1">Ora pentru voi</span>), George Gregorian (<span class="CharOverride-1">Metempsihoză</span>), N. Davidescu (<span class="CharOverride-1">Aşteptare</span>), Virgil Carianopol (<span class="CharOverride-1">Către tata</span>), D. Corbea (<span class="CharOverride-1">Vin Paştile</span>), Horia Furtună (<span class="CharOverride-1">Balada vinului</span>). Din 1936 începe să lucreze ca redactor Ştefan Tita, care iscăleşte pe lângă articole politice, recenzii, cronici şi însemnări pe marginea cărţilor. Mai colaborează pe teme de literatură ori de cultură N. Cristinoiu, D. Corbea, Virgil Carianopol, V. Gheţea, O. Han (cu note privind soarta artiştilor plastici, apoi şi articole politice). B. Sârcu furnizează cronici muzicale. E găzduită o cronică a lui Vladimir Streinu la volumul <span class="CharOverride-1">Cuvinte de dincolo</span> al lui Demostene Botez. Odată cu desfiinţarea partidelor şi instaurarea dictaturii regale, <span class="CharOverride-2">D. </span>se depolitizează, abordând, ca şi celelalte oficioase, îndeosebi chestiuni sociale şi economice ori comentând situaţia internaţională. Pe acest fond sporeşte şi spaţiul acordat culturii. Astfel, după câteva articole politice publicate în 1937 (<span class="CharOverride-1">Semnificaţia unei biruinţe</span>, <span class="CharOverride-1">Che bella voce!</span>, <span class="CharOverride-1">Secretarul general şi nul major</span>), Şerban Cioculescu îşi asumă cronica literară încă de la sfârşitul lunii ianuarie 1938 (când mai multe ziare de stânga sunt interzise). În fapt, abordează probleme de actualitate (<span class="CharOverride-1">Critica structurală şi judecata de valoare</span>, <span class="CharOverride-1">Condiţiile scrisului românesc</span>, <span class="CharOverride-1">O nouă tradiţie literară</span>, <span class="CharOverride-1">Literatura şi şcoala</span>, <span class="CharOverride-1">D’Annunzio între morală şi artă</span>, <span class="CharOverride-1">Structura lirică şi limbajul comun</span> etc.), şarjează acid (<span class="CharOverride-1">Mitică şi Ionică.</span> <span class="CharOverride-1">Un dialog la Columna lui Traian</span>; <span class="CharOverride-1">Intervertit, inversat sau… învârtit. Închinare d-lui T. Pisani</span>), dar îşi comunică şi puternica emoție resimţită când poetul ajuns prim-ministru se stinge din viaţă (<span class="CharOverride-1">Octavian Goga în faţa morţii</span>). Texte comemorative semnează, de asemenea, C.N. Negoiţă şi Gh. Popp, pentru Ovid Densusianu şi Panait Istrati. Spaţiul este umplut şi cu proze aparţinând noului director Demostene Botez (<span class="CharOverride-1">Primăvara la ţară</span>) ori ale redactorilor Ion Livianu şi Tudor Şoimaru. E de reţinut şi colaborarea lui Vasile Lovinescu-Rădăşeni, cu articole despre învăţământ (<span class="CharOverride-1">Sate şi şcoli</span>), dar şi despre pomicultură şi cooperaţie. Chiar în aceste condiţii, ziarul are de la 1 iulie 1938 doar două pagini, iar la începutul lui noiembrie se încearcă un nou format, redus. Peste câteva zile însă îşi încetează apariţia. Va ieşi din nou la trei zile după 23 august 1944, un rol important jucându-l N. Carandino. Acesta a mărturisit că, fiind redactor atunci la „Curentul familiei”, a procedat „revoluţionar” „confiscând” depozitul de hârtie şi „luând comanda în tipografia lui Pamfil Şeicaru, „intrată în anarhie”, fiindcă proprietarul nu mai era în ţară. El va da zilnic, vreme de aproape doi ani, câte un concis articol, multe note nesemnate, notiţe, însemnări. Alţi redactori sunt Sergiu Dan („La ordinea zilei”), Oscar Lemnaru (cu rubrica „Perna cu ace”, devenită apoi „La stâlpul infamiei” şi în fine „De la apus la răsărit”, unde mai iscăleşte şi Styx), Lazăr Iliescu (Miron Volbură). Câtva timp cronica teatrală este iscălită de Ovidiu Constantinescu, iar cea muzicală de Coletta Bruteanu. Între cei ce colaborează frecvent la partea politică se mai numără Corneliu Coposu, apoi Zaharia Boilă (Gh. Ohăbeanu), acesta din urmă mai ales după ce ziarul clujean pe care îl conducea, „Patria”, este suspendat, D. V. Ţoni ş.a. În primele luni de după 23 august <span class="CharOverride-2">D.</span> este la unison cu periodicele partidelor ce organizaseră evenimentul atât în condamnarea celor ce slujiseră dictaturile succesive, cât şi în elogierea aliaţilor şi în special a Uniunii Sovietice. Chiar directorul Ion Livianu jertfeşte cultului stalinist (<span class="CharOverride-1">Stalin biruitorul</span>), iar Sergiu Dan salută cu entuziasm Armata Roşie ori comentează relaţia dintre „noi” şi Uniunea Sovietică. Şi N. Carandino, şi Sergiu Dan, şi Oscar Lemnaru semnalează organelor specializate pe cei „epurabili”, pe alţii („criterioniştii”, filosoful Lucian Blaga, George Gregorian, Corneliu Moldovanu) doar zeflemisindu-i pentru „derapajele” lor ideologice. Mai multă atenţie şi vervă se acordă foştilor colegi de partid ce slujiseră regimurile dictatoriale carlist, legionar și antonescian, şi acum se înscriseseră în Partidul Comunist ori în formaţiunile satelit. Între aceşti „transfugi” se numără N. Lupu, Mihai Ralea, Octav Livezeanu, Ilariu Dobridor. Transfugi, într-un sens mai larg, sunt pentru redactorii <span class="CharOverride-2">D.</span> şi C.I. Parhon, M. Sadoveanu, Victor Eftimiu, G. Călinescu, D.I. Suchianu ş.a. Oportunismul lor este veștejit în zeci de note, dar şi în articole întinse. Sunt de remarcat şi două scrisori ample ale profesorului universitar N. Şerban, ce îl blamează pe Al. Rosetti atât ca director de editură, cât şi ca istoric al limbii române, precum şi pe cel ce îi ia apărarea, G. Călinescu. Totuşi, către sfârşitul lui octombrie 1944, N. Carandino, care era şi membru în „Comisia de epurare a ziariştilor”, cere „să nu se compromită opera de justiţie” prin exagerare şi prin răzbunări individuale, iar Corneliu Coposu remarcă acid „excesul de duşmani ai poporului”. În rubrica lui Oscar Lemnaru mai frapează drastica judecată a încercărilor literare ale Monicăi Lovinescu, „victimă a numelui pe care îl poartă”. Învinuit că ar satiriza într-o caricatură armata, dar şi noua aliată, printr-o aluzie la divizia „Tudor Vladimirescu”, dat în judecată de ministrul de Război, ziarul naţional ţărănist contraatacă, dezvăluind un derapaj mai grav, al „Vieţii româneşti”, care publicase o scrisoare din Paris, expediată de Eugen Ionescu, extrem de denigratoare la adresa unor instituţii ca armata, biserica, magistratura etc. Autorităţile au fost nevoite în cele din urmă să se sesizeze şi Eugen Ionescu a fost condamnat în lipsă. Între colaboratorii tineri ai<span class="CharOverride-2"> D. </span>se numără I.A. Terebeşti (Nae Antonescu), Traian Gheorghiu (<span class="CharOverride-1">Scrisoare deschisă d-lui M. Sadoveanu</span>), Ion N. Voiculescu. La scurt timp după instalarea guvernului Petru Groza, <span class="CharOverride-2">D. </span>îşi încetează apariţia, pentru a o relua în februarie 1946, după ce Marile Puteri hotărăsc la Moscova ca opoziţia românească să participe mai intens la viaţa politică. Bazându-se pe această convenţie, ziarul purcede la o campanie mai ascuţită împotriva „fenedelei” (FND), formată din comunişti şi aliaţii lor. Acum semnează Gh. Popp, Emil Haţieganu, Ionel Popp, I. Hudiţă, Corneliu Coposu, V.V. Haneş, Eugen Crăciun, T. Grigorcea ş.a. Caustice sunt şi o parte din textele lui Profilo (Ion Lolu). Foarte curajoase sunt şi cele semnate L.O. Carp (Leon Proca): unul va fi cauza unui proces intentat de Gheorghe Gheorghiu-Dej, iar altul, ce abordează, la sfârşitul anului 1946, tema tabu a reparaţiilor de război, determină o suspendare a ziarului ce durează aproape toată luna ianuarie 1947. Demne de atenţie sunt pledoariile pentru libertatea scrisului (<span class="CharOverride-1">Scrisul liber</span> de N. Carandino, <span class="CharOverride-1">Anarhizarea culturii</span> de Lazăr Iliescu, <span class="CharOverride-1">Cărturarii şi opresiunea</span> de A.B., <span class="CharOverride-1">Manifestul libertăţii</span> de M.C., <span class="CharOverride-1">La moartea unui om liber</span> de Pompiliu Constantinescu, <span class="CharOverride-1">Comunizarea culturii</span> de Miron Volbură etc.). Incisivitate, dar şi spirit relevă articolele lui Corneliu Coposu contra lui Zaharia Stancu (<span class="CharOverride-1">A apărut „tovarăşul Zaharia”</span>), a lui Mircea Damian (<span class="CharOverride-1">Omul zilei: „democratul” fenedist</span>) ori a lui Vasile Luca (<span class="CharOverride-1">Să ascultăm Evanghelia de la Luka, teolog progresist</span>). Substanţiale sunt unele biografii şi eseuri iscălite de Victor Iancu (<span class="CharOverride-1">Romul Boilă</span>, <span class="CharOverride-1">Criza ideii de om</span>, <span class="CharOverride-1">Un portret al domnului Iuliu Maniu</span>, <span class="CharOverride-1">Prof. dr. Gheorghe Popovici</span>), de Ştefan I. Neniţescu, de Ion Pogan (<span class="CharOverride-1">Un fel de spiritualitate</span>), de Constant Tonegaru (<span class="CharOverride-1">Poezia şi libertatea</span>, <span class="CharOverride-1">Obsesia purităţii</span>, februarie 1947) ori de Petre Pascu. Puiu Cristea semnează scurte cronici teatrale. Pentru scrieri literare lipseşte spaţiul. Se fac puţine excepţii, una fiind constituită de poezia simbolistă <span class="CharOverride-1">Ninsoare</span> a lui Lazăr Iliescu (1946). După ispăşirea pedepsei din ianuarie 1947 se încearcă o revigorare a ziarului prin cooptarea lui Vladimir Streinu şi a lui Şerban Cioculescu în comitetul de direcţie. Cel dintâi preia şi cronica literară, cel de-al doilea îşi asumă „cronica ideilor”. Contribuţiile lor, foarte interesante (<span class="CharOverride-1">Valoarea ideilor</span>, <span class="CharOverride-1">Poeţi proletari</span>, <span class="CharOverride-1">Critică şi metodă</span>, <span class="CharOverride-1">Contra spiritului de metodă</span>, <span class="CharOverride-1">Cella Delavrancea, prozatorul</span> – Streinu; <span class="CharOverride-1">Considerări</span>, <span class="CharOverride-1">Stânga şi dreapta</span>, <span class="CharOverride-1">Privilegiul şcoalei</span>, <span class="CharOverride-1">Scriitorul în societate</span> – Cioculescu), nu continuă decât ceva mai mult de o lună. În condiţiile întăririi puterii comuniste, <span class="CharOverride-2">D.</span> nu mai poate face decât o palidă opoziţie. Chiar şi aşa, guvernanţii au fost nevoiţi să recurgă la o diversiune (incidentul „Tămădău”) pentru ca, odată cu întemniţarea liderilor partidului, să suprime definitiv ziarul. &#9; <span class="Semnatura">V.D.</span></p>
			<p class="Heuristica_PRIMUL_Semnat"><span class="titlu-12-complet">DREPTATEA – THE JUSTICE</span>, publicaţie care apare la New York, lunar, între aprilie 1974 şi decembrie 1985, „sub conducerea unui comitet de redacţie”; a reapărut în 1988. De la numărul 82 din 1981 este menţionat numele directorului şi editorului: Dean Milhovan-Mitu, iar de la numărul 101 din 1984 apare şi numele „redactorului pentru Europa”: Vasilichia Beza. De fapt, comitetul iniţial de redacţie este alcătuit din George Roman şi Dean Milhovan-Mitu. Acestora li se adaugă ulterior Eugen Caraghiaur-Enea, Tiberiu Humiţă şi Vasilichia Beza. Deşi subintitulată „Organ independent de informare al românilor din America”, publicaţia este profund partizană. În primul rând luptă împotriva forţelor „malefice” locale, întruchipate de episcopul Valerian D. Trifa, iar în al doilea rând, împotriva ponegritorilor şefului Partidului Naţional Ţărănesc. La unsprezece ani de la apariţia publicaţiei, Dean Milhovan-Mitu consideră că principalele obiective – combaterea falsului episcop şi reabilitarea lui Iuliu Maniu – au fost atinse şi reafirmă direcţiile de fond urmărite: informarea românilor asupra adevărului; promovarea prieteniei americano–române; întărirea unităţii spirituale a românilor de pretutindeni; apărarea şi promovarea intereselor naţionale româneşti. În slujba acestor idealuri – comune majorităţii publicaţiilor exilului românesc de peste Ocean – Dean Milhovan-Mitu induce o vibraţie specială paginilor revistei. Literatura, cultura şi arta în genere devin arme importante pentru <span class="CharOverride-2">D.</span> Inserate, la început, la întâmplare şi după nevoie, poezia, pamfletul, naraţiunea şi memorialistica, foarte acide, cronica literară şi recenzia de semnalare sau de atitudine sunt grupate în rubricile „Colţul literar” şi „Pagina culturală” ca prezenţe permanente. Spre deosebire de celelalte publicaţii ale exilului, aici se apelează mai puţin la textele clasice, reproducându-se poeme şi fragmente de proză doar din M. Eminescu, Al. Hâjdeu, Vasile Alecsandri, Panait Cerna, George Coşbuc, Octavian Goga şi Tudor Arghezi. Partea literară e susţinută îndeosebi de membrii colegiului redacţional: Dean Milhovan-Mitu, Eugen Caraghiaur-Enea, Tiberiu Humiţă, precum şi de colaboratori: Gina Gogoiu, Constantin Antonovici, Ion Nicolae, I. Brăileanu, N. Ion, D. Ichim, Marcel Hodărnău, I. Ardeleanu, Honoria Şerban Popescu, Constantin Berbec, Elena Răduţă de Uşlar, Elena Grigoraş, Corneliu Coposu (cu traduceri în versuri din Rudyard Kipling şi articole polemice). Pe lângă poemele lui D. Ichim, pot fi semnalate şi polemicile contra lui Eugen Ionescu, Mircea Eliade şi Paul Goma, precum şi pledoaria pentru impunerea <span class="CharOverride-1">Mesei tăcerii</span> de Constantin Brâncuşi sub denumirea ei originară, <span class="CharOverride-1">Masa apostolilor</span> sau <span class="CharOverride-1">Cina cea de taină</span>. Alţi colaboratori: George Beza, Ion Crişan, Ion Popa, Dumitru Stancu, Nicolae Baciu, Nicolas Nagy-Talavera, Alexandru Micle, Anton Crihan, N. Carandino, Alexandru Ghika, Iustin Ilieşiu, Ion Isaiu. Se republică scrieri semnate de Şt. Pascu, Ana Blandiana, Vasile Netea. Unii colaboratori nu-şi dezvăluie numele. Fiind o revistă eminamente polemică, <span class="CharOverride-2">D.</span> a avut un larg ecou în presa exilului, dându-i-se mereu replica sau fiind recenzată partizan. În literatură ea contează ca promotoare a valorilor clasice naţionale şi ca un for de promovare a unor talente.&#9;<span class="Semnatura">  </span><span class="Semnatura">I.O.</span></p>
			<p class="Heuristica_PRIMUL_Semnat"><span class="titlu-12">DREPTURILE FEMEII</span>, revistă lunară<span class="CharOverride-2"> </span>care apare la Bucureşti între ianuarie 1912 şi iulie 1916, apoi între 24 septembrie și 12 octombrie 1924, sub direcţia Eugeniei de Reus Ianculescu. Publicaţia reflectă eforturi de democratizare a societăţii române, în contextul afirmării mişcării feministe în Apus. În perioada în care apare revista feminismul nu reprezenta o mişcare semnificativă în România. Doar după 1918 extinderea sufragiului va deveni subiect de dezbatere publică, odată cu afirmarea unor voci de autoritate din rândurile feministelor. Până atunci discursul feminist a urmat mai degrabă coordonate etice decât social-politice, însuşindu-şi adesea argumente ale discursului politic patriarhalist specific vremii. Dacă feministele militau pentru accesul nelimitat la resursele educaţionale, aceasta se întâmpla pentru că se considerau ele însele doar agenţi ai educaţiei morale, şi nu factori activi în sfera publică. Iată de ce, în articolul de fond inaugural, semnat de Eugenia de Reus Ianculescu, nu se solicită drepturi politice pentru femei, precum autonomia şi sufragiul universal, ci dreptul la educaţie, pentru a-i putea forma, la rândul lor, pe fiii ţării. Femeile puteau fi „alături în luptă pentru a învinge natura şi neştiinţa” (asociate până atunci feminităţii), nu prin calităţile lor individuale, ci prin condiţia lor de mame şi soţii, solidare „pentru a alcătui familia şi patria”(1/1912). Femeia ocrotitoare, păstrătoare a tradiţiilor şi a valorilor morale, femeia devotată familiei şi ţării, firavă dar tenace, este figura centrală în contribuţiile literare ale revistei, într-o aură sentimentalist-romantică, fie că e vorba de colaborări sau de republicări: versuri semnate de Victor Eftimiu (<span class="CharOverride-1">Sonet</span>, <span class="CharOverride-1">Iarnă</span>), Christu N. Dimitrescu (Cridim), Smaranda Andronescu-Gheorghiu (Smara), Eugenia de Reus Ianculescu, Adina Lăzărescu, Constanţa Zissu, Mia Vlad (Mia Frollo), Olimpia Teodoru; nuvele şi fragmente de roman semnate de Maria Costa, Al. G. Doinaru (Radames), Adina Lăzărescu, Eugenia de Reus Ianculescu, Mărioara Veleanu. Articolele sunt dedicate istoriei şi descrierii principiilor mişcării feministe, precum şi unor personalităţi feminine ale culturii române, ca Iulia Hasdeu. În general, conţinutul revistei nu reflectă activismul social caracteristic discursului politic al sufragismului, ci o timidă încercare de a contribui la afirmarea şi emanciparea femeii în România la început de secol XX, fără a intra însă în conflict cu tendinţele patriarhaliste ale societăţii. &#9; <span class="Semnatura">C.A.</span></p>
			<p class="Heuristica_PRIMUL_Semnat"><span class="titlu-12">DREPTURILE OMULUI</span>, gazetă politică şi literară apărută la Bucureşti, zilnic, seria întâi de la 1 februarie până la 11 decembrie 1885, iar seria a doua de la 15 septembrie 1888 până la 3 aprilie 1889; pentru scurte perioade s-a editat săptămânal. Prima serie a fost condusă de un comitet de redacţie alcătuit din Constantin C. Bacalbaşa, Al. Brăescu, C.A. Filitis, Emil Frunzescu, Constantin Mille (până la 4 mai 1885), Ioan Nădejde, Paul Scorţeanu şi Al. G. Radovici. Prim-redactor al seriei a doua este C. Mille, care îşi întrerupsese colaborarea la „Lupta” lui G. Panu. Principalul ţel al gazetei va fi popularizarea şi explicarea ideilor socialiste şi, în relație cu acestea, critica societăţii şi a instituţiilor burgheze (administraţie, armată, presă). Rubrica literară e susţinută adesea de C. Dobrogeanu-Gherea (care semnează şi cu pseudonimul Spartacus). Gazeta se ocupă de evenimente culturale importante, cum a fost premiera comediei <span class="CharOverride-1">D-ale carnavalului</span> a lui I.L. Caragiale. În 1888 şi 1889 C. Mille continuă la <span class="CharOverride-2">D.o. </span>foiletonul <span class="CharOverride-1">Săptămâna literară</span> (redactat anterior la „Lupta”), unde discută relația dintre politică şi literatură, cu argumente luate din H. Taine, dar şi cu altele din ideologia socialistă. Tot el publică versuri, inspirate din realitatea socială, şi schiţe, dintre care unele reluate în volumul <span class="CharOverride-1">Feciorul popei</span>. Un articol despre naturalism şi o severă, dar nedreaptă critică a poeziei lui Al. Macedonski, semnate Emil, îi aparţin, probabil, tot lui C. Mille. La partea literară sunt prezenţi, de asemenea, Constantin C. Bacalbaşa şi Ioan Nădejde. &#9; <span class="Semnatura">R.Z.</span></p>
			<p class="Heuristica-PRIMUL"><span class="titlu-12">DRIMBA</span><span class="CharOverride-2">, Lucian</span> (4.XI.1929, Lugaşu de Jos, j. Bihor – 3.V.1997, Oradea), istoric literar. Este fiul Mariei (n. Samuilă) şi al lui Eugen Drimba, învăţător, şi frate cu Ovidiu Drimba. A urmat Facultatea de Filologie a Universităţii din Cluj, secția limba şi literatura română (1948–1952). În 1971 a obţinut titlul de doctor în filologie cu o teză despre Iosif Vulcan, publicată în 1974. A funcţionat ca profesor la diferite licee, devenind ulterior cadru didactic la Institutul Pedagogic din Oradea, apoi la Universitatea din acelaşi oraş. A fost preşedinte al Societăţii Scriitorilor şi Oamenilor de Ştiinţă din Bihor.</p>
			<p class="Heuristica-BASE"><span class="CharOverride-2">D.</span> s-a dedicat studierii şi editării operei lui Iosif Vulcan, celebru mai ales datorită revistei „Familia”, dar prea puţin cunoscut prin propriile sale scrieri. Solida monografie pe care a consacrat-o animatorului cultural transilvănean se bazează pe o vastă şi temeinică documentare în arhive şi publicaţii, care reconstituie rolul important jucat de Vulcan în mişcarea literară transilvăneană din a doua jumătate a secolului al XIX-lea. Exegetul analizează cu discernământ critic opera lui prolifică, de o derutantă diversitate, netrecând cu vederea valoarea artistică modestă a scrierilor, dar apreciind aportul la umplerea unor goluri în literatura şi în presa din epocă. <span class="CharOverride-2">D.</span> şi-a fructificat documentarea şi într-o ediţie cuprinzătoare a scrierilor lui Iosif Vulcan. După primul volum (1987), conţinând poezii, proză şi teatru, scrieri apărute mai înainte de sine stătător, cel de-al doilea tom (1989) oferea pentru prima dată o amplă selecţie din publicistica scriitorului, rămasă în periodicele vremii. Acelaşi caracter inedit îl au şi următoarele două volume (1994, 2002), care includ însemnări de călătorie şi corespondenţă, ediţia remarcându-se prin rigoarea ştiinţifică a stabilirii textului şi prin bogăţia notelor istorico-literare. <span class="CharOverride-2">D.</span> a reconstituit și prezenţa lui M. Eminescu la publicaţia lui Iosif Vulcan în <span class="CharOverride-1">Eminescu la „Familia”</span> (1974), lucrare analitică, bibliografică şi antologică care are meritul esenţial de a reuni pentru prima dată toate elementele referitoare la prezenţa poetului în coloanele revistei de-a lungul a patru decenii, de la debutul din 1866 până în 1906, când publicația îşi încetează apariţia. Cu aceeaşi riguroasă metodă filologică, cercetătorul a editat în 1983 prima piesă de teatru românească păstrată integral din a doua jumătate a secolului al XVIII-lea, <span class="CharOverride-1">Occisio Gregorii in Moldavia Vodae tragedice expressa</span>, reprezentativă pentru barocul literar românesc din epocă.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Iosif Vulcan</span>, Bucureşti, 1974; <span class="CharOverride-1">Eminescu la „Familia”</span>, Oradea, 1974. <span class="CharOverride-2">Ediţii:</span> <span class="CharOverride-1">Occisio Gregorii in Moldavia Vodae tragedice expressa</span>, introd. edit., Cluj-Napoca, 1983; Iosif Vulcan, [<span class="CharOverride-1">Scrieri</span>], I–IV, introd. edit., București, 1987–2002.</p>
			<p class="Heuristica___m_RPR"><span class="CharOverride-2">Repere bibliografice:</span> Bucur Ţincu, „<span class="CharOverride-1">Iosif Vulcan”</span>, RITL, 1975, 2; Rodica Florea, <span class="CharOverride-1">„Eminescu la «Familia»”</span>, RITL, 1975, 3; Mihai Moraru, <span class="CharOverride-1">„Occisio Gregorii in Moldavia Vodae tragedice expressa”</span>, MS, 1984, 4; Teodor Vârgolici, <span class="CharOverride-1">Călătoriile lui Iosif Vulcan</span>, ALA, 1995, 4; Mircea Anghelescu, <span class="CharOverride-1">Alt peregrin transilvan</span>, LCF, 1995, 31;<span class="CharOverride-1"> </span>Cornelia Ştefănescu, <span class="CharOverride-1">Un entuziast: Iosif Vulcan</span>, RL, 2003, 28<span class="CharOverride-1">.</span> &#9; <span class="Semnatura">T.V.</span></p>
			<div class="_idGenObjectLayout-1">
				<div id="_idContainer013">
					<div id="_idContainer011" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DRIMBA</span><span class="CharOverride-2">, Ovidiu</span> (3.IX.1919, Marginea, j. Bihor – 29.IV.2015, Bucureşti), istoric literar, comparatist, traducător. </p>
					</div>
					<div id="_idContainer012" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="05_D2_Douamiism-Drum_nou_284-344-web-resources/image/drimba_ovidius.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Mariei (n. Samuilă) şi al lui Eugen Drimba, învăţător, şi frate cu Lucian Drimba. Urmează Liceul „Emanuil Gojdu” din Oradea (1930–1938), apoi se înscrie la Facultatea de Litere şi Filosofie a Universităţii din Cluj (1938–1942). În perioada mutării Universității la Sibiu a scris la revista „Curțile dorului”, a făcut parte din Cercul Literar „Octavian Goga” și s-a aflat între inițiatorii, în 1943, ai Cercului Literar, fiind unul din semnatarii scrisorii-manifest către E. Lovinescu, act de legitimare a grupării. Își ia licenţa în literatura franceză (principal) şi italiană (secundar); în 1948 va obţine şi licenţa în filosofie. În 1948 şi 1949 este asistent al lui Lucian Blaga, răstimp în care îşi susţine teza de doctorat <span class="CharOverride-1">Les Premières influences du symbolisme français sur la poésie roumaine</span>. După ce predă câţiva ani literatura universală şi comparată la Facultatea de Filologie şi Istorie din Cluj, se transferă în 1955 la Institutul de Teatru din Bucureşti, ca profesor titular la Catedra de literatură universală, al cărei şef va deveni (1962–1968). În paralel, între 1962 şi 1968, conferenţiază şi la Universitate, la catedra condusă de Tudor Vianu. Cei trei mentori spirituali recunoscuţi, Lucian Blaga, Tudor Vianu şi D. Popovici, vor lăsa amprente vizibile în formaţia istoricului literar. Din 1968 până în 1979 este detaşat în Italia ca şef al Catedrei de limbă şi literatură română de la Universitatea din Torino, predând şi la Universitatea Catolică din Milano. Este, din 1978, preşedinte al Centrului interuniversitar pentru studierea raporturilor dintre Italia şi alte ţări şi, din 1974, vicepreşedinte al Academiei Internaţionale „Leonardo da Vinci”. În 2006 a fost distins cu titlul <span class="CharOverride-1">doctor honoris causa</span> al Universității Naționale de Artă Teatrală și Cinematografică „I.L. Caragiale” din București.</p>
			<p class="Heuristica-BASE"><span class="CharOverride-2">D.</span> debutează editorial cu studiul pozitivist <span class="CharOverride-1">Filosofia lui Blaga</span> (1944), intenţionând să îndrepte în primul rând erorile de interpretare anterioare şi să prezinte limpede coordonatele reale ale filosofiei blagiene. Asemănătoare ca scop şi metodologie este lucrarea <span class="CharOverride-1">Însemnări despre teatrul lui Ibsen</span> (1956), o exegeză a dramaturgiei scriitorului scandinav din unghiul esteticii materialiste. Dintre studiile sale se remarcă, prin importanţă şi amploare, <span class="CharOverride-1">Istoria literaturii universale</span> (I–III, 1963–1971; ediția definitivă în 1997). Elaborată pe baza unui curs universitar, ea păstrează caracteristicile unei lucrări didactice în concepţie, organizare şi expresie. Conceptul de literatură universală, care determină principiile de selectare şi structurare a materialului, este înţeles într-un sens apropiat de cel al lui Goethe. Autorul se opreşte aşadar numai asupra acelor curente şi autori care au răsfrânt cu mai multă forţă artistică spiritualitatea unor colectivităţi, pledând mai convingător şi folosind cu mai multă strălucire limbajul artei în afirmarea idealurilor. Epoci întregi de la Antichitatea din care nu lipseşte Orientul Îndepărtat până la vremea noastră, curente hotărâtoare în istoria culturii, scriitori şi opere de prim rang se înlănţuie convergent într-o sinteză densă, al cărei nivel o situează între manualul de popularizare şi tratatul doct. Cursul universitar iese astfel îmbogăţit din punct de vedere documentar şi superior stilistic unei oralităţi spontane. Aceeaşi origine, concepţie, structură şi acelaşi mod de a relata se observă în <span class="CharOverride-1">Teatrul de la origini şi până azi</span> (1973), de fapt un al patrulea volum al <span class="CharOverride-1">Istoriei literaturii universale</span>. Fără a insista asupra unor aspecte lăturalnice, <span class="CharOverride-2">D.</span> abordează şi aici probleme în litigiu şi încearcă să aducă un plus acolo unde erau lacune teoretice. Literatura dramatică este urmărită în procesualitatea şi determinările ei istorice, spaţiul comentariului sporind odată cu înflorirea creaţiei şi evoluţia tot mai complexă a fenomenului teatral. Adresându-se viitorilor actori, această scurtă istorie a teatrului universal prezintă şi aspecte specifice profesiunii scenice. În alte lucrări judecata de valoare este exprimată cu mijloacele eseului, pozitivismul istorist frecventat de autor împiedicând totuşi devierea discursului spre efecte strălucitoare. În <span class="CharOverride-1">Pagini despre cultura europeană</span> (1945) stilul, tinzând spre factura sentenţioasă, lua forma unor aserţiuni generalizatoare, în evidenţierea unor însuşiri distinctive ale culturii engleze, stilului spaniol sau în exerciţiul comparatist dintre culturile franceză şi germană, de pildă. Astfel de zboruri entuziaste se vor calma cu timpul, metodologia tradiţională a istoriei literare, împletită cu cea a literaturii comparate, eliminând treptat flamboaianţa expunerii. <span class="CharOverride-1">Eseuri de literatură străină</span> (1976) ori <span class="CharOverride-1">Scriitori scandinavi şi alte eseuri</span> (1980) o dovedesc cu prisosinţă. Armonioase interferenţe de metodă realizează exegetul și în monografii: <span class="CharOverride-1">Leonardo da Vinci</span> (1957), <span class="CharOverride-1">Ovidiu, poetul Romei şi al Tomisului</span> (1960), <span class="CharOverride-1">Rabelais</span> (1963) şi <span class="CharOverride-1">Federico García Lorca. Rapsodul</span> (1981). Menţinându-se între istoria literară şi literatura propriu-zisă, primele trei monografii cvasiromanţate sunt construite cronologic, viaţa artistului monografiat derulându-se cursiv într-un cadru sociocultural care o explică; perioadele mai sărace în documente probante sunt completate eseistic cu supoziţii existenţiale, înfăţişate cel mai adesea la nivelul interogaţiei nu numai retorice. Scrierile furnizează, însă, cele mai multe informaţii şi sunt analizate ca atare, închegând devenirea intelectualului şi a omului. Cartea despre García Lorca prezintă unele accente mai deosebite, privind valenţele remanente şi în actualitate. După 1980 <span class="CharOverride-2">D.</span> şi-a concentrat eforturile exclusiv în elaborarea unei lucrări monumentale, <span class="CharOverride-1">Istoria culturii şi civilizaţiei</span> (I–IV, 1984–1995), prima de acest gen la noi. Menită să ofere informaţii esenţiale privind apariţia şi evoluţia marilor civilizaţii, evidenţiind specificul fiecăreia şi principalele influenţe pe care le-a primit sau le-a exercitat, cartea acoperă dezvoltarea umanităţii de la epocile preistorice până la Renaştere inclusiv; lucrarea este, cu drept cuvânt, exemplară prin volumul imens al datelor conţinute. Complementar, <span class="CharOverride-2">D.</span> a și tradus, preponderent din literaturi romanice.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Filosofia lui Blaga, </span>Bucureşti, 1944; ed. București, 1995; <span class="CharOverride-1">Pagini despre cultura europeană</span>, Bucureşti, 1945; <span class="CharOverride-1">Don Quijote. Sensul eroului şi semnificaţia operei</span>, Bucureşti, 1955; <span class="CharOverride-1">Însemnări despre teatrul lui Ibsen</span>, Bucureşti, 1956; <span class="CharOverride-1">Leonardo da Vinci</span>, Bucureşti, 1957; ed. (<span class="CharOverride-1">Leonardo da Vinci, titan al Renaşterii</span>), Bucureşti, 2009; <span class="CharOverride-1">François Villon şi opera lui</span>, Bucureşti, 1960; <span class="CharOverride-1">Ovidiu, poetul Romei şi al Tomisului</span>, pref. Tudor Vianu, Bucureşti, 1960; ed. (<span class="CharOverride-1">Ovidiu, marele exilat de la Tomis</span>), pref. Tudor Vianu, Bucureşti, 2001; <span class="CharOverride-1">Istoria literaturii universale</span>, I–III, Bucureşti, 1963–1971; ed. definitivă, I–II, Bucureşti, 1997; <span class="CharOverride-1">Rabelais</span>, Bucureşti, 1963; ed. (<span class="CharOverride-1">Rabelais şi Renaşterea europeană</span>), Bucureşti, 2003; <span class="CharOverride-1">Scriitori, cărţi, personaje</span>, Bucureşti, 1969; ed. Bucureşti, 2002; <span class="CharOverride-1">Ovidiu</span>, Roma, 1971; <span class="CharOverride-1">Teatrul de la origini şi până azi</span>, Bucureşti, 1973; ed. (<span class="CharOverride-1">Istoria teatrului universal</span>), Bucureşti, 2000; <span class="CharOverride-1">Eseuri de literatură străină</span>, Cluj-Napoca, 1976; <span class="CharOverride-1">Scriitori scandinavi şi alte eseuri</span>, Cluj-Napoca, 1980; ed. (<span class="CharOverride-1">Scriitori scandinavi în cultura lumii</span>), Bucureşti, 1997; <span class="CharOverride-1">Federico García Lorca. Rapsodul</span>, Bucureşti, 1981; <span class="CharOverride-1">Istoria culturii şi civilizaţiei</span>, I–IV, Bucureşti, 1984–1995; ed. 2, I–XIII, Bucureşti, 1998–2008; <span class="CharOverride-1">Incursiuni în civilizaţia omenirii</span>, Bucureşti, 1993; <span class="CharOverride-1">Scrieri din trecut</span>, Oradea, 1997; <span class="CharOverride-1">Literatură, cultură, civilizaţie</span>, Bucureşti, 2004; <span class="CharOverride-1">Simbolismul în România</span>, Oradea, 2004; <span class="CharOverride-1">Studii şi eseuri de literatură universală</span>, Bucureşti, 2006; <span class="CharOverride-1">Geniul Spaniei</span>, Bucureşti, 2007. <span class="CharOverride-2">Traduceri:</span> Elsa Triolet, <span class="CharOverride-1">Cuceritorul</span>, Bucureşti, 1946; Selma Lagerlöf, <span class="CharOverride-1">Cartea legendelor</span>, Bucureşti, 1946; Renata Vigano, <span class="CharOverride-1">Vine barza!</span>, Bucureşti, 1955 (în colaborare cu Florin Chiriţescu); J. Pereira Gomes, <span class="CharOverride-1">Esteiros</span>, Bucureşti, 1956; Jules Verne, <span class="CharOverride-1">Mathias Sandorf</span>, Bucureşti, 1957; Leonardo da Vinci, <span class="CharOverride-1">Scrieri literare</span>, îngr. și introd. trad., Bucureşti, 1976; <span class="CharOverride-1">Eseişti spanioli</span>, îngr. și introd. trad., Bucureşti, 1982.</p>
			<p class="Heuristica___m_RPR"><span class="CharOverride-2">Repere bibliografice: </span>Barbu Solacolu, <span class="CharOverride-1">„Leonardo da Vinci</span>”, VR, 1972, 10; Dana Dumitriu, <span class="CharOverride-1">„Leonardo da Vinci”</span>, RL, 1972, 33; Artur Silvestri, <span class="CharOverride-1">„Teatrul de la origini şi până azi”</span>, RL, 1974, 10; Constantin Daniel, <span class="CharOverride-1">„Istoria culturii şi civilizaţiei”</span>, LCF, 1984, 39; Francisc Păcurariu, <span class="CharOverride-1">„Istoria culturii şi civilizaţiei”</span>, RL, 1985, 8; Velea, <span class="CharOverride-1">Universalişti</span>, <span class="CharOverride-1">177–186</span>; Răzvan Voncu, <span class="CharOverride-1">Tradiţia enciclopedică</span>, L, 1997, 51–52; <span class="CharOverride-1">Dicţ. scriit. rom., </span>II, <span class="CharOverride-1">151–153</span>; Liviu Grăsoiu, <span class="CharOverride-1">Nobleţea erudiţiei</span>, LCF, 2003, 33; Ioan Derşidan, <span class="CharOverride-1">Ovidiu Drimba</span>, F, 2003, 10; Adrian Voican, <span class="CharOverride-1">Cărţile savantului</span>, CRC, 2006, 3; Teodor Vârgolici, <span class="CharOverride-1">Spiritul enciclopedic al lui Ovidiu Drimba</span>, ALA, 2006, 834; Liviu Grăsoiu, <span class="CharOverride-1">Erudiţie şi nu numai…</span>, LCF, 2006, 45; Dragoş Varga, <span class="CharOverride-1">Vocaţia enciclopedismului</span>, T, 2009, 1. &#9; <span class="Semnatura">S.V.</span></p>
			<p class="Heuristica-PRIMUL"><span class="titlu-12">DROGEANU</span><span class="CharOverride-2">, Paul P.</span> (4.VI.1948, Bucureşti), etnolog. Este fiul Doinei (n. Dobo) şi al lui Paul Drogeanu, profesor universitar. După absolvirea Liceului „M. Eminescu” (1966) şi a Facultăţii de Limba şi Literatura Română a Universităţii din Bucureşti (1972), va fi cercetător la Institutul de Etnografie şi Folclor „Constantin Brăiloiu” din Bucureşti. Între 1991 şi 1994 urmează o specializare postuniversitară la École des Hautes Études en Sciences Sociales din Paris. Este membru al Comisiei de etnologie a Academiei Române, al Societăţii de Antropologie Culturală din România ş.a. Colaborează cu articole şi studii pe teme de etnologie şi antropologie culturală la „Arta”, „Revista de etnografie şi folclor”, „România literară”, „Sfera politică”, „Studii şi cercetări de istoria artei”, „Viaţa românească” ş.a., face parte din colegiul de redacţie al revistei „Datina”.</p>
			<p class="Heuristica-BASE"><span class="CharOverride-1">Practica fericirii. Fragmente despre sărbătoresc</span> (1985; Premiul „B. P. Hasdeu” al Academiei RSR şi Premiul Uniunii Scriitorilor), eseu scris de <span class="CharOverride-2">D.</span> cu supleţe analitică şi structurat pe o bogată bibliografie, este „o încercare de a înţelege locul pe care-l ocupă în cultură paradoxul social, tradiţionalul miracol obişnuit pe care-l constituie sărbătoarea”. Nu mai este vorba de nişte descrieri etnografice romantice, maniera în care examinau sărbătorile S. Fl. Marian şi Tudor Pamfile este abandonată, deoarece pe <span class="CharOverride-2">D.</span> nu-l interesează complexele festive, ci „semnificaţia unui principiu contagios”. Din perspectiva sa, sărbătorescul este „o stare care se transformă în calitate”, „un mod de a fi valoare”, un principiu cultural iradiant. De aceea este preocupat mai ales de conturarea unei etnologii a fericirii, subscriind opiniei lui Karl Kerényi, care spusese, încă din 1938, că sărbătorescul a „scăpat cu totul etnologului”. Autorul investighează aşadar comportamentul festiv, pentru că esenţa sărbătorii este „sărbătorescul de dincolo de o anume sărbătorire”. Contează, în viziunea sa, „modul de viaţă sărbătoresc”, „principiul cultural al sărbătorescului”, sărbătorescul fiind „esenţialitate a gestului festiv şi sentiment al lui”. Vede în spiritul sărbătorii ceva mai înalt decât plăcerea, decât distracţia şi relaxarea, şi anume profilarea, dincolo de cotidian, a unei lumi fericite. Capitole foarte dense tratează cele câteva moduri de a fi ale sărbătorescului: paradoxalul, kairoticul, agalmaticul şi agonisticul. Paradoxalul este ilustrat de călătorii care, în spaţii străine, se miră de latura exoterică a ceremonialurilor şi iau drept sărbători unele comportamente sociale, neştiind să discearnă între sacru şi profan, să perceapă autenticul din spectacolele văzute. Prin kairotic, la origine concept al moralei presocratice, autorul defineşte prilejul nimerit în care are loc o sărbătoare, timpul, spaţiul şi contextul social favorabile acesteia. Prin agalmatic înţelege deopotrivă celebrarea supraumanului şi ilustrarea omenescului. În fine, prin agonistic înţelege acea ficţiune a violenţei, acea exorcizare a ei în cadrul conflictelor ceremoniale ce au loc, de pildă, între cetele de căluşari sau între alaiurile de măşti din cadrul malancei bucovinene. <span class="CharOverride-1">Practica fericirii</span> este o modernă şi<span class="CharOverride-1"> </span>erudită lucrare, „o aventură unică în antropologia culturală, nu numai românească” (Paul Petrescu), ilustrând deopotrivă competenţele teoretice ale autorului. De-a lungul timpului, <span class="CharOverride-2">D.</span> participă la elaborarea unor volume și atlase care pun în circulație <span class="CharOverride-1">Corpusul de documente etnografice românești</span>, oferind mii de informații despre cultura materială (habitatul, arhitectura vernaculară) și răspândirea teritorială a practicilor și obiceiurilor populare autohtone, toate alcătuind un tezaur documentar de mare valoare. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Practica fericirii. Fragmente despre sărbătoresc</span>, Bucureşti, 1985; <span class="CharOverride-1">Habitatul</span>, vol. III: <span class="CharOverride-1">Transilvania</span> (în colaborare cu Alina Ioana Ciobănel), București, 2011. <span class="CharOverride-2">Antologii: </span><span class="CharOverride-1">Emil Botta interpretat de…</span>, pref. Doina Uricariu, Bucureşti, 1986 (în colaborare cu Doina Uricariu).</p>
			<p class="Heuristica___m_RPR"><span class="CharOverride-2">Repere bibliografice: </span>Marian Papahagi, <span class="CharOverride-1">O istorie a sărbătorii</span>, TR, 1986, 22; Mihai Coman, <span class="CharOverride-1">Un nou val în etnologia românească</span>, SLAST, 1986, 30; Paul Petrescu, <span class="CharOverride-1">Despre practica fericirii</span>, „Arta”, 1986, 10; Dinu Flămând, <span class="CharOverride-1">O pledoarie pentru fericire</span>, AFT, 1986, 7; Alexandru Popescu, <span class="CharOverride-1">„Practica fericirii”</span>, CREL, 1986, 7; Silviu Angelescu<span class="CharOverride-1">, Etnologia sărbătorii</span>, TBR, 1986, 323; Paul H. Stahl, <span class="CharOverride-1">„Practica fericirii”</span>, „Études et documents balkaniques et méditer&#173;ranéens” (Paris), 1987, 13; Marin Marian, <span class="CharOverride-1">„Practica fericirii”</span>, REF, 1989, 3; N. Steinhardt, <span class="CharOverride-1">Primejdia mărturisirii. Convorbiri cu Ioan Pintea</span>, Cluj-Napoca, 1993, <span class="CharOverride-1">49</span>; Datcu, <span class="CharOverride-1">Dicţ. etnolog.</span>, <span class="CharOverride-1">341–342</span>; I. Oprişan, <span class="CharOverride-1">La hotarul dintre lumi</span>, Bucureşti, 2006, <span class="CharOverride-1">446–448.</span> &#9; <span class="Semnatura">I.D.</span></p>
			<p class="Heuristica-PRIMUL"><span class="titlu-12">DROUHET</span><span class="titlu-12-complet">, Charles</span> (22.I.1879, Bârlad – 8.I.1940, Bucureşti), istoric literar, comparatist. Este descendent al unei familii franceze expatriate – Natalia (n. Olivari) şi Pierre Drouhet –, care se stabilise în jurul anilor 1860 în România, la Bârlad. În 1884 tatăl lui <span class="CharOverride-2">D.</span> obţine naturalizarea; între 1869 şi 1899 preda limba şi literatura franceză la liceul din oraşul de adopţie; în 1868 publica la Iaşi, la editura societăţii Junimea, <span class="CharOverride-1">Précis de versification spécialement rédigés pour les cours de langue française dans les lycées</span>. În această ambianţă formaţia şi alegerea carierei lui <span class="CharOverride-2">D.</span> sunt previzibile. A urmat Liceul „Gh. Roşca Codreanu” din Bârlad şi apoi Colegiul „Sf. Sava” din Bucureşti, susţinând bacalaureatul în 1896. Îşi ia licenţa în filologie modernă la Facultatea de Litere bucureşteană în 1900. Elev, tot aici, al Şcolii Normale Superioare, obţine agregaţia de română în 1903 şi agregaţia de franceză în 1904. În 1903 i se acordă cetăţenia română. Din septembrie 1904 este numit profesor titular la Gimnaziul „Dimitrie Cantemir” din Capitală. Va pleca însă curând la Paris, având şi concediu de studii pentru doctorat; îl va susţine la Sorbona (1909) cu o teză despre François Mainard, poet din secolul al XVII-lea. După întoarcere, tot în 1909, este profesor suplinitor la Catedra de franceză a Facultăţii de Litere din Iaşi, devenind titular în 1910; din ianuarie 1915 îi va succeda lui Pompiliu Eliade la Catedra de limba şi literatura franceză a Universităţii din Bucureşti. A fost membru în Consiliul Permanent al Ministerului Instrucţiunii Publice. </p>
			<p class="Heuristica-BASE">Începând să publice din 1906 în revista „Romania”, unde e prezent cu un studiu de filologie, şi în „Convorbiri literare”, cu un amplu studiu despre Leconte de Lisle, <span class="CharOverride-2">D.</span> se defineşte de pe acum ca având o dublă apartenenţă, la cultura franceză şi la cea română, cât şi o dublă vocaţie, de lingvist şi de critic literar. Va publica sistematic în reviste româneşti şi franceze: „Revue d’histoire littéraire de la France”, „Le Correspondant”, „La Minerve française”, „Mercure de France”, „Viaţa românească”, „Vieaţa nouă”, „Convorbiri literare”, „Ideea europeană”, „Flacăra” ş.a. Activitatea lui se va organiza pe două planuri principale: cel didactic, pe de o parte, cel al cercetării în domeniul istoriei literare, pe de alta. Se poate, de asemenea, vorbi de două etape distincte: prima coincide cu pregătirea doctoratului, timp în care se dedică în exclusivitate studiilor franceze; cea de-a doua, după numirea în învăţământul universitar, este orientată spre studii româno–franceze de literatură comparată. Ca discipol fidel al lui Gustave Lanson, <span class="CharOverride-2">D.</span> este adeptul metodei pozitiviste, limitată la terenul sigur al faptelor istorice şi evitând orice construcţie speculativă. Comentariile sale sunt cele ale unui tehnician, atent la geneza, natura şi compoziţia operelor analizate. Nu lipsesc nici ecourile din Sainte-Beauve şi Hippolyte Taine, din care împrumută cu multă prudenţă, formulând uneori rezerve. Detaliile biografice, câteodată anecdotice, din viaţa scriitorului studiat sunt luate în considerare pentru că ele „aruncă oarecare lumină asupra operei sale”. <span class="CharOverride-2">D.</span> acordă un loc însemnat factorilor sociali în evoluţia fenomenului literar, conferind însă rolul hotărâtor celor psihologici; operele trebuie privite, după părerea sa, „în legătură cu contingenţele de timp, de loc, în care s-au produs”. În domeniul comparatisticii viziunea sa este tot de sorginte franceză; ea stă sub semnul unor nume de referinţă: Fernand Baldensperger, Paul Hazard, Paul Van Tieghem ş.a. Datorită studiilor lui <span class="CharOverride-2">D.</span>, Vasile Alecsandri va fi altfel citit şi înţeles ca imitator, localizator şi poet original (<span class="CharOverride-1">Vasile Alecsandri şi scriitorii francezi</span>,<span class="CharOverride-1"> </span>1924). Treptat aria preocupărilor comparatiste se extinde la raporturi mai ample, de ansamblu, între cele două culturi, precum în <span class="CharOverride-1">La Culture française en Roumanie</span>,<span class="CharOverride-1"> Le Roumain dans la littérature française</span> ş.a. Se va situa pe poziţii diferite faţă de cele ale lui Pompiliu Eliade, din <span class="CharOverride-1">De l’Influence française sur l’esprit public en Roumanie</span> (1898), potrivit cărora în literatura secolului al XIX-lea românesc totul e influenţă franceză, concluziile predecesorului său părându-i-se excesive. Excelent profesor, <span class="CharOverride-2">D.</span> a tratat în numeroase cursuri (multe redactate în limba română) toate epocile literaturii franceze. Le va completa prin mai multe „cursuri de comentarii”, în buna tradiţie franceză a explicaţiei de text. Toate aceste contribuţii sunt un model de scrupulozitate didactică şi ştiinţifică. Se adaugă mai multe manuale de limba franceză, alcătuite în colaborare. Activitatea lui reprezintă un moment de netăgăduită importanţă în istoria învăţământului românesc de limbă franceză. Meritele şi contribuţia îi sunt recunoscute, atât în ţară, cât şi în Franţa, prin mai multe distincţii: Premiul „Bordin” al Academiei pentru teza de doctorat <span class="CharOverride-1">Le Poète François Mainard</span> (Paris, 1909), Ordinul Coroana României pentru meritele ca profesor universitar la Iaşi (1911), brevetul Chevalier de la Légion d’Honneur (1922), Ordinul Coroana României (1922). Figură de umanist modern, erudit, spirit metodic, deschizător de drumuri în multe privinţe, <span class="CharOverride-2">D.</span> sintetizează foarte productiv elemente de bază ale celor două spaţii culturale şi de mentalitate cărora le aparţine deopotrivă: român şi francez.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Les Manuscrits de Mainard conservés à la bibliothèque de Toulouse</span>,<span class="CharOverride-1"> </span>Paris, 1908; <span class="CharOverride-1">Tableau chronologique des lettres du poète François Mainard</span>, Paris, 1909; <span class="CharOverride-1">Le Poète François Mainard</span>, Paris, 1909; <span class="CharOverride-1">Istoria poeziei franceze în sec. al XIX-lea</span>, Bucureşti, 1915; <span class="CharOverride-1">Istoria teatrului clasic francez</span>, Bucureşti, 1916; <span class="CharOverride-1">Curs de literatură franceză. Secolul al XVIII-lea</span>, Bucureşti, 1919–1920; <span class="CharOverride-1">Teatrul francez în sec. al XVII-lea</span>, Bucureşti, 1923–1924;<span class="CharOverride-1"> Villon. Montaigne</span>, Bucureşti, 1923–1924; <span class="CharOverride-1">Vasile Alecsandri şi scriitorii francezi</span>, Bucureşti, 1924; <span class="CharOverride-1">Anatole France</span>, Bucureşti, 1925; <span class="CharOverride-1">Ronsard</span>, Bucureşti, 1925; <span class="CharOverride-1">Începuturile romantismului francez</span>, Bucureşti, 1927–1928; <span class="CharOverride-1">Literatura franceză în secolul al XVIII-lea</span>, Bucureşti, 1934; <span class="CharOverride-1">Poezia lirică în Evul Mediu şi comentarii din Charles d’Orléans şi François Villon</span>, Bucureşti, 1934; <span class="CharOverride-1">Boileau şi Voltaire, critici literari</span>, Bucureşti, 1934–1935; <span class="CharOverride-1">Preromantismul francez (1761–1820)</span>, Bucureşti, 1934–1935; <span class="CharOverride-1">Romantismul</span>, Bucureşti, 1937; <span class="CharOverride-1">Umanismul. Renaşterea şi Rabelais</span>, Bucureşti, 1937; <span class="CharOverride-1">La Chanson de Roland. Poezia lirică medievală. Trubadurii. François Villon</span>, Bucureşti, 1937–1938; <span class="CharOverride-1">Teatrul romantic, romanul romantic, ivirea spiritului realist în epoca romantică</span>, Bucureşti, 1937–1938; <span class="CharOverride-1">Poezia franceză în secolul al XVI-lea</span>, Bucureşti, 1938–1939; <span class="CharOverride-1">Realismul</span>, Bucureşti, 1938–1939; <span class="CharOverride-1">Studii de literatură română şi comparată</span>,<span class="CharOverride-1"> </span>îngr. şi postfaţă Silvia Burdea, pref. Zoe Dumitrescu-Buşulenga, Bucureşti, 1983.</p>
			<p class="Heuristica___m_RPR"><span class="CharOverride-2">Repere bibliografice:</span> George Baiculescu, <span class="CharOverride-1">„Vasile Alecsandri și scriitorii francezi”</span>, ALA, 1925, 243; Maria Alexandrescu, <span class="CharOverride-1">Bibliographie des articles et des études et ouvrages de M. Ch. Drouhet</span>, Bucureşti, f.a.; N.I. Popa, <span class="CharOverride-1">Activitatea literară a lui Charles Drouhet</span>, IIŞ, 1940, 9; <span class="CharOverride-1">Mélanges d’histoire littéraire et de littérature comparée</span> <span class="CharOverride-1">offerts à Charles Drouhet par ses amis, ses collègues et ses anciens élèves</span>, Bucureşti, 1940; Gh. Stănescu, <span class="CharOverride-1">Charles Drouhet şi opera sa</span>, AUB, literatură universală şi comparată, t. XIX, 1970, 2; Bucur, <span class="CharOverride-1">Istoriografia</span>, <span class="CharOverride-1">260–264</span>; Valentina Agrigoroaiei, <span class="CharOverride-1">L’Étude de la langue – préoccupation constante du professeur Charles Drouhet</span>, AUI, lingvistică, t. XXVII, 1981; <span class="CharOverride-1">Dicţ. scriit. rom.</span>,<span class="CharOverride-1"> </span>II, <span class="CharOverride-1">153–155</span>; Vasile Spiridon, <span class="CharOverride-1">Charles Drouhet</span>, ATN, 2010, 1. &#9; <span class="Semnatura">M.M.-I.</span></p>
			<p class="Heuristica_PRIMUL_Semnat"><span class="titlu-12">DRUM</span>, revistă care apare în Statele Unite ale Americii şi în Mexic, între septembrie 1963 şi decembrie 1983. Publicaţie a scriitorilor români din exil, fondată de Vasile Posteuca, sub îngrijirea Asociaţiei Enciclopedice Române din Mexic, apoi a Asociaţiei pentru Literatura şi Cultura Românească în America, <span class="CharOverride-2">D.</span> cunoaşte în cele două decenii de apariţie numeroase schimbări în colegiul redacţional, dar şi în ceea ce priveşte locul de apariţie, periodicitatea şi formatul. Prima serie (redactori Vasile Posteuca şi Nicolae Petra) apare într-un format mic de revistă, ilustrată cu desene de Eugen Drăguţescu, N. Petra, Ştefan Tănăsescu. Facsimilul poeziei <span class="CharOverride-1">Drumuri</span> de Aron Cotruş, imprimat pe coperta numărului inaugural, sugerează provenienţa titlului, ca şi condiţia celor care elaborează publicaţia. Anunţată cu apariţie bilunară, în realitate fără o strictă periodicitate din cauza neajunsurilor de tot felul pe care le întâmpină o publicaţie în exil, această serie, tipărită în atelierele ziarului „America” din Cleveland, se încheie cu numărul din ianuarie–martie 1967, odată cu închiderea tipografiei. O serie nouă, un ziar de 8–12 pagini, începe cu numărul din aprilie–decembrie 1967 (ulterior apariţie trimestrială). Redactori sunt acum Vasile Posteuca, Nicolae Petra şi Nicolae Novac; pentru scurt timp, în redacţie intră Ion Cârja în locul lui N. Petra; apoi V. Posteucă şi N. Novac redactează revista până în 1972, când ea trece sub conducerea unui comitet având ca director pe Posteuca. După moartea acestuia, John Halmaghi readuce,<span class="CharOverride-2"> </span>din 1975, <span class="CharOverride-2">D. </span>la formatul iniţial, păstrat până la ultimul număr, lansând în articolul-program o „invitaţie la cavalerism”, în ideea că „numai cavalerii biruiesc în istorie, niciodată mişeii şi laşii”. În editorialul primului număr din 1963, <span class="CharOverride-1">Crestături</span> (titlu ce va fi atribuit şi rubricii permanente a autorului), N. Petra deschidea revista cu o profesiune de credinţă, dezvăluind în tonalităţi aforistice ţinuta morală pe care iniţiatorii o impun: „Chiar pentru cei ce se pare că nu se mişcă şi nu fac nimic, singurul lucru care se poate pune deoparte pentru socoteala de la sfârşit este cum mergi. Nici unde mergi, nici de ce mergi, nici chiar dacă mergi. Este felul cum îţi întorci foile vieţii, de la un ceas la altul, de la un loc la altul, cum priveşti la cer şi la semenii tăi, cum ţii pumnul strâns sau mâna deschisă, cum ştii să zâmbeşti, să râzi, să ierţi sau să batjocoreşti”. Ideea care guvernează demersul editorial al lui V. Posteuca şi N. Petra este susţinerea rezistenţei spirituale a românilor: „În tot ce facem şi credem, noi avem datoria de a ne uita înspre Carpaţi, înapoi acasă… Tot mai singuri, dar pentru aceasta tot mai convinşi de adevărul luminii, şi mai tari şi împăcaţi interior de certitudinea că servim o cauză etern invincibilă” (V. Posteuca, <span class="CharOverride-1">Cum stăm, </span>1967). Declarată de orientare românească şi creştină, <span class="CharOverride-2">D.</span> este totodată o revistă de constantă atitudine anticomunistă. Alături de semnatarii permanenţi ai textelor ideologice (V. Posteuca, N. Petra, John Halmaghi), Horia Stamatu susţine ultima serie a publicaţiei cu o suită de eseuri şi pamflete pe marginea situației economice, politice şi sociale din România ceauşistă (<span class="CharOverride-1">Scrisoarea unui european</span>, <span class="CharOverride-1">Altă revoluţie culturală</span>,<span class="CharOverride-1"> Independenţă, libertate, cultură</span>,<span class="CharOverride-1"> Cum se anunţă desfiinţarea literaturii</span>). Spiritul incisiv polemic al autorului se converteşte deseori într-unul reflexiv, pentru a evalua consecinţele şi a descoperi soluţia salvării: „un lucru este sigur: numai prin ceea ce va supravieţui în spirit de la ţăranii români va asigura supravieţuirea poporului român, popor prea puţin numeros pentru a avea altă posibilitate de supravieţuire decât în spirit” (<span class="CharOverride-1">Ţăranii</span>, 1976). Paginile literare cuprind grupaje de versuri, proză şi comentarii istorico-literare, mai toate vădind un interes deosebit pentru spaţiul cultural bucovinean, căruia i se consacră chiar o rubrică, „Pagini bucovinene”, devenită „Chenar bucovinean”, apoi „Figuri bucovinene”. Numeroase pagini critice şi memorialistice sunt dedicate grupării din jurul revistei „Iconar”, din care V. Posteuca a făcut parte, precum şi lui Mircea Streinul. Alături de poezie şi proză, revista include în sumarele sale rubricile „Cronica literară” şi „Cronica ediţiilor”, „Pagini americano-române”, breviarul cultural „Iconar”, semnat de V. Posteuca şi John Halmaghi (pentru ultima serie),  „Însemnări şi cărţi”, „Carnet”, cu ştiri culturale, comentarii despre cărţi şi publicaţii din exil, semnate de N. Novac, şi calendarul cultural „Pe răboj”, susţinut de Lucia A. Popovici. Cele mai numeroase contribuţii aparţin, cum este firesc, scriitorilor români de pe continentul american, fără a fi excluşi însă cei din zona europeană. Poeţii frecvent prezenţi sunt N. Petra, V. Posteuca, N. Novac, I. Iancu Păltinişeanu, Vasile Gherasim, Dorina Ienciu, Doina Oşteanu, Sergiu Grossu, Zahu Pană, I. Cârja, Matei Sberga, Leonida Lututovici ş.a. Sporadic, publică versuri Ştefan Baciu şi Vintilă Horia. <span class="CharOverride-2">D. </span>prezintă, de asemenea, mari grupaje de poezii scrise în închisorile comuniste, multe nesemnate. Paginile de proză sunt semnate de Mira Simian, Toader Ionaş, John Halmaghi, Mardarie Popinciuc, Viorica Stavilă ş.a. Cu menţiunea că a fost scris pentru un post de radio, apare aici şi un text sub semnătura lui Mircea Eliade, intitulat <span class="CharOverride-1">Maica Domnului</span> (1980). Uneori revista reia lucrări sau fragmente din texte clasice şi contemporane româneşti: M. Eminescu, C. Rădulescu-Motru, Nae Ionescu, Dan Botta, V. Voiculescu ş.a. Comentariile la cărţi şi recenziile semnate de Aron Grămadă, Octavian Buhociu, V. Posteuca, Titus Bărbulescu se opresc mai ales la literatura exilului, dar au în vedere şi ediţiile şi studiile istorico-literare apărute în România (Aron Grămadă, <span class="CharOverride-1">Lucian Blaga şi cultura oficială</span>, 1978). Vintilă Horia comentează câteva „exegeze politico-literare”, ieşite „nu din realitate, ci din întâlnirea acesteia cu ideologia” („<span class="CharOverride-1">Gândirea” şi gândirismul</span>, 1976). Adesea <span class="CharOverride-2">D.</span> nu a reușit să evite patetismul şi exaltările naţionaliste.&#9; <span class="Semnatura">M.P.-C.</span></p>
			<p class="Heuristica-PRIMUL"><span class="titlu-12">DRUMARU</span><span class="titlu-12-complet">, Paul</span> (pseudonim al lui Paul-Toma Deutsch; 5.XII.1938, Alba Iulia – 21.I.2016, București), poet, prozator, traducător. Este fiul Magdalenei (n. Rosner) şi al lui Francisc Deutsch, comerciant. Urmează școala elementară şi liceul la Alba Iulia şi Oradea. Vreme de doi ani îşi câştigă existenţa făcând diverse munci: tehnician ataşamentist la Hunedoara, contabil şi bibliotecar la Biblioteca Regională Oradea, frezor, scriitor de vagoane. În 1958 se înscrie la Institutul „Maxim Gorki” din Bucureşti, de unde e exmatriculat în acelaşi an. Frecventează apoi cursurile Facultăţii de Filologie din cadrul Universităţii „Al. I. Cuza” din Iaşi , secția limbă şi literatură română, absolvind în 1966. În 1964 constituise aici grupul Lunar 11 împreună cu poeţii Emil Brumaru, Mihai Ursachi, Ion Chiriac, Ion Covaci, Adi Cusin, cu pictorul Petre Aruştei şi compozitorul Sabin Păutza. Va fi, succesiv, corector la revista „Cronica”, referent literar la Teatrul Naţional din Iaşi, apoi, la București, redactor la Editura Kriterion (1971–1998). Debutează în 1957 la ziarul „Crişana” şi editorial în 1968 cu  placheta <span class="CharOverride-1">Ochii necesari</span>. Mai colaborează la „A Hét”, „Ateneu”, „Contemporanul”, „Convorbiri literare”, „Cronica”, „Iaşul literar”, „Lettres internationales”, „Luceafărul”, „Magyar Naplo” (Budapesta), „Provincia” (Cluj-Napoca), „Secolul 20”, „Tribuna”, „Viaţa românească”, „Dilema veche”, „22” ș.a. I se acordă mai multe premii ale Uniunii Scriitorilor pentru traduceri din limba maghiară (1972, 1976, 1981, 1986), Premiul Asociaţiei Scriitorilor din Bucureşti (1996), iar în Ungaria, tot pentru traduceri, Premiul Artisjus (1977), Premiul „Déry Tibor” (1987) şi diploma Pro Cultura Hungarica (1997). </p>
			<p class="Heuristica-BASE">Inegală ca valoare, placheta cu care debutează <span class="CharOverride-2">D.</span>, <span class="CharOverride-1">Ochii necesari</span>, reţine atenţia criticii prin evocarea unei nostalgii a increatului, amintind, într-o măsură, de poezia <span class="CharOverride-1">După melci </span>a lui Ion Barbu. Ochii sunt „necesari” nu atât pentru „vedere” ori pentru evadarea în viziune, cât pentru retragerea, prin somnolenţă, într-o mișcare infinit retrogradă ce tinde spre recuperarea unei stări de pură latență. „Cred că atunci când dorm mă schimb total./ Îmi cade pielea obosită de lumină”, notează autorul într-un poem intitulat <span class="CharOverride-1">Dorm</span>. E un onirism moderat, receptat mai degrabă prin sensibilitatea la limbajele lirice din epocă. Cele mai multe versuri se hrănesc din descoperirea unor ritmuri şi forme de viaţă vegetativă („Şi braţele i se-ndoiau neputincioase/ Şi îi treceau prin ochi culori subţiri/ Precum prin geamurile unei case”) sau se exprimă prin caligrafia delicată a unor scene cotidiene atrase prin contagiune într-un somn universal. <span class="CharOverride-1">Somnoroșii</span>,<span class="CharOverride-1"> </span>poate cel mai reuşit text din volum, surprinde, într-o descriere aproape picturală, oboseala muncitorilor opriţi la frizeria gării, bărbaţi „ucişi” de osteneală şi negri de gudron, care trag totul în somnul lor: „Când vin parcă şi uşile adorm.// Ce linişte-ntre foarfeci tremurată/ Cum ai lua pe degete furnici!/ Stau somnoroşii duşi pe lumea cealaltă”. <span class="CharOverride-2">D</span>. e şi autorul a două romane: <span class="CharOverride-1">Făptura </span>(1975) şi <span class="CharOverride-1">Vizionarea </span>(1980), traduse şi în limba maghiară, dar rămase aproape fără ecouri critice. Cel dintâi e un bildungsroman<span class="CharOverride-1"> </span>din care a fost eliminată coerenţa narativă, relatând viaţa unui copil, Roşcatul, prin jocuri de fragmentare a temporalităţii, amestecând episoadele existenţiale şi multiplicând – schizofrenic – ipostazele protagonistului (Roşcatul–Bec–Laurenţiu–Dezideriu–Gabriel). Tot un proces de disoluţie identitară<span class="CharOverride-1"> </span>proiectează şi<span class="CharOverride-1"> Vizionarea</span>, pe fundalul unei istorii despre pregătirea<span class="CharOverride-1"> </span>punerii în scenă a unei piese expresioniste. Cu prezența implicită a motivului lumii ca teatru, romanul se construieşte dual, opunându-i pe anonimi („figuranţi”, „suplinitori”, „pitici”, „tălmaci”) figurilor individualizate din conducerea teatrului (Florian, directorul adjunct, cu pregătire de inginer, tovarăşul Petrovici, regizorul „polonez” Janesz Grosu), ca reprezentanţi ai unei puteri discreţionare şi abuzive. De fapt, în romanele lui <span class="CharOverride-2">D. </span>crizele identitare susţin alegorii ale puterii sau chiar aluzii transparente la constrângerile politice ale regimului totalitar. Bunăoară, „tatăl-dezertor”, personaj esenţial pentru definirea parcursului fracturat al copilului din <span class="CharOverride-1">Făptura</span>, dispare misterios după ce aşezase pe fereastra atelierului său trei poze decupate din reviste, reprezentându-i pe Churchill, pe Stalin şi pe regele Mihai. Definitorie pentru profilul literar al lui <span class="CharOverride-2">D. </span>este însă activitatea de traducător. Scriitorul e unul dintre cei mai importanţi şi mai rafinaţi mediatori ai culturii maghiare în spaţiul de limbă română. I se datorează transpunerea poeziei lui Ady Endre, József Attila, Radnóti Miklós, Pilinszky János, Szilágyi Domokos, Király László, Méliusz József, Kányády Sándor, a prozelor lui Konrád György,<span class="CharOverride-2"> </span>Örkény István, Csiki László ș.a.; e şi un traducător dedicat al literaturii lui Markó Belá. O culegere apărută sub titlul <span class="CharOverride-1">Transland. Poeţii mei maghiari</span> (I–II, 1999) propune nu doar o viziune esenţializată asupra poeziei maghiare, ci şi o selecţie de gust, prin reluarea „îndrăgostită” a câtorva din traducerile sale mai vechi. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Ochii necesari</span>, Bucureşti, 1968; <span class="CharOverride-1">Făptura</span>, Bucureşti, 1975; <span class="CharOverride-1">Vizionarea</span>, Bucureşti, 1980. <span class="CharOverride-2">Traduceri:</span> Bálint Tibor, <span class="CharOverride-1">Trandafirii Sodomei</span>, Bucureşti, 1969, <span class="CharOverride-1">Maimuţa plângăreaţă</span>, pref. Eugen Barbu, Bucureşti, 1972; Kemény Janos, <span class="CharOverride-1">Vrăjitoarea apelor</span>, Bucureşti, 1970; Ady Endre, <span class="CharOverride-1">Poeme</span>, pref. Marin Sorescu, postfaţă Szemlér Ferenc, Bucureşti, 1972; Tóth Sándor, <span class="CharOverride-1">Gaál Gábor</span>, pref. Ion Ianoşi, Bucureşti, 1974; Méliusz József, <span class="CharOverride-1">Poeme</span>, pref. trad., Bucureşti, 1975, <span class="CharOverride-1">Destin </span>şi<span class="CharOverride-1"> simbol</span>, pref. Ion Vlad, Bucureşti, 1978; Örkény István, <span class="CharOverride-1">Gloria. Jocul de-a pisica. Familia Tót</span>, Bucureşti, 1976; Salomon Ernö, <span class="CharOverride-1">Pilda copacului de rezonanţă</span>, pref. Geo Bogza, Bucureşti, 1978; Csiki László,<span class="CharOverride-1"> Bunicul vândut</span>, pref. Mircea Ciobanu, Bucureşti, 1980; Király László, <span class="CharOverride-1">Oastea uitată</span>, pref. Grigore Arbore, Bucureşti, 1981; Kányády Sándor, <span class="CharOverride-1">Monolog interior cu uşa deschisă</span>,<span class="CharOverride-1"> </span>pref. Ioan Alexandru, Bucureşti, 1982; Deák Tamás, <span class="CharOverride-1">Istorisiri nemaiauzite</span>, Bucureşti, 1984; Szilágyi Domokos<span class="CharOverride-1">, Aterizare forţată</span>, pref. trad., Bucureşti, 1985; Mózes Attila, <span class="CharOverride-1">Epilog la un adio</span>, postfaţă Mircea Ciobanu, Bucureşti, 1986; Vásárhelyi Géza, <span class="CharOverride-1">Şarja de cavalerie</span>, pref. trad., Bucureşti, 1987; Farkas Árpád, <span class="CharOverride-1">Cântec de fluier</span>, Bucureşti, 1988; Markó Belá, <span class="CharOverride-1">Despre natura metaforelor</span>, pref. trad., Bucureşti, 1989, <span class="CharOverride-1">A Kert erotikája</span> – <span class="CharOverride-1">Erotica grădinii</span>,<span class="CharOverride-1"> </span>ed. bilingvă, Bucureşti, 2010, <span class="CharOverride-1">Az egyhangúság dicsérete. Lauda monotoniei</span>, ed. bilingvă, Bucureşti, 2012; József Attila, <span class="CharOverride-1">32 poeme</span>, Bucureşti, 1995, <span class="CharOverride-1">Poeme</span>, Bucureşti, 1996, <span class="CharOverride-1">100</span>, ClujNapoca, 2006; <span class="CharOverride-1">Fannibál idö – Timp canibal – Kannibalzeit – A Cannibal Time. Poeţi maghiari din România</span>, ed. plurilingvă, îngr. Ferenc Zsuzsanna, Bucureşti, 1998 (în colaborare); Konrád György, <span class="CharOverride-1">Vizitatorul</span>, pref. Cornel Ungureanu, Bucureşti, 1998, <span class="CharOverride-1">Călătoria</span>, pref. Daciana Branea, Iaşi, 2003; <span class="CharOverride-1">Transland. „Poeţii mei maghiari”</span>, I–II, Bucureşti, 1999; <span class="CharOverride-1">Travers. Válogatás az Erdély magyar irodalombol – Travers. O antologie a literaturii maghiare din Transilvania</span>, ed. bilingvă, coordonatori Balázs Imre József și Ciprian Vălcan, Iaşi, 2002 (în colaborare); Kertész Imre, <span class="CharOverride-1">Kadiș pentru copilul nenăscut</span>, Bucureşti, 2005.</p>
			<p class="Heuristica___m_RPR"><span class="CharOverride-2">Repere bibliografice:</span> Nicolae Stoian, <span class="CharOverride-1">Un nume nou: Paul Drumaru</span>, LCF, 1964, 11; Eugen Simion, <span class="CharOverride-1">Poezia tinerilor </span>şi<span class="CharOverride-1"> locul ei în lirica actuală</span>, LCF, 1964, 16; Dumitru Micu, <span class="CharOverride-1">Poezia: Paul Drumaru</span>, RL, 1968, 12; Adi Cusin, <span class="CharOverride-1">„Lunar 11”</span>, CRC, 1969, 23; Kovács János, <span class="CharOverride-1">Beszélgetés</span>, EL, 1971, 2 iunie; Nicolae Balotă, <span class="CharOverride-1">Cuvântul lui Ady Endre</span>, RL, 1973, 8; Szász János, <span class="CharOverride-1">Forditható-e Ady? Paul Drumaru, Ady-forditásairól</span>, „Kortárs”, 1976, 6; Silvia Urdea, <span class="CharOverride-1">Debut în roman</span>, VTRA, 1976, 7; Ulici, <span class="CharOverride-1">Prima verba</span>, II, <span class="CharOverride-1">180–181</span>; Földeák Iván, <span class="CharOverride-1">Paul Drumaru</span>, „Új Tükör”, 1984, 4; Kántor Lájos, <span class="CharOverride-1">Szilágyi Domokos románul</span>,<span class="CharOverride-1"> </span>UTK, 1986, 23 mai; Cseke Gábor, <span class="CharOverride-1">József Attila Két Nyelven – A Budapesti könyvnapokra</span>,<span class="CharOverride-1"> </span>„Magyar Szó”, 1995, 31 mai; Ion Pop, <span class="CharOverride-1">„Ha tőrténés </span>és<span class="CharOverride-1"> szó egymásra talál…”</span>, UTK, 1987, 42; Popa, <span class="CharOverride-1">Ist. lit.</span>,<span class="CharOverride-1"> </span>II, <span class="CharOverride-1">851. <a id="_idTextAnchor002"></a>&#9;</span><span class="CharOverride-4">L.Td.</span></p>
			<div class="_idGenObjectLayout-1">
				<div id="_idContainer014" class="_idGenObjectStyleOverride-1">
					<img class="_idGenObjectAttribute-1" src="05_D2_Douamiism-Drum_nou_284-344-web-resources/image/DRUM_DREPT,_1913s.jpg" alt="" />
				</div>
			</div>
			<p class="Heuristica_PRIMUL_Semnat"><span class="titlu-12">DRUM</span><span class="titlu-12-complet"> DREPT</span>, revistă apărută la Vălenii de Munte, lunar, între ianuarie 1913 şi decembrie 1914, având subtitlul „Revistă literară”, apoi la Craiova, săptămânal, din 1 ianuarie 1915 până în 7 august 1916, și la Iași, din 10 martie până în 15 iulie 1917; în perioada 1915 – 1917 fuzionează cu revista „Ramuri”, editându-se cu acelaşi titlu, „Drum drept”. Pe frontispiciu se precizează din primul număr: „condusă de N. Iorga”. Redactori au fost C.Ș. Făgețel, D. Tomescu și, ulterior, I.U. Soricu. Publicația substituie foaia „Neamul românesc literar” (1908–1912). În articolul-program (<span class="CharOverride-1">Două cuvinte pentru cine are nevoie de ele</span>), N. Iorga afirmă că misiunea prioritară a revistei este „păstrarea bunelor tradiţii, care nu sunt nici noi, nici vechi, ci logice, necesare, eterne, şi îndrumarea tinerelor talente pe această cale a bunelor tradiţii sănătoase”. Titlul simbolizează legătura directă cu modelele culturale şi istorice ale trecutului, aşa cum au fost acestea promovate de sămănătorism, autorul invocând motivele pentru care publicația „își părăsește titlul de la început”: „pentru a face să ajungă, cu aceleaşi solii ca ale vechiului «Sămănător», batjocorit astăzi de arivismul lărmuitor al tuturor «tinerilor de viitor», cuvinte de preţuire dreaptă şi pagini de sănătoasă cetire românească şi în părţile unde orice aminteşte «Neamul românesc» e total oprit de a pătrunde…”, dar și „pentru ca în această țară, unde politica nu trezește emulații, ci dușmănii, neiertătoare uri, nimeni dintre colaboratori și cititori să nu se împiedice de un nume care, în alt domeniu, înseamnă război drept, – dar neiertător”. Păstrând nealterat crezul de a „reînsănătoși” literatura (1/1915),<span class="CharOverride-2"> D.d. </span>continuă orientarea tradiţionalistă, paseistă şi autohtonistă a sămănătorismului, manifestându-şi ostilitatea atât faţă de cosmopolitism şi raţionalism, cât şi faţă de procesele de industrializare, urbanizare şi de preluare a modelelor instituţionale şi culturale din Occident. Revista îşi propune să promoveze cultura şi literatura de tip rural, ca unică sinteză adecvată între permanenţă şi valoare. Atât literatura tipărită aici (proză, poezie, teatru), cât şi articolele de istorie şi critică literară sunt în concordanţă cu orientarea culturală şi politică a publicaţiei. Rubrica permanentă „Cronica”, susținută de N. Iorga, apoi de D. Tomescu, analizează „convingerile pe care le servește talentul domnului T. Arghezi”, dar și „actul de autoritate al Academiei Române” prin care se interzice reprezentarea piesei <span class="CharOverride-1">Ringala</span> de Victor Eftimiu. Colaborează cu versuri Nichifor Crainic (<span class="CharOverride-1">Căderi</span>, <span class="CharOverride-1">De profundis</span>, <span class="CharOverride-1">Patriarhală</span>, <span class="CharOverride-1">Excelsior</span>), Teodor Naum, Volbură Poiană-Năsturaș, Eugenia H. Ionescu (Ada Umbră), Ion Sân-Giorgiu ș.a., iar N. Iorga inserează „versuri noi” de Ienăchiţă și Alecu Văcărescu (<span class="CharOverride-1">O rugăciune către Sf. Fecioară, Stihuri la Cişmeaua din Cotroceni</span>). Proza este semnată de George Vâlsan (G. Iederă), H. Stahl (<span class="CharOverride-1">Călătoria în Lună a unui român</span>), Dumitru Moruzi, I. Ciocârlan ş.a. N. Iorga contribuie și cu articole istorice (<span class="CharOverride-1">Până când s-a întrebuinţat limba română oficială în Basarabia</span>), tot lui aparținându-i o suită de cinci conferințe despre Veneția. Mai scriu Panait Cerna (<span class="CharOverride-1">O nouă epistolă a lui Mihail Eminescu</span>), D. Caracostea (<span class="CharOverride-1">Un examen de conștiință literară în 1915</span>), Radu Dragnea, N. Cartojan, Ştefan Meteş, I.E. Torouţiu, Eugen Cialâc ş.a. N. Iorga publică şi teatru, dramele sale (<span class="CharOverride-1">Omul care ne trebuie</span> şi <span class="CharOverride-1">Constantin Brâncoveanu</span>) având mai mult o valoare documentară. N. Bănescu tipărește câteva scrisori inedite ale lui Grigore Pleșoianu. Revista oferă traduceri din Teocrit, Baudelaire, Byron, Goethe, Turgheniev, Edmondo de Amicis, Juvenal, Goethe, Racine, Victor Hugo, Alfred de Musset. Alţi colaboratori: D. Furtună, Virgil Tempeanu, Apostol D. Culea, Constantin Al. Ştefănescu, Vintilă V. Paraschivescu, Anghel Marinescu, Mihail I. Pricopie, Eugeniu Revent, Ştefan Bezdechi, P. Papazissu, Petru Chirica, Em. Bucuța.&#9;      <span class="Semnatura">C.A., L.Bc.</span></p>
			<p class="Heuristica-PRIMUL"><span class="titlu-12">DRUMEA</span><span class="CharOverride-2">, Domnica </span>(26.VIII.1979, Râmnicu Vâlcea), poetă, traducătoare. Este fiica Anei Drumea<span class="CharOverride-2"> </span>(n. Crişan) și a lui Zosim Drumea, ingineri constructori. A urmat școala elementară în Făgăraş, Colegiul Național „Radu Negru” din aceeaşi localitate și Facultatea de Litere, secția română–engleză, a Universității din București, absolvită în 2002. Între 2003 și 2004 predă limba și literatura română la Școala Centrală din Capitală, apoi colaborează ca redactor de carte și ca traducător la mai multe edituri. Debutează la revista „Litere nouă” a Facultății de Litere din București în 1999, iar<span class="CharOverride-2"> </span>editorial în volumul colectiv <span class="CharOverride-1">40238 Tescani</span> (2000). <span class="CharOverride-1">Crize</span> (Premiul Asociaţiei Scriitorilor din Bucureşti), primul său volum individual, apare în 2003. Traduce, singură sau în colaborare, din literatura americană: Anthony Burgess, Tennessee Williams, Carson McCullers, Charles Bukowski, Allen Ginsberg (<span class="CharOverride-1">Howl şi alte poeme</span>, 2010, împreună cu Petru Ilieşu; Premiul Fundației „Andrei Bantaș”). A publicat câteva poeme sub pseudonimul Irma H. A fost căsătorită cu poetul Marius Ianuș.</p>
			<p class="Heuristica-BASE">Volumul <span class="CharOverride-1">Crize</span>, deşi nu a fost remarcat de critica momentului, reprezintă unul dintre cele mai puternice debuturi ale tinerei generaţii douămiiste. Provenind din grupul fracturist, coagulat la Facultatea de Litere din Bucureşti în jurul lui Marius Ianuş, <span class="CharOverride-2">D.</span> se va desprinde treptat de retorica agresivă a debutului. Dar chiar şi în <span class="CharOverride-1">Crize</span>, o carte care vine din lumea halucinantă şi mizeră a sfârşitului anilor ’90 (primul poem se intitulează <span class="CharOverride-1">Partidului</span>), politizată în exces, mustind de o disperare în primul rând socială, scriitura e suficient de personală pentru a o distinge de contextul generaţionist al grupului fracturist. După debut scriitura poetei se rafinează, iar disperarea se interiorizează, se distilează, printr-un efect voit de depersonalizare, de îmblânzire prin împietrirea emoţiei, în <span class="CharOverride-1">Not for sale </span>(2009). În <span class="CharOverride-1">Crize</span>, ca şi în alte cărţi de poezie publicate la sfârşitul anilor ’90 şi începutul anilor 2000 de către nouăzecişti și fracturişti (Daniel Bănulescu, Mihail Gălăţanu, Dumitru Crudu, Marius Ianuş), politicul şi sexualitatea se intersectează, într-o viziune a degradării umane, amuzantă, parodică sau întunecată, sfâşietoare. <span class="CharOverride-2">D. </span>aduce în poezia tânără efluvii din tragismul feminin, încărcat de fiziologie, al Sylviei Plath:<span class="CharOverride-2"> </span>„o gheară neagră îmi închide ochii mi-i/ scoate/ e noapte acum, mi-e bine/ după o hemoragie de toată frumuseţea/ sunt proaspătă, baby/ sunt împietrită/ mă iubeşti/ aşa cum stau chircită aici/ la poarta clinicii de ginecologie/ izbind cu ciocul hohotind/ implorând serul vostru fiziologic, mila” (<span class="CharOverride-1">Acum e linişte e noapte aici</span>). În imaginarul acestor versuri dominate de negru, ca şi cele din volumul de debut al Ruxandrei Novac, lumea nu este doar tragică, ci şi invaziv grotescă: „iar noaptea ca un înger negru ca o ciupercă cheală ca/ Loredana Groza/ ne ridică la cer” (<span class="CharOverride-1">Prin bălţile cu benzină</span>). Iubitul e „clovn”, eul liric este cel al unei „curve bete”, iar visul american – al unei ţări de heroină (<span class="CharOverride-1">o</span> <span class="CharOverride-1">ultimă</span> <span class="CharOverride-1">primăvară</span>). În <span class="CharOverride-1">Not for sale</span>  criza se atenuează la nivelul limbajului, lirismul tinde spre minimalism în exprimarea emoţiei: „habar n-are/ cât sunt/ de singură/ habar/ n-are/ că nu-mi/ mai pasă/ eu ştiu/ să dansez/ încet şi/ provocator/ sub picioare/ asfaltul/ încet/ mi se topeşte/ habar n-are/ ca o mlaştină/ mă înghite” (<span class="CharOverride-1">vară</span>). Poemul ia forma unui discurs interior, monologic, dialogic sau polifonic, încercând o punte de comunicare (posibilă, dureroasă, pierdută, absurdă etc.) cu celălalt: „dacă nu vorbesc acum cu cineva/ dacă nu ies acum/ pe stradă să-mi lipesc/ corpul de al lui/ să-l sărut delicat pe gât/ să mergem undeva/ undeva să dansăm/ dacă nu” (<span class="CharOverride-1">delicat</span>). Alteori tragismul ţâşneşte din această masă de imagini şi emoţii cvasipietrificate în poeme ale disperării, cu tuşe îngroşate, melodramatice: „tu îmi vei fi coşmarul şi mântuirea valul de lumină/ care mă va înghiţi/ la sfârşit.../ dragostea mea ghem de sârmă şi sânge acum/ ai fi avut aproape 10 ani –/ eşti ultima petală a trandafirului vrăjit/ din poveste eşti nisipul cel mai fierbinte eşti zăpadă/ şi mă întrebi de ce te-am/ pierdut...” (<span class="CharOverride-1">disco</span> <span class="CharOverride-1">night</span>). În cele câteva poeme cu „fetiţa mea” se cucereşte o zonă mai echilibrată, în care emoţiile se purifică de autenticismul mizerabilist, iar scriitura biografică se înfăşoară în aura unui fel de (neo)expresionism feminin-infantil, în care se presimte o voce nouă. </p>
			<p class="Heuristica___mici"><span class="CharOverride-2">SCRIERI</span>: <span class="CharOverride-1">Crize</span>, București, 2003; <span class="CharOverride-1">Not for sale</span>, București, 2009. <span class="CharOverride-2">Traduceri</span>: Anthony Burgess, <span class="CharOverride-1">Portocala mecanică</span>, Bucureşti, 2003 (în colaborare cu Carmen Ciora); Tennessee Williams,<span class="CharOverride-1"> Primăvara la Roma a doamnei Stone</span>, Bucureşti, 2003; Carson McCullers,<span class="CharOverride-1"> Răsfrângeri într-un ochi de aur</span>, Bucureşti, 2003; Charles Bukowski, <span class="CharOverride-1">Factotum</span>, Iași, 2004, <span class="CharOverride-1">Cea mai frumoasă femeie din oraș și alte povestiri</span>, Bucureşti, 2008; Michel Faber, <span class="CharOverride-1">Sub piele</span>, Bucureşti, 2005; Allen Ginsberg, <span class="CharOverride-1">Howl şi alte poeme. Antologie 1947–1997</span>, Iași, 2010 (în colaborare cu Petru Ilieşu). </p>
			<p class="Heuristica___m_RPR"><span class="CharOverride-2">Repere bibliografice: </span> Cristian Tudor Popescu, <span class="CharOverride-1">Lolitele înțepate</span>, ALA, 2004, 699; Nicoleta Cliveț, <span class="CharOverride-1">Crize fracturiste</span>, ALA, 2004, 711; Gellu Dorian, <span class="CharOverride-1">„Crize”</span>, CL, 2004, 2; Cistelecan, <span class="CharOverride-1">Al doilea top</span>, <span class="CharOverride-1">176–177</span>; Cristea-Enache, <span class="CharOverride-1">București</span>, <span class="CharOverride-1">604–609</span>; Radu Vancu, <span class="CharOverride-1">„Not for sale”</span>, RL, 2010, 6; Tudor Crețu, <span class="CharOverride-1">Explozii, spargeri, țâșniri</span>, O, 2010, 2; Gabriela Gheorghișor, <span class="CharOverride-1">Probleme personale by Domnica Drumea</span>, LCF, 2010, 4; Soviany, <span class="CharOverride-1">Cinci decenii</span>, II, <span class="CharOverride-1">102–105. &#9; </span><span class="CharOverride-4">R.D.</span></p>
			<p class="Heuristica-PRIMUL"><span class="titlu-12">DRUMEŞ</span><span class="CharOverride-2">, Mihail </span>(pseudonim al lui Mihail V. Dumitrescu; 26.XI.1901, Ohrida, azi în Republica Macedonia – 27.II.1982, Bucureşti), prozator, dramaturg. Este fiul sârboaicei Despina (n. Gero) şi al meseriaşului macedonean Vasile Dimitrie, devenit Dumitrescu după ce s-a stabilit în România. Era elev la liceul din Balş când scotea o revistă şcolară, „Licăriri” (1915–1916), în care publica versuri şi proză semnate Mihai V. Demetrescu. După război îşi continuă studiile la Caracal şi Craiova (liceul) şi la Bucureşti, unde urmează Facultatea de Filosofie şi Litere, absolvită în 1928. Colaborează cu articole despre teatru şi cu proză la „Ştirea”, „Flamura”, revistă care i-a editat volumul de debut în 1927, pe când <span class="CharOverride-2">D.</span> era secretar de redacţie, „Rampa”. Ca funcţionar în Ministerul Învăţământului (1928–1937), a continuat să publice proză în „Dimineaţa”, „Convorbiri literare”, „Universul literar” şi în volume. Succesul obţinut cu romanul <span class="CharOverride-1">Invitaţia la vals</span> (1936) îi permite să-şi asume conducerea Editurii Bucur Ciobanul, unde, în special în perioada 1942–1947, va iniţia un amplu program de tipărire a cărţilor pentru copii şi tineret. Principalul furnizor de texte era <span class="CharOverride-2">D.</span> însuşi, care a rezumat biografii de oameni celebri (Dante, Gutenberg, Magellan, Mozart, Nobel ş.a.), a întocmit relatări despre mari invenţii şi realizări (locomotiva, telegraful, automobilul, avionul, Canalul Suez etc.), a făcut prelucrări din folclorul românesc, indian, arab, grec, german, danez, francez sau a repovestit capodopere literare aparţinând lui Homer, Defoe, Swift, Schiller, Goethe, Gogol, Mark Twain, Sienkiewicz. Zeci de astfel de broşuri au fost publicate sub pseudonimul Moş Ene, iar altele au fost semnate Barbu Apelevianu, Mihaela Deleanu, Raul Dolfineanu, Dinu Gherghel, Ilarie Magheru, Romulus Burghelea, Unchiul Victor, Lelia Zavideanu, Matei Zavideanu etc. Multe prelucrări i-au fost difuzate şi la radio. După o lungă pauză revine cu noi romane şi cu versiuni modificate ale celor vechi, iar în câteva periodice (în special în „Oltul”) îi apar mărturisiri autobiografice şi proză istorică. Deşi cu un deosebit succes la public – romanele sale, cu precădere <span class="CharOverride-1">Invitaţia la vals</span>, au cunoscut zeci de reeditări –, scriitorul a fost ignorat de criticii importanţi. Prăpastia dintre receptarea de către cititori şi cea critică pare dificil de explicat, <span class="CharOverride-2">D.</span> ilustrând mai degrabă cazul unui condamnat fără proces.</p>
			<p class="Heuristica-BASE">Volumul de debut – <span class="CharOverride-1">Capcana</span> (1927) – conţine proză scurtă şi a stârnit interesul comentatorilor prin relativa noutate epică, prin calitatea descrierii unor procese psihice. Romanul <span class="CharOverride-1">Sfântul Părere</span> (1930), retipărit mai târziu (1942) cu titlul <span class="CharOverride-1">Cazul Magheru</span>, are o versiune mult modificată şi amplificată în 1971. Este o abordare sui-generis<span class="CharOverride-1"> </span>a devenirii personalităţii umane de excepţie, prin relatarea unor momente biografice aparent disparate, intenţia fiind de a demonstra rolul subconştientului în paralel cu raţiunea. Accentul epic cade pe relatarea unei experienţe senzaţionale, care determină o activare extremă şi o purificare a psihicului protagonistului (un medic), având ca efect revelarea unei neobişnuite puteri terapeutice. Un roman al orgoliilor excesive şi al pasiunilor contrariate este <span class="CharOverride-1">Invitaţia la vals</span>. Conduse de o falsă imagine despre sine, cu o teamă exacerbată de a nu fi subordonate şi umilite, personajele ajung, în pofida sentimentului de dragoste care le leagă, să se distrugă reciproc. În prim-plan se află reconstituirea unui proces de autocunoaştere, cu efecte de care protagoniştii devin conştienţi abia în final, când din pragul morţii privesc înapoi. <span class="CharOverride-2">D.</span> ştie să capteze atenţia cititorului prin intensificări ale trăirilor generatoare de dramatism şi tensiuni, creând cu abilitate un fel de miraj al nefericirii implacabile. Dar calitatea demersului analitic, a discursului literar este de un nivel mediu, vizibilă fiind și intenţia demonstrativă. O anume lipsă de orizont, formula compoziţională insuficientă, rostirea deseori simplificatoare, comună dau, într-o măsură, senzaţia de mediocritate şi artificiu literar. Şi ediţia definitivă, din 1982, a romanului <span class="CharOverride-1">Scrisoarea de dragoste</span>, apărut în 1938, este mult amplificată prin introducerea unei noi părţi, constituită din scrisorile personajului central feminin. Eşecul tragic al arivistului (modelul Julien Sorel este menţionat în text), care sacrifică iubirea pentru a parveni, sunt potenţate prin contrapunerea confesiunilor personajului feminin. Epistolarul protagonistei, diferit net ca atitudine şi stil de relatările celuilalt, dezvăluie o fermecătoare personalitate. Spre final naraţiunea deviază către un romanesc ieftin şi precipitat, cu exagerări ale ficţiunii, aici ancorată în senzaţional. Două părţi inegale are şi <span class="CharOverride-1">Elevul Dima dintr-a şaptea</span> (I–II, 1945, ediţie definitivă în 1968). În prima parte personajul-narator notează reacţii şi trăiri fireşti, provocate de un nou mediu şcolar – mici şi suave naivităţi şi mirări, înfiriparea relaţiilor cu colegii – sau de tulburări erotice şi de aspiraţiile exaltate spre frumosul şi misterele vieţii. Partea a doua este o înşiruire de mici aventuri şi se depărtează de sensul celei dintâi. Totuşi, în general, se ţese o poezie a adolescenţei, bine controlată de narator. Dialogurile, adesea colorate de argoul şcolăresc, sunt simpatice reuşite stilistice şi tipologice. Volumul <span class="CharOverride-1">Se revarsă apele</span> (1961), o proză ratată compoziţional, aduce relatări interesante despre satul oltenesc de la începutul secolului al XX-lea, despre modul de a vieţui al ţăranilor. Documentarul <span class="CharOverride-1">Arde Prahova</span> (1974) e o concesie evidentă făcută realismului socialist. Cât despre dramaturgie, de la şaisprezece ani <span class="CharOverride-2">D.</span> a prezentat diferite piese de teatru unor persoane şi instituţii abilitate, dar abia în 1934 i se va juca pe o scenă bucureşteană comedia <span class="CharOverride-1">O crimă pasională</span> (publicată în 1941), o şarjă prea dezlănţuită, ce viza moravuri sociale capabile să întoarcă lumea pe dos. Lăudată pentru inventivitate şi curaj de unii cronicari, piesa (montată şi la Cluj) i-a scandalizat pe alţii. Altă satiră – <span class="CharOverride-1">Codrul Vlăsiei</span>, refuzată cam în acelaşi timp de Teatrul Naţional din Bucureşti – a fost pusă în scenă la Galaţi abia în 1966. <span class="CharOverride-1">Ioana d’Arc</span> (1937), <span class="CharOverride-1">Năluca</span> (1940, o dramatizare a subiectului din <span class="CharOverride-1">Scrisoarea de dragoste</span>) au fost numai publicate, iar piesele din volumul <span class="CharOverride-1">Trei comedii</span> (1940) au fost difuzate radiofonic. La hotarul dintre beletristică şi literatura de popularizare stă, ca şi multe alte prelucrări ale lui <span class="CharOverride-2">D.</span>, <span class="CharOverride-1">Povestea neamului românesc</span> (I–II, 1978–1979). Informaţia istorică este completată şi animată cu ajutorul ficţiunii, în texte atractive, fără excese ţinând de didacticism. Principalele romane ale lui <span class="CharOverride-2">D.</span> au fost traduse în franceză, germană, spaniolă, slovacă, bulgară, turcă, fiind editate în câteva ţări din Europa şi din America Latină.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Capcana</span>, Craiova, 1927; <span class="CharOverride-1">Sfântul Părere</span>, Bucureşti, 1930; ed. (<span class="CharOverride-1">Cazul Magheru</span>), Bucureşti, 1942; ed. Bucureşti, 1971; <span class="Comment-Reference CharOverride-1">I</span><span class="CharOverride-1">nvitaţia la vals</span>, Bucureşti, 1936; ed. pref. Florea Firan, Craiova, 1986; <span class="CharOverride-1">Ioana d’Arc</span>, Vălenii de Munte, 1937; <span class="CharOverride-1">Scrisoarea de dragoste</span>, Bucureşti, 1938; ed. pref. Florea Firan, Craiova, 1982; <span class="CharOverride-1">Năluca</span>, Bucureşti, 1940; <span class="CharOverride-1">Trei comedii</span>, Bucureşti, 1940; <span class="CharOverride-1">O crimă pasională</span>, pref. Teodor Scarlat, Bucureşti, 1941; <span class="CharOverride-1">Teatru</span>, Bucureşti, 1942; <span class="CharOverride-1">Vrăjitorul</span>, Bucureşti, 1942; ed. (<span class="CharOverride-1">Edison</span>), Bucureşti, 1972; <span class="CharOverride-1">Elevul Dima dintr-a şaptea</span>, I–II, Bucureşti, 1945; ed. pref. Ion Dodu Bălan, Bucureşti, 1968; <span class="CharOverride-1">Se revarsă apele</span>,<span class="CharOverride-1"> </span>Bucureşti, 1961; <span class="CharOverride-1">Codrul Vlăsiei</span>, Bucureşti, 1966; <span class="CharOverride-1">Arde Prahova</span>, Bucureşti, 1974; <span class="CharOverride-1">Mari invenţii</span>, Bucureşti, 1977; <span class="CharOverride-1">Povestiri despre cutezători</span>, Bucureşti, 1977; <span class="CharOverride-1">Povestea neamului românesc</span>, I–II, Bucureşti, 1978–1979; <span class="CharOverride-1">10 cărţi celebre repovestite de…</span>,<span class="CharOverride-1"> </span>Cluj-Napoca, 1978.</p>
			<p class="Heuristica___m_RPR"><span class="CharOverride-2">Repere bibliografice: </span>G.B. [G. Baiculescu], <span class="CharOverride-1">„Capcana”</span>, PRL, 1927, 13; D.V. Barnoschi, <span class="CharOverride-1">„Capcana”</span>, ALA, 1928, 415; A. Bădăuţă, <span class="CharOverride-1">„Sfântul Părere”</span>, G, 1930, 5; Izabela Sadoveanu,<span class="CharOverride-1"> „Sfântul Părere”</span>, ALA, 1930, 495; Const. Şăineanu, <span class="CharOverride-1">Noui recenzii</span>, Bucureşti, 1930, <span class="CharOverride-1">198–200</span>; D.I. Suchianu, <span class="CharOverride-1">„Sfântul Părere”</span>, VR, 1930, 6; <span class="CharOverride-1">Mihail Drume</span>ş, RRI, I, partea II, <span class="CharOverride-1">846–859</span>; I. S. [Izabela Sadoveanu], <span class="CharOverride-1">„Invitaţia la vals”</span>, ALA, 1937, 854; C. Fântâneru, [<span class="CharOverride-1">Mihail Drumeș</span>], UVR, 1938, 45, 1941, 17; Călinescu,<span class="CharOverride-1"> Ist. lit.</span> (1941), <span class="CharOverride-1">847</span>, <span class="CharOverride-1">Ist. lit.</span> (1982), <span class="CharOverride-1">932</span>;<span class="CharOverride-1"> </span>Mihail Ilovici, <span class="CharOverride-1">„Invitaţia la vals”</span>, CL, 1942, 1–2; Nicolae Pop, <span class="CharOverride-1">Perimetru sentimental</span>, Craiova, 1980, <span class="CharOverride-1">137–143</span>; Miron Scorobete, <span class="CharOverride-1">Moartea unei legende</span>, TR, 1982, 13; Cornelia Cârstea, <span class="CharOverride-1">Mihail Drumeş</span>, Craiova, 1982; Firan, <span class="CharOverride-1">Profiluri</span>, I, <span class="CharOverride-1">282–291</span>; <span class="CharOverride-1">Dicţ. scriit. rom.</span>, II, <span class="CharOverride-1">155–157. &#9;</span><span class="Semnatura">C.T.</span></p>
			<p class="Heuristica_PRIMUL_Semnat"><span class="titlu-12">DRUM</span><span class="titlu-12-complet"> NOU</span>, gazetă apărută la Turnu Măgurele, lunar, între 20 octombrie 1921 şi 12 noiembrie 1922, între 15 februarie 1923 şi 20 iunie 1926, între 27 ianuarie 1930 şi 20 februarie 1948. De la numărul 6 din 1922 publicaţia va avea format de ziar, purtând subtitlul „Literar. Artistic. Ştiinţific”. Ulterior își schimbă de mai multe ori subtitlul: „Foaie pentru luminarea poporului” (29 aprilie 1923), „Politic–cultural” (18 noiembrie 1923 – 5 februarie 1924) „Ziar popular independent” (22 martie 1936 – 15 ianuarie 1939), „Ziar popular săptămânal” (31 ianuarie 1939 – 20 aprilie 1943), „Ziar de informaţie şi cultură” (30 aprilie 1943 – 20 februarie 1948). Redactor este C. Nedelescu-Zloteşti. Are rubricile „Mişcarea literară”, „Cărţi”, „Cartea”, „Revista presei”, „Cronica literară”, „Editori – autori – cititori”, „Cărţi şi reviste”, „Pagina literaturii străine”, „Arena publicaţiilor”, „Curiozităţi”, „Poşta redacţiei”, precum şi un spaţiu în care se retipăresc pagini din scrierile „marilor dispăruţi”. <span class="CharOverride-2">D.n. </span>este o publicaţie democratică, doreşte să evite accentele extremiste şi să propage „un curent de adevărată literatură, un curent care să mai strivească unele patimi încuibate adânc în minţile rătăcite”, după cum afirmă C. Nedelescu-Zloteşti în articolul-program <span class="CharOverride-1">Un fel de prefaţă </span>(2/1921). După august 1944 <span class="CharOverride-2">D.n.</span> va lua fără ezitare o orientare procomunistă, propunându-şi să militeze pentru „democraţia sinceră, cinstită, adevărată”, pentru prietenia cu URSS. Mai bine de două decenii a fost însă o publicaţie de popularizare a acelor valori literare, artistice şi sociale ce reflectă ataşamentul faţă de tradiţie, patriotism şi convingeri democratice. Lipsită de un program cultural bine definit, preia din alte publicaţii, cu puţine excepţii, o literatură cu caracter tradiţionalist şi autohtonist: poezii de Octavian Goga, Nichifor Crainic, Al. A. Philippide, Zaharia Stancu, Maria Cunţan, proză de Camil Petrescu (<span class="CharOverride-1">Soldatul care păzeşte satul</span>), Gala Galaction, Duiliu Zamfirescu, George Mihail Zamfirescu, Al. Cazaban, F. Aderca. În paginile revistei C. Nedelescu-Zloteşti inserează romane în foileton. Articolele, de asemenea preluate, tratează subiecte de istorie şi critică literară, aspecte ale vieţii culturale şi sociale din toate provinciile româneşti, de pildă, cele semnate de E. Lovinescu (<span class="CharOverride-1">Ultimul număr al „Sburătorului”</span>), Camil Petrescu (<span class="CharOverride-1">Tradiţionalism, europeism</span>), Septimiu Popa (<span class="CharOverride-1">Scrisori din Ardeal</span>). Comentariile pe teme literare sunt iscălite de C. Nedelescu-Zloteşti, Tudor Teodorescu-Branişte, Ştefan Ivanovici (Terenţiu), Anton Marinescu-Nour (A. Nour) ş.a. Revista conţine traduceri din literatura universală (J.-J. Rousseau, Ivan Turgheniev, Gogol, Guy de Maupassant, Romain Rolland și Henri Barbusse, ultimii trei figurând într-un grupaj intitulat <span class="CharOverride-1">Împotriva războiului de ieri și de mâine</span>), poezie romantică (Alfred de Musset, Byron) şi proză realistă şi naturalistă. Alţi colaboratori: Dimitrie Iov, Vasile Cazan (Vladimir Corbasca), Cezar M. Stratulat, George A. Petre, M.G. Samarineanu, D.I. Boureanu, Iustin Ilieşiu, Em. Papazissu, George Voevidca, Alice Gabrielescu, Elvira Bengescu, G.M. Vlădescu, Ion Dongorozi, Teodor Maiorescu (Theo Maiorescu). &#9; <span class="Semnatura">C.A.</span></p>
		</div>
		<div id="_idContainer016" class="Basic-Text-Frame">
			<p class="Legenda_BUN">Printre alții: Mihail Dragomirescu (centru, jos), Ion Minulescu, Radu D. Rosetti, Ion Dragoslav, <br />Corneliu Moldovanu, G. Rotică, Al. T. Stamatiad, Dimitrie Nanu</p>
		</div>
		<div class="_idGenObjectLayout-1">
			<div id="_idContainer017" class="_idGenObjectStyleOverride-1">
				<img class="_idGenObjectAttribute-1" src="05_D2_Douamiism-Drum_nou_284-344-web-resources/image/02_Dragomirescu.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer018" class="_idGenObjectStyleOverride-1">
				<img class="_idGenObjectAttribute-1" src="05_D2_Douamiism-Drum_nou_284-344-web-resources/image/03_Dragomirescu.png" alt="" />
			</div>
		</div>
		<div id="_idContainer019" class="Basic-Text-Frame">
			<p class="Basic-Paragraph"><span class="CharOverride-1">Drăgănoiu</span></p>
		</div>
		<div class="_idGenObjectLayout-1">
			<div id="_idContainer020" class="_idGenObjectStyleOverride-1">
				<img class="_idGenObjectAttribute-1" src="05_D2_Douamiism-Drum_nou_284-344-web-resources/image/Dreptatea_B_192w7.jpg" alt="" />
			</div>
		</div>
		<div id="_idContainer021" class="Basic-Text-Frame">
			<p class="Basic-Paragraph"><span class="CharOverride-1">Drepturile</span></p>
		</div>
		<div id="_idContainer022" class="Basic-Text-Frame">
			<p class="Basic-Paragraph"><span class="CharOverride-1">Drouhet</span></p>
		</div>
	</body>
</html>

<!DOCTYPE html>
<html>
	<head>
		<meta charset="utf-8" />
		<title>09B_951-1015_Boldur-Boureanu</title>
		<link href="09B_951-1015_Boldur-Boureanu-web-resources/css/idGeneratedStyles.css" rel="stylesheet" type="text/css" />
	</head>
	<body id="x09B_951-1015_Boldur-Boureanu" lang="ro-RO">
		<div id="_idContainer033" class="_idGenObjectStyleOverride-1">
			<p class="Heuristica-PRIMUL"><span class="titlu-12">BOLDUR, Anda</span> (8.VI.1924, Sibiu – 4.IX.1996, Bucureşti), traducătoare. Provine dintr-o familie de intelectuali, mama, Marina Boldur-Lăţescu (n. Stroici), fiind ea însăşi poetă, iar tatăl, Ion Boldur-Lăţescu, ofiţer de carieră. A absolvit Liceul „Oltea Doamna” din Iaşi, după care urmează cursurile Facultăţii de Drept la Universitatea din Bucureşti. A fost soţia lui Mihnea Gheorghiu.</p>
			<p class="Heuristica-BASE"><span class="CharOverride-1">B. </span>debutează în 1943, cu poezia <span class="CharOverride-2">Amintire,</span> în „Revista tineretului” din Iaşi. Conştientă, probabil, de natura înzestrării sale, îşi va reprima ambiţia de a se impune în domeniul scrisului original şi se va dedica traducerilor. Climatul epocii, în anii ’50 ai secolului trecut, o va obliga să se îndrepte mai ales spre literatura rusă şi sovietică. Importante cu adevărat sunt însă transpunerile din proza lui A.P. Cehov. Treptat, se apropie şi de alte literaturi şi tălmăceşte în româneşte, singură sau în colaborare, titluri din Tennessee Williams, Edward Albee, Beaumarchais, Paul Claudel, Simone de Beauvoir, Nazim Hikmet ş.a. Adaptează sau dramatizează texte clasice din Jules Verne (<span class="CharOverride-2">Taina castelului din Carpaţi</span>), Cehov (<span class="CharOverride-2">Un Hamlet de provincie</span>) sau Stendhal (<span class="CharOverride-2">Vanina Vanini</span>). Câteva adaptări au fost montate pe scenele unor teatre din Bucureşti, Sibiu, Cluj sau Craiova, dar cele mai multe au fost utilizate ca scenarii radiofonice sau de televiziune. Mai multe povestiri, reportaje şi însemnări de călătorie, scrise între timp, fie au fost rostite la radio, fie au fost încredinţate unor reviste sau almanahuri. </p>
			<p class="Heuristica___mici"><span class="CharOverride-1">Traduceri:</span> Beaumarchais, <span class="CharOverride-2">Nunta lui Figaro</span>, Bucureşti, 1946, <span class="CharOverride-2">Bărbierul din Sevilla. Nunta lui Figaro</span>, pref. Mihai Mugur, Bucureşti, 1967 (în colaborare cu Valentin Lipatti); A.P. Cehov, <span class="CharOverride-2">Nuvele</span>, I–II, pref. Vera Călin, Bucureşti, 1950–1952, <span class="CharOverride-2">Opere</span>, I–IV, Bucureşti, 1954–1956; Maxim Gorki, <span class="CharOverride-2">În faţa vieţii</span>, Bucureşti, 1951,<span class="CharOverride-2"> Inima de foc a lui Danko,</span> Bucureşti, 1951, <span class="CharOverride-2">Doi vagabonzi</span>, Bucureşti, 1952, <span class="CharOverride-2">Poveşti şi povestiri</span>, Bucureşti, 1953, <span class="CharOverride-2">Pepe şi alte povestiri, </span>Bucureşti, 1960; P.I. Ceaikovski, <span class="CharOverride-2">Despre operă</span>, Bucureşti, 1953; Arkadi Gaidar, <span class="CharOverride-2">Ţinuturi îndepărtate</span>, Bucureşti, 1953; N.V. Gogol, <span class="CharOverride-2">În noaptea de ajun</span>, Bucureşti, 1953, <span class="CharOverride-2">Serile în cătunul de lângă Dikanka</span>, pref. Tamara Gane, Bucureşti, 1961 (în colaborare cu Ada Steinberg); Boris Gorbatov, <span class="CharOverride-2">Donbas, </span>Bucureşti, 1953; L.N. Tolstoi, <span class="CharOverride-2">Prizonierul din Caucaz</span>, Bucureşti, 1954; Liu Ţân, <span class="CharOverride-2">Zidul de bronz, </span>Bucureşti, 1956 (în colaborare cu Dan Duţescu);Boris Polevoi, <span class="CharOverride-2">Aurul, </span>Bucureşti, 1956 (în colaborare cu Andrei Ivanovschi); Stendhal, <span class="CharOverride-2">Mănăstirea din Parma</span>, Bucureşti, 1960; Hector Malot, <span class="CharOverride-2">Singur pe lume</span>, Bucureşti, 1961; Simone de Beauvoir, <span class="CharOverride-2">Amintirile unei fete cuminţi, </span>pref. Silvian Iosifescu, Bucureşti, 1965; Edward Albee, <span class="CharOverride-2">Cui i-e frică de Virginia Woolf?</span>, în <span class="CharOverride-2">Teatru american contemporan, </span>Bucureşti, 1967; Paul Claudel, <span class="CharOverride-2">Introducere în pictura olandeză</span>, Bucureşti, 1968; Gustave Flaubert, <span class="CharOverride-2">Trei povestiri</span>, Bucureşti, 1973; Tennessee Williams, <span class="CharOverride-2">Menajeria de sticlă, </span>în Tennessee Williams, <span class="CharOverride-2">Teatru, </span>Bucureşti, 1978.</p>
			<p class="Heuristica___m_RPR"><span class="CharOverride-1">Repere bibliografice:</span> Radu Popescu, <span class="CharOverride-2">„Un Hamlet de provincie”, adaptare după Cehov de Anda Boldur</span>, RMB, 1967, 6946; Valentin Silvestru, <span class="CharOverride-2">„Un Hamlet de provincie” la Teatrul de Comedie</span>, CNT, 1967, 8; Eva Sârbu, <span class="CharOverride-2">„Vis de ianuarie”, </span>„Cinema”, 1979, 5; <span class="CharOverride-2">Dicţ. scriit. rom.</span>, I,<span class="CharOverride-2"> 321</span>; Eugenia Tudor-Anton, <span class="CharOverride-2">Anda Boldur</span>, LCF, 1996, 34. &#9;<span class="Semnatura">Il.C. </span></p>
			<p class="Heuristica-PRIMUL"><span class="titlu-12">BOLDUREANU, Ioan Viorel</span> (12.II.1950, Topo&#173;lovăţu Mare, j. Timiş), prozator, etnolog. Este fiul Vioricăi (n. Dragosin) şi al lui Ioan Boldureanu, ţărani. Liceul l-a absolvit la Lugoj (1969), Facultatea de Filologie la Timişoara (1973) şi Facultatea de Filosofie la Cluj-Napoca (1980). Şi-a luat doctoratul în filologie (1985) cu teza <span class="CharOverride-2">Folcloristica bănăţeană şi ideologia Şcolii Ardelene. </span>Mai întâi în învăţământul mediu, după 1989 este cadru didactic la Facultatea de Litere, Filosofie şi Istorie a Universităţii de Vest din Timişoara şi consilier-şef (din 1997) la Inspectoratul pentru Cultură al Judeţului Timiş. O scurtă perioadă (1993–1995) funcţionează ca lector de limbă, cultură şi civilizaţie română la Universitatea „Ján Komensky” din Bratislava. Colaborează cu proză la „Forum studenţesc”, „Orizont”, „Datini”, „Viaţa românească” ş.a., uneori semnând şi cu pseudonime. I s-a acordat Premiul Asociaţiei Scriitorilor din Timişoara (1983) pentru proza citită în cenaclu. Publică în volume colective, începând din anul 1973, mai multe studii de etnografie. </p>
			<p class="Heuristica-BASE"><span class="CharOverride-1">B.</span> debutează editorial în volumul colectiv <span class="CharOverride-2">Povestiri de la marginea câmpiei</span> (1984). Adept al realismului oniric, el împleteşte fantasticul cu realismul, până la suprapunerea celor două coordonate. Perceperea realităţii se face preponderent prin prisma mitului, a legendarului care domină şi organizează viaţa în comunitatea sătească. Aceeaşi perspectivă, caracterizând prozele de debut, este imprimată şi romanului <span class="CharOverride-2">Casa şi memoria lui Avram Procator</span> (1999). Toponimia, chiar dacă uşor modificată, îngăduie localizarea acţiunii într-un anume sat din preajma Lugojului. Prozatorul valorizează tradiţii locale, „poveşti” în care puţinele repere ale realului sunt deviate de proiecţia în fantastic, uneori deformată până la grotesc. În prim-plan romanul urmăreşte „formaţia”, creşterea şi devenirea lui Avram Procator, dar acesta este doar un pretext de rapel la tradiţiile orale ale satului, pe care personajul le leagă şi le unifică într-un mod subtil în câteva naraţiuni captivante. Formaţia de etnolog a autorului, un bun cunoscător al credinţelor şi practicilor magice, al surselor arhaice ale esteticului, se străvede astfel în subtextul romanului. Câteva motive ale mentalităţii rural-folclorice organizează epica: fraţii învrăjbiţi – Giorgioni şi Costa-Iulian, Florian şi Dorian, casa care cere un suflet zidit la temelia ei, puterile supranaturale ale unor animale din preajma omului. Problemele sociale ale satului bănăţean îşi fac şi ele loc în roman pe măsură ce acţiunea se amplifică; conflictele pentru avere, haiducia, grija de a asigura progeniturii o meserie, începutul micii industrii, înfruntările dintre cultul ortodox şi cel greco-catolic – iată tot atâtea repere ale vieţii satului bănăţean de la finele secolului al XIX-lea şi începutul secolului al XX-lea. Pentru necunoscătorul subdialectului bănăţean, limbajul poate să pară prea încărcat de regionalisme lexicale şi sintactice, dar textul rămâne perfect accesibil. În acelaşi timp, la <span class="CharOverride-1">B.</span> se menţine constant interesul pentru alt tip de abordare a literaturii dialectale din Banat, având drept rezultat câteva antologii de poezie, proză şi teatru, ultima, publicată în 2011 şi alcătuită în colaborare, acoperind perioada 1891–2011. El însuşi scrie o comedie în grai bănăţean, intitulată <span class="CharOverride-2">Nepoţî lu Moş Costa </span>(2003). Monografia <span class="CharOverride-2">Beregsău Mare </span>(1996) vrea să evalueze spiritualitatea populară actuală, insistând pe folclorul muzical, obiceiurile de familie, sărbătorile creştine tradiţionale. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Povestiri de la marginea câmpiei</span> (în colaborare), Timişoara, 1984; <span class="CharOverride-2">Cultura românească în Banat</span>, Timişoara, 1994; <span class="CharOverride-2">Beregsău Mare</span>, Timişoara, 1996; <span class="CharOverride-2">Eseu despre creativitatea spiritului. Surse arhaice pentru aesthesis</span>, Bucureşti, 1997; <span class="CharOverride-2">Casa şi memoria lui Avram Procator</span>, Timişoara, 1999; <span class="CharOverride-2">Întoarcerea lui Tosu</span>, Bucureşti, 2000; <span class="CharOverride-2">Eseu despre orizontul mental tradiţional</span>, vol. I:<span class="CharOverride-2"> Credinţe şi practici magice</span>, Timişoara, 2001, vol. II: <span class="CharOverride-2">Universul legendei</span>, Timişoara, 2003; <span class="CharOverride-2">Folcloristică şi etnologie</span>, Timişoara, 2003; <span class="CharOverride-2">Nepoţî lu Moş Costa</span>, Timişoara, 2003; <span class="CharOverride-2">Cultură populară bănăţeană</span>, Timişoara, 2004; <span class="CharOverride-2">Cultură tradițională orală</span>, Timișoara, 2006; <span class="CharOverride-2">Mic tratat de etnologie</span>, Timişoara, 2005; <span class="CharOverride-2">Topolovățu Mare</span> (în colaborare), Timișoara, 2010. <span class="CharOverride-1">Antologii: </span><span class="CharOverride-2">Gura satului la Radio Timișoara</span>, I–III, Timișoara, 1993–2010 (în colaborare); <span class="CharOverride-2">Antologia literaturii dialectale bănățene (poezie, proză, teatru) 1891–2011</span>, Timișoara, 2011 (în colaborare cu Simion Dănilă și Cornel Ungureanu); <span class="CharOverride-2">Teatru în grai bănățean</span>, Timișoara, 2011 (în colaborare cu Simion Dănilă și Cornel Ungureanu). </p>
			<p class="Heuristica___m_RPR"><span class="CharOverride-1">Repere bibliografice:</span> Tudorel Urian, <span class="CharOverride-2">Diorame de la marginea câmpiei</span>, O, 1984, 36; Al. Condeescu, <span class="CharOverride-2">Univers bănăţean, </span>LCF, 1986, 23; Dorian Branea<span class="CharOverride-2">, Renovarea tradiţiei</span>, O, 1998, 3; Dana Gheorghe, <span class="CharOverride-2">„Casa şi memoria lui Avram Procator”</span>, OC, 2000, 10; Lefter, <span class="CharOverride-2">Scriit. rom.</span><span class="CharOverride-3"> </span><span class="CharOverride-2">’80–’90</span>, I, <span class="CharOverride-2">76–78</span>; Petraş, <span class="CharOverride-2">Panorama, 132–134</span>; Gheorghe Secheşan, <span class="CharOverride-2">Dimensiunea ’80</span>, O, 2002, 5; <span class="CharOverride-2">Dicţ. Banat</span>, <span class="CharOverride-2">120–123</span>; Datcu, <span class="CharOverride-2">Dicţ. etnolog.</span>, <span class="CharOverride-2">125–126</span>; Paul Eugen Banciu, Aquilina Birăescu, <span class="CharOverride-2">Timișoara literară</span>, postfață Cornel Ungureanu, Timișoara, 2007, <span class="CharOverride-2">49–51. &#9;</span><span class="Semnatura">L.P.B. </span></p>
			<div class="_idGenObjectLayout-1">
				<div id="_idContainer002">
					<div id="_idContainer000" class="Basic-Text-Frame">
						<p class="Titlu-Nume-H">BOLINTINEANU, Dimitrie </p>
						<p class="Titlu-mic-DATE">(1819, Bolintin Vale – 20.VIII.1872, Bucureşti), poet, prozator, autor dramatic, publicist. </p>
					</div>
					<div id="_idContainer001" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="09B_951-1015_Boldur-Boureanu-web-resources/image/bold01.png" alt="" />
					</div>
				</div>
			</div>
			<p class="Heuristica-PRIMUL">Ienache Cosmad, tatăl lui <span class="CharOverride-1">B.</span>, era român macedonean, originar din Ohrid. Stabilit în Valahia şi căsătorit cu o localnică, Anica (dintr-o familie de mici boieri, fiica lui Athanasie Bolintineanu), el a ţinut în antrepriză poşte, a arendat pământ, ajungând mic proprietar şi chiar subprefect în Bolintinul din Vale, lângă Bucureşti, dar şi-a părăsit repede familia, încât <span class="CharOverride-1">B.</span> copilăreşte ocrotit de mamă (care i-a dat şi numele) în satul natal, apoi, pentru a se instrui, e trimis în Capitală, la rude. Învaţă la şcoala de la Colţea şi la Colegiul „Sf. Sava”. Orfan, rămas cu totul în grija rudelor, intră funcţionar în administraţie şi în 1842 este copist la Secretariatul Statului. Debutează în 1842; elegia <span class="CharOverride-2">O fată tânără pe patul morţii</span>, publicată în „Curier de ambe sexe”, cunoaşte un succes imediat. <span class="CharOverride-1">B.</span> devine membru al Frăţiei  şi al Asociaţiei Literare a României. Între 1846 şi 1848, cu o bursă oferită de Asociaţia Literară (în fapt de Ştefan şi Alexandru Golescu, dar care au ţinut să se păstreze anonimatul), studiază la Paris, la Collège de France. Audiază cursurile lui Jules Michelet, Edgar Quinet, Adam Mickiewicz şi este membru al Societăţii Studenţilor Români din capitala Franţei. Pe când se afla la Paris, în Bucureşti apărea, în 1847, <span class="CharOverride-2">Colecţie din poeziile domnului D. Bolintineanu. </span>Urmând hotărârea luată de Nicolae Bălcescu şi de grupul care a pregătit declanşarea Revoluţiei de la 1848, <span class="CharOverride-1">B. </span>se întoarce în ţară în iunie. Entuziast al cauzei, este redactorul-şef al gazetei „Popolul suveran” şi membru al Comitetului central electoral care pregătea alegerile de deputaţi pentru Adunarea Constituantă. Arestat la înfrângerea revoluţiei, evadează şi ia drumul exilului: Paris (colaborează, aici, la „România viitoare”, editează în 1851 „Albumul pelerinilor români” şi în 1854 lansează broşura propagandistică <span class="CharOverride-2">Les Principautés Roumaines</span>), Constantinopol (locuieşte la Ion Ghica şi face lungi voiajuri în Palestina, Egipt, Macedonia, Muntele Athos). În ţară îi apăreau, prin grija lui G. Sion, volumele <span class="CharOverride-2">Cântece şi plângeri </span>(1852) şi <span class="CharOverride-2">Poeziile vechi şi noue ale d-lui Dimitrie Bolintineanu</span> (1855), urmate de romanul <span class="CharOverride-2">Manoil sau Căderea şi înălţarea omului prin femeie</span> (1855) şi de <span class="CharOverride-2">Călătorii în Palestina şi Egipt</span> (1856). În 1857 i se permite să se întoarcă în patrie. Se dedică luptei pentru Unirea Principatelor: scoate ziarul „Dâmboviţa” (1858), sprijină alegerea ca domnitor al Moldovei şi al Ţării Româneşti a lui Al. I. Cuza, căruia i-a fost prieten şi sfătuitor. Ministru al Cultelor şi Instrucţiunii Publice în guvernul lui M. Kogălniceanu, a susţinut cu abnegaţie reformele lui Cuza. Ministerul său a înfăptuit secularizarea averilor mănăstireşti, <span class="CharOverride-1">B.</span> l-a ajutat pe pictorul Gh. Tattarescu cu ocazia întemeierii Şcolii de Arte Frumoase, a sprijinit înfiinţarea Şcolii Superioare de Litere din Bucureşti. După detronarea lui Al. I. Cuza, se retrage din viaţa politică. Scrie mult, pentru a se întreţine şi a plăti datoriile făcute în timpul exilului: <span class="CharOverride-2">Călătorii pe Dunăre şi în Bulgaria</span> (1858), <span class="CharOverride-2">Melodii române</span> (1858), <span class="CharOverride-2">Legende sau basne naţionale în versuri</span> (1858), <span class="CharOverride-2">Bătăliile românilor (Fapte istorice) </span>(I, 1859), <span class="CharOverride-2">Nemesis </span>(I–II, 1861), <span class="CharOverride-2">Legende noui cu note din cronicele românilor </span>(1862), <span class="CharOverride-2">Elena </span>(1862), <span class="CharOverride-2">Călătorii la românii din Macedonia şi Muntele Athos sau Santa Agora</span> (1863), <span class="CharOverride-2">Poezii de..., atât cunoscute, cât şi inedite </span>(I–II, 1865), <span class="CharOverride-2">Călătorii în Asia Mică</span> (1866), <span class="CharOverride-2">Florile Bosforului</span> (1866), vieţi romanţate. Îşi traduce în franceză o parte din opera poetică. Sub titlul <span class="CharOverride-2">Brises d’Orient, </span>cu o prefaţă de Philarète Chasles, volumul e scos de sub tipar în 1866 la Paris. Este elogios primit, recenzenţi fiind Henri Lavoix, Henri Cantel, Théodore de Banville. Chiar Victor Hugo, într-o scrisoare, se referă la „orientalele” poetului român, în timp ce Philar<span lang="fr-FR">è</span>te Chasles deschide cursul său la Coll<span lang="fr-FR">è</span>ge de France cu o prelegere ce punea în valoare lirica lui <span class="CharOverride-1">B.</span>; totodată, Virgil Rossel îl includea într-o istorie a literaturii de expresie franceză. Tot în 1866 <span class="CharOverride-1">B.</span> a scos „Eumenidele sau satire politice”, jurnal satiric în versuri, iar în 1869 <span class="CharOverride-2">Ielele</span>, „grame şi epigrame politice”. Publică în 1867 poemul <span class="CharOverride-2">Conrad</span> şi ediţia a doua, cu titlul schimbat, din jurnalul drumeţiei la Ierusalim şi în Egipt, dramele istorice <span class="CharOverride-2">Mihai Viteazul condamnat la moarte</span>,<span class="CharOverride-2"> Ştefan Vodă cel Berbant</span>, apoi <span class="CharOverride-2">Alexandru Lăpuşneanu</span> şi <span class="CharOverride-2">Ştefan Gheorghe Vodă</span> <span class="CharOverride-2">sau Voi face doamnei tale ce ai făcut tu jupânesei mele</span> (1868), iar în 1869 cugetări filosofice şi politice în <span class="CharOverride-2">Cartea poporului român</span>, <span class="CharOverride-2">Nepăsarea de religie, de patrie şi de dreptate la români</span>, un memoriu istoric (<span class="CharOverride-2">Viaţa lui Cuza Vodă</span>), <span class="CharOverride-2">Poezii din tinereţe nepublicate încă</span>, epopeea <span class="CharOverride-2">Traianida</span> (I, cu o versiune amplificată în 1870). Colaborează la „Trompeta Carpaţilor”, unde semnează Cosmad. Bolnav, trăind în mizerie, revenea tardiv, depăşit de timp şi neluat în seamă de contemporani, asupra idealurilor generaţiei sale în <span class="CharOverride-2">Menadele</span> şi în <span class="CharOverride-2">Plângerile României</span> (1870). A locuit o vreme la publicistul Al. Zanne, apoi a fost internat la ospiciul Pantelimon, unde a şi murit. </p>
			<p class="Heuristica-BASE"><span class="CharOverride-1">B.</span> aducea, cu o figuraţie şi tonalităţi încă nedesprinse total din matca poeziei mai vechi, anacreontică şi preromantică, imaginea fidelă a începuturilor romantismului. O compunere elegiacă şi meditativă l-a impus şi, în primul său volum, un întreg ciclu era alcătuit din <span class="CharOverride-2">Reverii,</span> dar în formula meditaţiei se dovedeşte mai curând un prizonier al modelelor: Millevoye, Lamartine, André Chénier. Tonalitatea sentimental-minoră domină, pentru că temperamentul său era cel al unui senzual atras de forme şi sonuri, iar spiritul auster al meditaţiei nu i se potrivea. Doar înstrăinarea (exilul) dă autenticitate discursului elegiac şi creează un „personaj”-obsesie al liricii sale, pribeagul. Motivaţiei venite din sfera politicului i se dă, în imaginea proscrisului, un sens mai larg, mai puternic, general-omenesc, odată cu perceperea durerii de a fi („cu care m-am născut”, susţinea Conrad) şi prin reflecţia amară (asemenea celei ce va domina în <span class="CharOverride-2">Glossa</span> lui Eminescu) asupra cursei „neîmblânzite” a destinului lumii, unde, dincolo de aparenţe şi de curgere, rădăcina răului e imuabilă: „Tot secolul ne-aduce sub altă formă nouă/ Aceleaşi suferinţe…/ La rău urmează răul sub altă poleire/ Dreptatea nu fu aici decât un nume/ Cu care speculează cel rău pe crezător/ Şi cerul părăsit-a pe om” (<span class="CharOverride-2">Nu mai voi consolaţiune)</span>. „Orfelinul delăsat”, singur sub „stelele misterioase” ce „scutură discul lor tăcut”, singur şi când „îngeri la rugăciune” l-ar putea ocroti, îşi deplânge nefericirea în cadenţe grandilocvente: „Uleiul lămpii mele e valul de durere/ La raza lui deşertul în tot văzut-am eu”. Retorica, fără substrat metafizic (crede Al. Piru), din inspiraţiile pe care el le-a numit „melancolice”, avalanşa clişeelor, repetiţia obositoare sunt corectate odată cu înţelegerea „simţualismului” ca descătuşare a emoţiei şi cu descoperirea, spontan-romantică, a poeziei ca receptacol al întregului divin al creaţiei. Astfel, lui <span class="CharOverride-1">B.</span> îi aparţine o definire a ei aproape novalisiană: „Poezia este poezie. Iată tot ce se poate zice, precum Dumnezeu”. Însuşindu-şi idiomul unei naturi care redă în murmure şi reflectă în imagini „sublimul” lucrării „lui Dumnezeu” şi excelând în tehnica versificaţiei şi în frazarea muzicală, a ţintit „recrearea unei armonii primordiale, în care cuvântul trebuie să cânte, indiferent de istoria narată”. Încât, în <span class="CharOverride-2">Florile Bosforului,</span> un basm, aproape, prin care e descoperit Orientul, selecţia, iniţial pentru culoare locală, a cuvintelor străine şi rare, a numelor proprii şi a toponimelor specifice pe criteriul unei fonetici muzical-voluptuoase a dat contururilor (în ciuda ornamenticii încărcate ca mânerul ţintuit de pietre scumpe al hangerului unui sultan, cum spune Nicole Manolescu) o graţie şi o puritate de „filtru” (I. Negoițescu) şi de leagăn genuin al poeziei. „Cine-i tânăra hanâmă/ Ce pe finul mozaic,/ Rezemată lin pe mână/ Bate apa din fântână/ Cu piciorul alb şi mic?” (<span class="CharOverride-2">Dilrubam</span>), „Feregeaua-i se mlădie/ Pe kiahiul, bogat, cerchez” (<span class="CharOverride-2">Esmé</span>). Haidé, Gulfar, Almelaiur, Mehrubé, Odalisca sau „sclave de vânzare” – toate portretele feminine, cu senzualitatea lor, vie, totuşi epurată printr-o „codificare” stilistică aproape de miniatura persană (Nicolae Manolescu), sunt, înainte de toate, mărturii ale Frumuseţii. Dar în poveştile de dragoste şi moarte din <span class="CharOverride-2">Florile Bosforului </span>frumuseţea se îngemănează cu violenţa, atrăgând, timid, imaginea mitică a amestecului dintâi al vieţii, indistinctă, nepăsătore, „dincolo de Rău şi Bun” (un topos modelator mai târziu pentru <span class="CharOverride-2">Isarlâkul</span> barbian). Profuzia de limpezimi şi irizări acvatice, de „mozaice”, „divine, infinite”, mărturii ale întrepătrunderii şi comunicării dintre cer şi pământ, dă tuşe aurorale lumii mediteraneene, pentru prima dată prezentă în literatura noastră. Şi poate de aceea Orientul descoperit scrisului românesc de <span class="CharOverride-1">B.</span>, care nu a putut ocoli influenţa lui Victor Hugo, a fost resimţit totuşi de comentatorii francezi ai volumului <span class="CharOverride-2">Brises d’Orient</span> mai autentic, fiinţa arătându-se, aici „tout pr<span lang="fr-FR">è</span>s de la Création” (Virgil Rossel). </p>
			<p class="Heuristica-PRIMUL">Marinele lui <span class="CharOverride-1">B.</span> au permis numeroase anticipări ale unor formule consacrate de lirica modernă: de la haikuul macedonskian din <span class="CharOverride-2">Rondeluri</span> la smalţurile parnasiene şi pillatiene, până la chintesenţierea spiritului balcanic în ciclul închinat lui de Ion Barbu. În <span class="CharOverride-2">Macedone</span> efectul de evocare etnografică se pierde într-un pastoralism cu modele în bucolicele Antichităţii şi în folclor, dezvoltat în aceeaşi ambianţă a frivolităţilor galante ce se trăgea din mica poezie franceză a secolului al XVIII-lea. O piesă de rezistenţă este <span class="CharOverride-2">San-Marina</span>, poem al transhumanţei păstorilor macedoneni, care evocă, cu o sobrietate rar întâlnită la <span class="CharOverride-1">B.</span>, gesturi rituale, într-o mişcare lină, desfăşurată în ritmurile eternităţii, cu fiorul spaţiului nemărginit şi al timpului derulat în cicluri prestabilite. Lui <span class="CharOverride-1">B.</span> popularitate i-a adus însă legenda istorică. Orientându-se, în poezie, spre izvorul vieţii naţionale, el răspundea programului „Daciei literare”. Construite pe antiteza romantică trecut–prezent, legendele urmăreau să trezească patriotismul contemporanilor. Deşi creaţiile sale au impus în literatura română specia, poetul găseşte arareori tonul potrivit. Inapt să sugereze sufletul tainic al trecutului, el transmite doar, prin intermediul unor figuri din istoria naţională, ideile şi aspiraţiile generaţiei sale, de unde şi marea răspândire, în epocă, a legendelor, altfel uşor de memorat datorită versului cursiv şi compoziţiei simplificate până la o schemă mecanică. Elogiul gestului eroic şi spiritul patriotic nu pot salva textele de impresia de artificialitate dată de un limbaj inadecvat, de lipsa culorii locale, de prea bogate reminiscenţe din poezia cavalerească occidentală. Rezolvarea epicului printr-un discurs, lipsa preocupării pentru individualizare – contrar intenţiilor poetului – imprimă eroilor, prizonieri ai unei retorici grandilocvente, un aer de fantoşe. Rareori istoria vorbeşte prezentului cu puterea pildei vii (ca în <span class="CharOverride-2">Muma lui Ştefan cel Mare</span>) sau prin etica aspră a timpurilor de vitejii trecute (<span class="CharOverride-2">Daniil Sihastrul</span>). Faţă de restul producţiei poetice, legendele tind către o expresie relativ condensată, spre o frază mai puţin încărcată, uneori spre rezolvări aforistice, menţinându-se în sfera unei naivităţi care încă impresionează. „Fiinţa asprei morţi”, infiltrată deja declamaţiei elegiace din „inspiraţiile” tinereţii (primul poem, <span class="CharOverride-2">O fată tânără pe patul morţii,</span> era şi el un monolog), devine obsesie în baladele fantastice, unde <span class="CharOverride-1">B.</span> poate desfăşura senzaţiile intense născute de spaimă şi oroare. Situându-se în sfera de influenţă a romantismului german (Bürger, Uhland), el dezvoltă, în plăsmuiri demonice şi macabre, un cortegiu baroc al morţii (<span class="CharOverride-2">Herol, Dochia, O noapte pe morminte</span>). Reuşitele ţin de atmosfera lunatecă propice surdelor prevestiri ale dezlănţuirii forţelor malefice şi de viziunea cvasionirică a cavalcadelor. Capodopera genului rămâne <span class="CharOverride-2">Mihnea şi baba</span>, în care ritmul şi sonorităţile sugerează tonalităţi sumbru-halucinante: „Sună pădurile, fâşie frunzele,/ Geme pământul;/ Fug legioanele, zbor cu cavalele,/ Luna dispare;/ Cerul se-ntunecă, munţii se cleatenă, –/ Mihnea tresare./ Fulgerul scânteie, tunetul bubuie,/ Calul său cade./ Demonii râseră…”. Odată cu personajele basmelor sale (<span class="CharOverride-2">Fata din dafin, Domnul de rouă, Peşterea muştelor</span>), <span class="CharOverride-1">B.</span>, înainte de Eminescu, alunecă în magia unei iubiri ce va cuteza să desfiinţeze limitele impuse omului. Luceafărul, „mortul” „frumos cu ochii vii”, este la <span class="CharOverride-1">B.</span> „streinul” a cărui faţă „străluceşte/ de-acea frumuseţe ce nu-i cunoscută la neam omenesc”, fantomă, totodată şi „dulce fantasmă”, dar fără dezvoltări care să atingă profunzimea plutonicului eminescian. Transformări degradante ale vieţii şi materiei, impuse magic, sunt aduse de blesteme, specie cu rădăcini folclorice şi biblice, în care, începând cu <span class="CharOverride-1">B. </span>(<span class="CharOverride-2">Blestemul dervişului, Mihnea şi baba</span>) şi trecând prin durerea imprecaţiei întoarsă spre sine din eminesciena <span class="CharOverride-2">Rugăciunea unui dac,</span> va excela Tudor Arghezi. În <span class="CharOverride-2">Conrad</span> poetul dă, pe motivul, cu adânci rezonanţe interioare, al exilului, unele din cele mai bune pagini lirice ale sale şi cel mai frumos poem romantic preeminescian. Proscris politic, Conrad rătăceşte, ca şi Childe Harold, eroul lui Byron, prin lume, oprindu-se în locuri marcate de o istorie revolută, în faţa ruinelor antice, pentru a cugeta la soarta omului şi a civilizaţiilor, la roata timpului, la libertate şi la glorie, lăsându-şi legănată tristeţea, „tristeţea abstractă, a spiritelor contemplative” (Ioana Em. Petrescu), de armoniile naturii: „Iar neaua sa eternă ce luce sub lumină,/ Râu d-ambru, se îngână cu purpura divină/ Şi se răsfrânge-n marea de spumă şi d-azur/ C-un cer ce-atâtea stele îl fac şi mai obscur!”. Meditaţia, volneyană, pe alocuri purtătoare a unor ecouri orfice, aduce în prim-plan moartea, stăpâna impasibilă a marii treceri, dar şi poartă deschisă eternităţii. <span class="CharOverride-1">B. </span>a intuit prin eroul său preţioasa transformare a spaţiului în timp interior. Căci, dincolo de locurile strălucite – hieroglife ale înălţării umanităţii, cum şi ale risipirii fiinţei ei –, privirea aţintită asupra esenţelor închise în suflet şi redăruite prin actele spiritului este salvatoare: „Un singur om…/ conspiră, înţelege ideea sau misterul…/ Răstoarnă şi deşiră tractatul cel infam”. Pentru Conrad, şansa ultimă dată omului e orfica eliberare a spiritului: „O, suflet mare, nobil, o spirit, cugetare,/ Nu eşti sătul tu încă de-a ta prostituare/ În lutul ce te leagă şi-opreşte al tău zbor?”. După cum, prin contrast, el nu poate să nu fie uimit în faţa eternităţii exultante a vieţii. Sugestia de lunecare nesfârşită şi de triumf al soarelui, transmisă în tablourile marine, capătă în <span class="CharOverride-2">Conrad</span> o putere simbolică, de întruchipare a divinităţii: „Oglindă minunată în care albastrul cer/ Cu tot ce-i nuanţă în splendidul eter,/ Azur, lumină, purpur şi cete-ntunecate,/ Se miră, se răsfrânge c-o dulce voluptate./ Şi faţa sa cerească răsfrânge-n împrejur/ Miriade de tablouri de purpur şi d-azur”. Poemul conţine, odată cu viziunea infinitei perindări a formelor, care lasă neschimbată esenţa răului în viaţa lumii, accente care îl anunţă pe Eminescu, dar şi numeroase anticipări ale orizonturilor clasice din poezia lui Duiliu Zamfirescu sau din lirica lui Ion Pillat. Stufoasa epopee <span class="CharOverride-2">Traianida</span> a fost, înainte de Eminescu cu <span class="CharOverride-2">Memento mori,</span> poema iniţierii într-o mitologie autohtonă. Arhetipurile modelatoare rămân necunoscute, deşi poetul, care s-a oprit într-un articol (din „Albina Pindului”, 1868) asupra „zeilor Daciei”, vedea religia lor derivând dintr-un cult al Soarelui, de sorginte mithraică. În amestecul de figuri de legendă şi istorice, în ritualurile misterice, <span class="CharOverride-1">B. </span>prefiră o explicaţie, de ordinul compensaţiei simbolice, pentru pierderea „eroilor cu fapte rari” şi „a Daciei cădere” (cum va spune, în <span class="CharOverride-2">Panorama deşertăciunilor,</span> şi Eminescu). Nenorocul dacilor a fost legat de respingerea iubirii – gest echivalent în ordinea cosmică cu o ruptură a echilibrului universal – oferite de zeiţa Eudochia (încarnare, în epopee, a „vieţii” şi „armoniei”) unui muritor, dacul Oneu. Eudochia apare drept paredra zeului suprem, Zamolxis, dar – precum Astarteea, cheia şi stăpâna „porţilor ce ard”, porţi ale morţii, pe drumul „ritmurilor pentru nunţile necesare” la Ion Barbu, precum Luna, zâna Daciei, pentru Eminescu – ea veghează trecerea de la viaţă la moarte şi renaşterea sufletelor. <span class="CharOverride-1">B.</span> o prezintă, în spirit arhaic, ca pe o entitate dublă: „Eudochia plană pe umere-i două planete/ A dimineţilor, una, a serilor/ Alta./ Zeea e Soarele./ Soare e, lună e”. El<span class="CharOverride-1"> </span>se arată un evocator şi un pictor remarcabil în notă fantastică: la scara universului, Ursitele trag firele unui uriaş fus, „apoi în aerul liber îl spânzură/ Acolo sfârâie şi se roteşte”, în „silvele negre şi palide” năluceşte hora Frumoaselor şi au loc sângeroase, enigmatice sacrificii. Iar aura paradisiacă proiectată asupra peisagiilor fabuloasei Dacii nu va mai fi întrezărită în poezie până la Eminescu. </p>
			<p class="Heuristica-BASE">Într-un mod greu de recunoscut prin trecerea lui în planul realului şi socialului, preeminenţa principiului feminin, întrezărită de <span class="CharOverride-1">B.</span> în poezia erotică, formulată în <span class="CharOverride-2">Conrad</span> şi în epopee, e şi tema din adânc a romanelor. <span class="CharOverride-2">Manoil</span> şi <span class="CharOverride-2">Elena</span> se numără între primele noastre romane, alături de <span class="CharOverride-2">Doritorii nebuni</span>, apărut fără semnătura autorului în foiletonul „Dâmboviţei” din 1864 şi rămas neîncheiat. <span class="CharOverride-2">Manoil, </span>construit sub forma unor scrisori adresate naratorului, notează încercările protagonistului în căutarea iubirii adevărate şi schiţează un anumit tip al eroului romantic, wertherian, pasionat şi sensibil, apoi cinic, disperat sau nepăsător, împins de lucrăturile viclene ale femeii în capcanele amorului şi în prăpastia viciului. Inexperienţa referitoare la cerinţele genului se simte în tendinţa ilustrativă impusă acţiunii şi în lipsa motivaţiei psihologice. Nu străin de influenţa lui Balzac şi subintitulat „roman naţional”, <span class="CharOverride-2">Manoil</span> atestă strădania de a da pictură de moravuri în mediu românesc. În <span class="CharOverride-2">Elena</span> meritorie rămâne încercarea de analiză a sufletului feminin şi a sentimentului geloziei. Observaţia se ridică uneori la adevăruri psihologice de fineţe, dar autorul nu-şi fructifică în profunzime propriile intuiţii, prizonier cum e unei scheme maniheiste proiectate asupra feminităţii – ori sublimă, ori demonic-distrugătoare. Romanţiozitatea, retorismul şi patetismul copleşesc analiza. Dincolo de reflexele imateriale ale unei concepţii spiritualiste (Beatrice şi Dante, nunta în cer), în portretul fragilei Elena, suferind discret într-o căsătorie nepotrivită, apar trăsături veridice, iar fineţea spirituală o apropie de figurile feminine din romanele lui Duiliu Zamfirescu, acesta fiind anunţat şi de expresivitatea scenelor mondene. Tabloul Bucureştiului văzut ca cetate a pierzaniei va reveni, halucinant, în proza lui Arghezi, iar luxul – şi tenta lui aristocrat-agonică – din salonul lui Alexandru Elescu precedă rafinamentul interioarelor evocatoare de suflet, concepute, tot „sub mâna artei”, de Al. Macedonki, Mateiu I. Caragiale, G. Călinescu. Încărcată de senzaţionalul romanului de mistere, istoria „doritorilor nebuni” este construită totuşi printr-un interesant procedeu de alternare a planurilor temporale a două naraţiuni atribuite unui narator comun, una desfăşurându-se în vremea lui Tudor Vladimirescu şi a Eteriei, cealaltă în Bucureştii anului 1837, când se pregătea revoluţia, ele îngemănându-se prin prisma idealismului eroic ce le animă. Căci „doritorii (sau visătorii) nebuni”, „fraţi, zidari” închinaţi sacrificiului cerut de lupta pentru demnitatea unei naţiuni libere, erau, cum a fost şi <span class="CharOverride-1">B., </span>membrii unei organizaţii secrete. Caz rar, dat fiind că această cunoaştere rezervată nu poate fi împărtăşită profanilor, scriitorul, sub paza anonimatului, prezintă încercările ce compun ritualul de iniţiere al unui novice. Din cauza elitismului de conţinut şi a angajării neîndemânatice în psihologie şi în social, acest roman<span class="CharOverride-1">,</span> altfel o încercare îndrăzneaţă, a fost resimţit ca artificial. În jurnalele de călătorie <span class="CharOverride-1">B.</span> se arată un mai bun povestitor şi creator de tipuri decât în romane. Deşi ţinta principală a acestor memoriale era de a informa cât mai complet asupra locurilor vizitate (şi în acest scop, autorul a consultat cărţi de istorie, a făcut apel la datini şi tradiţii), relatarea exactă este întreruptă de povestiri şi descrieri vii, pline de nerv. Orientul nu mai este cel din <span class="CharOverride-2">Florile Bosforului. </span>Mizeria, destrămarea, moartea domină. Tabloul cartierului Pera din Constantinopol este restituit în nota unui realism crud. <span class="CharOverride-1">B.</span> a fost stăpânit însă de gândul perisabilităţii lucrurilor omeneşti şi, prin el, un puternic suflu romantic străbate însemnările de călătorie. Dramele istorice (<span class="CharOverride-2">Mihai Viteazul condamnat la moarte,</span> <span class="CharOverride-2">Alexandru Lăpuşneanu</span> ş.a.) par sortite uitării, din cauza incapacităţii autorului, aservit imitaţiei neinspirate din Shakespeare, de a reconstitui epoca. În schimb, <span class="CharOverride-2">Sorin</span> (poem dramatic apărut iniţial în „Albumul pelerinilor români”, iar în volum în 1868)este o încercare interesantă datorită efortului de a uni poemul cu drama, cât şi datorită prologului în care Herman reface îndoita credinţă a lui Faust. Se foloseşte cu abilitate oniricul, dialogul cu Moartea şi se aduc în scenă „închipuirile rele” ale „sufletului turburat” al protagonistului ca duhuri ori ca alegorii ale melancoliei. Istoria este pusă în paranteză şi în diatriba <span class="CharOverride-2">Nepăsarea de religie, de patrie şi de dreptate la români </span>şi în cugetările „filosofice, politice în raport cu starea actuală a României” din <span class="CharOverride-2">Cartea poporului român,</span> în favoarea unei concepţii spiritualiste a lumii şi a mesianismului amplificat pe urmele lecturilor din Lamennais (<span class="CharOverride-2">Essai sur l’indifférence en mati</span><span class="CharOverride-2" lang="fr-FR">è</span><span class="CharOverride-2">re de religion, Les Paroles d’un croyant</span>). Ceea ce impresionează este pledoaria în favoarea formării conştiinţei individuale – baza înţelegerii legilor divine şi, prin aceasta, temeiul libertăţii omului. Pionier al romanului românesc, <span class="CharOverride-1">B.</span> nu a putut scăpa din plasa influenţelor şi convenţiilor unei etape încă nesigure a literaturii, caracterizată de amestecul naiv de limbaje vechi şi noi, de imprecizii în structura speciilor. În schimb, poetul, care în tumultul – mod de reflexie a totalităţii divine – pe care el, ca romantic, îl atribuia <span class="CharOverride-2">poesis-</span>ului, s-a pierdut deseori, a reuşit totuşi ca, dincolo de prolixitatea răsfirării, de euforia şi de „răsfăţul” etalate, dincolo de mecanica repetiţiei, să deschidă porţile unui lirism melodic, unei transparenţe de stare pură, şi, la polul opus, imaginaţiei de ordinul oniricului şi fabulosului – toate însoţite de jocul magic al versificaţiei, cu o bogăţie nemaiîntâlnită până la el, numărându-se astfel printre întemeietorii limbajului liric românesc.</p>
			<p class="Heuristica_CITAT">El este întâiul versificator român cu intuiţia valorii acustice a cuvântului, care caută cuvântul pentru ceea ce sugerează dincolo de marginile lui noţionale şi face din vers o singură arie. Bolintineanu e auditiv şi mecanic, şi de asta duce mai aproape de poezia modernă. </p>
			<p class="Heuristica_CITAT_semnat">G. Călinescu</p>
			<p class="Heuristica_CITAT">Poezia lui Bolintineanu este, într-adevăr, în stratul ei de suprafaţă, un triumf al convenţiilor, o sinteză de clişee, o învârtire înnebunitoare de formule suave, mai ales în versurile erotice. Însă, dacă dăm deoparte aceste îngălbenite flori de hârtie ceruită, aflăm alt strat, în care imaginaţia este autentică şi originală.</p>
			<p class="Heuristica_CITAT_semnat">EUGEN SIMION</p>
			<p class="Heuristica_CITAT">La Bolintineanu, fantezia lirică s-a dovedit mult prea fertilă pentru un poet care nu era în stare să-și înfrânteze imaginația, care nu știa impune rigori creatoare prodigiosului său talent. Nu era vorba aici doar de ușurința versificării – căci în privința formelor Bolintineanu posedă o inventivitate uimitoare, departe de orice automatism steril –, ci tocmai de bogata substanță lirică, pe care acest poet a risipit-o cu neglijență: viziuni și idei poetice, forme de o puritae ce face din ele suprem filtru al poeziei – totul lăsat să se înece în diformitatea propriei virtuozități.</p>
			<p class="Heuristica_CITAT_semnat">I.NEGOIȚESCU</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Colecţie din poeziile domnului …</span>, Bucureşti, 1847; <span class="CharOverride-2">Cântece şi plângeri</span>, îngr. G. Sion, Iaşi, 1852; <span class="CharOverride-2">Les Principautés Roumaines</span>, Paris, 1854; <span class="CharOverride-2">Poeziile vechi şi noue ale d-lui …</span>, îngr. G. Sion, pref. Radu Ionescu, Bucureşti, 1855; <span class="CharOverride-2">Manoil</span> <span class="CharOverride-2">sau Căderea şi înălţarea omului prin femeie</span>, Iaşi, 1855; <span class="CharOverride-2">Călătorii în Palestina şi Egipt</span>, pref. G. Sion, Iaşi, 1856; ed. 2 (<span class="CharOverride-2">Călătorii la Ierusalim în sărbătorile Paştelui şi în Egipt</span>),<span class="CharOverride-2"> </span>Bucureşti, 1867; <span class="CharOverride-2">Călătorii pe Dunăre şi în Bulgaria</span>, Bucureşti, 1858; <span class="CharOverride-2">Melodii române</span>, Bucureşti, 1858; <span class="CharOverride-2">Legende sau basne naţionale în versuri</span>, Bucureşti, 1858; <span class="CharOverride-2">Călătorii în Moldova</span>, Bucureşti, 1858; <span class="CharOverride-2">Bătăliile românilor (Fapte istorice)</span>, partea I, Bucureşti, 1859; <span class="CharOverride-2">Nemesis</span>, I–II, Bucureşti, 1861; <span class="CharOverride-2">Cestiunea Unirii la Constantinopole,</span> Bucureşti, 1861; <span class="CharOverride-2">Legende noui cu note din cronicele românilor</span>, Bucureşti, 1862; <span class="CharOverride-2">Elena</span>, Bucureşti, 1862; <span class="CharOverride-2">Călătorii la românii din Macedonia şi Muntele Athos sau Santa Agora</span>, Bucureşti, 1863; <span class="CharOverride-2">Viaţa lui Ştefan Vodă cel Mare</span>, Bucureşti, 1863; <span class="CharOverride-2">Viaţa lui Vlad Ţepeş şi Mircea Vodă cel Bătrân</span>, Bucureşti, 1863; <span class="CharOverride-2">Viaţa lui Mihai Viteazul făcută pentru înţelegerea poporului de un anonim</span>, Bucureşti, 1863; <span class="CharOverride-2">Poezii de..., atât cunoscute, cât şi inedite</span>, I–II, Bucureşti, 1865; <span class="CharOverride-2">Călătorii în Asia Mică</span>, Bucureşti, 1866; <span class="CharOverride-2">Florile Bosforului</span>, Bucureşti, 1866; <span class="CharOverride-2">Brises d’Orient, </span>pref. Philarète Chasles, Paris, 1866; <span class="CharOverride-2">Conrad</span>, Bucureşti, 1867; <span class="CharOverride-2">Mihai Viteazul condamnat la moarte</span>, Bucureşti, 1867; <span class="CharOverride-2">Ştefan Vodă cel Berbant, dramă… urmată de poezii noi</span>, Bucureşti, 1867; <span class="CharOverride-2">Alexandru Lăpuşneanu şi După bătaia de la Călugăreni</span>, Bucureşti, 1868; <span class="CharOverride-2">Drame historice,</span> Bucureşti, 1868;<span class="CharOverride-2"> Sorin, </span>Bucureşti, 1868; <span class="CharOverride-2">Ştefan Gheorghe Vodă sau Voi face doamnei tale ce ai făcut tu jupânesei mele</span>, Bucureşti, 1868; <span class="CharOverride-2">Viaţa lui Traian August, fondatorul neamului românesc</span>, Bucureşti, 1869; <span class="CharOverride-2">Viaţa lui Cuza Vodă</span>, Bucureşti, 1869; <span class="CharOverride-2">Cartea poporului român</span>, Bucureşti, 1869; <span class="CharOverride-2">Ielele</span>, Bucureşti, 1869;<span class="CharOverride-2"> Nepăsarea de religie, de patrie şi de dreptate la români, </span>Bucureşti, 1869; <span class="CharOverride-2">Poezii din tinereţe nepublicate încă</span>, Bucureşti, 1869; <span class="CharOverride-2">Traianida</span>, partea I, Bucureşti, 1869; ed. Bucureşti, 1870; <span class="CharOverride-2">Viaţa şi faptele lui Ştefan Vodă cel Mare</span>, Bucureşti, 1870; <span class="CharOverride-2">Viaţa şi faptele lui Mihai Viteazul, </span>Bucureşti, 1870; <span class="CharOverride-2">Cleopatra, regina Egiptului</span>, Bucureşti, 1870; <span class="CharOverride-2">Cuza Vodă şi oamenii săi</span>, Bucureşti, 1870; <span class="CharOverride-2">Menadele, </span>Bucureşti, 1870; <span class="CharOverride-2">Plângerile României</span>, Bucureşti, 1870; <span class="CharOverride-2">Poezii</span>, I–II, Bucureşti, 1870; ed. I–II, pref. G. Sion, Bucureşti, 1877; <span class="CharOverride-2">Poezii</span>, Vălenii de Munte, 1908; <span class="CharOverride-2">Proză</span>, îngr. şi pref. P.V. Haneş, Bucureşti, 1915; <span class="CharOverride-2">Călătorii</span>, I–II, îngr. şi pref. P.V. Haneş, Bucureşti, 1915; <span class="CharOverride-2">Legende istorice</span>, îngr. şi pref. Ion Pillat, Bucureşti, 1940; <span class="CharOverride-2">Scrieri alese</span>, îngr. şi pref. D. Popovici, Craiova, 1942; <span class="CharOverride-2">Opere</span>, pref. Al. I. Ştefănescu, Bucureşti, 1951; <span class="CharOverride-2">Opere alese</span>, I–II, îngr. Rodica Ocheşanu şi Gh. Poalelungi, Bucureşti, 1961; <span class="CharOverride-2">Legende istorice şi alte poezii</span>, pref. Ion Roman, Bucureşti, 1965; <span class="CharOverride-2">Călătorii</span>, I–II, îngr. şi pref. Ion Roman, Bucureşti, 1968; <span class="CharOverride-2">Manoil. Elena, </span>Bucureşti, 1971; <span class="CharOverride-2">Poezii</span>, îngr. şi postfaţă Gabriela Omăt, Bucureşti, 1977; <span class="CharOverride-2">Opere</span>, I–XII, îngr. Teodor Vârgolici, introd. Paul Cornea, Bucureşti, 1981–1992; <span class="CharOverride-2">Opere, </span>I–II, îngr. Teodor Vârgolici, pref. Eugen Simion, Bucureşti, 2006. <span class="CharOverride-1">Traduceri:</span> Nicolae Bălcescu, <span class="CharOverride-2">Cântarea României</span>,<span class="CharOverride-2"> </span>Bucureşti, 1858;<span class="CharOverride-2"> </span>Herodot, <span class="CharOverride-2">Istoria lui…,</span> <span class="CharOverride-2">Cartea I</span>, Bucureşti, 1859; Victor Hugo, <span class="CharOverride-2">Mizerabilii</span>, I–VI, Bucureşti, 1862–1864 (în colaborare cu Al. Zanne şi Miltiade Costiescu); [Anacreon, Horaţiu], în <span class="CharOverride-2">Opere,</span> IV, Bucureşti, 1983.</p>
			<p class="Heuristica___m_RPR"><span class="CharOverride-1">Repere bibliografice: </span>Pop, <span class="CharOverride-2">Conspect,</span> I, <span class="CharOverride-2">123–133;</span> G. Popescu, <span class="CharOverride-2">Dimitriu Bolintineanu,</span> Bucureşti, 1876; Petre Chiţu, <span class="CharOverride-2">Dimitrie Bolintineanu,</span> Craiova, 1886; Virgil Rossel, <span class="CharOverride-2">Histoire de la littérature française hors de France, </span>Paris, 1895, <span class="CharOverride-2">506–509; </span><span lang="fr-FR">Iorga, </span><span class="CharOverride-2" lang="fr-FR">Ist. lit. XIX</span><span lang="fr-FR">,</span><span class="CharOverride-2" lang="fr-FR"> </span><span lang="fr-FR">II, </span><span class="CharOverride-2" lang="fr-FR">186–194</span><span lang="fr-FR">,</span><span class="CharOverride-2" lang="fr-FR"> </span><span lang="fr-FR">III, </span><span class="CharOverride-2" lang="fr-FR">37–41</span><span lang="fr-FR">,</span><span class="CharOverride-2" lang="fr-FR"> 191–195</span><span lang="fr-FR">,</span><span class="CharOverride-2" lang="fr-FR"> 312–314</span><span lang="fr-FR">; Apostolescu, </span><span class="CharOverride-2" lang="fr-FR">Infl. romant.,</span><span lang="fr-FR"> </span><span class="CharOverride-2" lang="fr-FR">203–237</span><span lang="fr-FR">; Călinescu, </span><span class="CharOverride-2" lang="fr-FR">Opere</span><span lang="fr-FR">, I, </span><span class="CharOverride-2" lang="fr-FR">1211–1213, </span><span lang="fr-FR">III, </span><span class="CharOverride-2" lang="fr-FR">998–1066, </span><span lang="fr-FR">IV, </span><span class="CharOverride-2" lang="fr-FR">164–170, </span><span lang="fr-FR">VIII, </span><span class="CharOverride-2" lang="fr-FR">387–389</span><span lang="fr-FR">, IX, </span><span class="CharOverride-2" lang="fr-FR">538–602, </span><span lang="fr-FR">XII, </span><span class="CharOverride-2" lang="fr-FR">81 </span><span lang="fr-FR">; Nicolae Petraşcu, </span><span class="CharOverride-2" lang="fr-FR">Dimitrie Bolintineanu</span><span lang="fr-FR">, Bucureşti, 1932; Călinescu, </span><span class="CharOverride-2" lang="fr-FR">Ist. lit.</span><span lang="fr-FR"> (1941), </span><span class="CharOverride-2" lang="fr-FR">215–229</span><span lang="fr-FR">,</span><span class="CharOverride-2" lang="fr-FR"> Ist. lit. </span><span lang="fr-FR">(1982), </span><span class="CharOverride-2" lang="fr-FR">227–242</span><span lang="fr-FR">;</span><span class="CharOverride-2" lang="fr-FR"> </span><span lang="fr-FR">Vianu, </span><span class="CharOverride-2" lang="fr-FR">Arta</span><span lang="fr-FR">, I, </span><span class="CharOverride-2" lang="fr-FR">117–121</span><span lang="fr-FR">;</span><span class="CharOverride-2" lang="fr-FR"> </span><span lang="fr-FR">I. G. Dimitriu, </span><span class="CharOverride-2" lang="fr-FR">D. Bolintineanu. Viaţa şi opera</span><span lang="fr-FR">, Bucureşti, 1942; Ciorănescu, </span><span class="CharOverride-2" lang="fr-FR">Teatr. rom.,</span><span lang="fr-FR"> </span><span class="CharOverride-2" lang="fr-FR">64-76</span><span lang="fr-FR">; Pillat,</span><span class="CharOverride-2" lang="fr-FR"> Tradiţie</span><span lang="fr-FR">,</span><span class="CharOverride-2" lang="fr-FR"> 160–171</span><span lang="fr-FR">;</span><span class="CharOverride-2" lang="fr-FR"> </span><span lang="fr-FR">Cioculescu–Streinu–Vianu,</span><span class="CharOverride-2" lang="fr-FR"> Ist. lit.</span><span lang="fr-FR">,</span><span class="CharOverride-2" lang="fr-FR"> 99–111</span><span lang="fr-FR">; Ion Roman, </span><span class="CharOverride-2" lang="fr-FR">Dimitrie Bolintineanu</span><span lang="fr-FR">, Bucureşti, 1962; </span><span class="CharOverride-2" lang="fr-FR">Ist. lit.</span><span lang="fr-FR">, II, </span><span class="CharOverride-2" lang="fr-FR">539–562</span><span lang="fr-FR">;</span><span class="CharOverride-2" lang="fr-FR"> </span><span lang="fr-FR">Ivaşcu, </span><span class="CharOverride-2" lang="fr-FR">Ist. lit.</span><span lang="fr-FR">, I, </span><span class="CharOverride-2" lang="fr-FR">462–466</span><span lang="fr-FR">; D. Păcurariu, </span><span class="CharOverride-2" lang="fr-FR">Dimitrie Bolintineanu</span><span lang="fr-FR">, Bucureşti, 1962; ed. Bucureşti, 1969; Negoiţescu, </span><span class="CharOverride-2" lang="fr-FR">Scriitori, 13–55</span><span lang="fr-FR">; Teodor Vârgolici, </span><span class="CharOverride-2" lang="fr-FR">Dimitrie Bolintineanu şi epoca sa</span><span lang="fr-FR">, Bucureşti, 1971; Teodor Vârgolici, </span><span class="CharOverride-2" lang="fr-FR">Introducere în opera lui Dimitrie Bolintineanu</span><span lang="fr-FR">, Bucureşti, 1972; Nichita Stănescu, </span><span class="CharOverride-2" lang="fr-FR">Cartea de recitire,</span><span lang="fr-FR"> Bucureşti, 1972, </span><span class="CharOverride-2" lang="fr-FR">89–100;</span><span lang="fr-FR"> </span><span class="CharOverride-2" lang="fr-FR">D. Bolintineanu interpretat de…</span><span lang="fr-FR">, îngr. şi pref. D. Păcurariu, Bucureşti, 1974; Martin, </span><span class="CharOverride-2" lang="fr-FR">Metonimii,</span><span lang="fr-FR"> </span><span class="CharOverride-2" lang="fr-FR">147–164; </span><span lang="fr-FR">Mircea Anghelescu, </span><span class="CharOverride-2" lang="fr-FR">Literatura română şi Orientul, </span><span lang="fr-FR">Bucureşti</span><span class="CharOverride-2" lang="fr-FR">,</span><span lang="fr-FR"> 1975, </span><span class="CharOverride-2" lang="fr-FR">102–115, 131–135; </span><span lang="fr-FR">D. Păcurariu, Claude</span><span class="CharOverride-2" lang="fr-FR"> </span><span lang="fr-FR">Pichois</span><span class="CharOverride-2" lang="fr-FR">, O carte şi şapte personaje</span><span lang="fr-FR">, Bucureşti, 1976; </span><span class="CharOverride-2" lang="fr-FR">Dicţ. lit.</span><span lang="fr-FR"> </span><span class="CharOverride-2" lang="fr-FR">1900</span><span lang="fr-FR">, </span><span class="CharOverride-2" lang="fr-FR">112–116</span><span lang="fr-FR">; Manolescu, </span><span class="CharOverride-2" lang="fr-FR">Arca</span><span lang="fr-FR">, I, </span><span class="CharOverride-2" lang="fr-FR">82–92</span><span lang="fr-FR">; Simion, </span><span class="CharOverride-2" lang="fr-FR">Dimineaţa</span><span lang="fr-FR">,</span><span class="CharOverride-2" lang="fr-FR"> 144–194;</span><span lang="fr-FR"> Petrescu, </span><span class="CharOverride-2" lang="fr-FR">Configuraţii, 156–171</span><span lang="fr-FR">; Tacciu, </span><span class="CharOverride-2" lang="fr-FR">Roman. rom.,</span><span lang="fr-FR"> I, </span><span class="CharOverride-2" lang="fr-FR">passim, </span><span lang="fr-FR">II, </span><span class="CharOverride-2" lang="fr-FR">297–300;</span><span lang="fr-FR"> Scarlat, </span><span class="CharOverride-2" lang="fr-FR">Ist. poeziei</span><span lang="fr-FR">, I, </span><span class="CharOverride-2" lang="fr-FR">361–376</span><span lang="fr-FR">, III, </span><span class="CharOverride-2" lang="fr-FR">157–163</span><span lang="fr-FR">; Cornea, </span><span class="CharOverride-2" lang="fr-FR">Aproapele</span><span lang="fr-FR">,</span><span class="CharOverride-2" lang="fr-FR"> 190–237</span><span lang="fr-FR">; Ţeposu, </span><span class="CharOverride-2" lang="fr-FR">Viaţa</span><span lang="fr-FR">,</span><span class="CharOverride-2" lang="fr-FR"> 7–16</span><span lang="fr-FR">; Anghelescu, </span><span class="CharOverride-2" lang="fr-FR">Textul, 56–70</span><span lang="fr-FR">; Negoiţescu, </span><span class="CharOverride-2" lang="fr-FR">Ist. lit.</span><span lang="fr-FR">, I, </span><span class="CharOverride-2" lang="fr-FR">72–79</span><span lang="fr-FR">; Faifer, </span><span class="CharOverride-2" lang="fr-FR">Semnele</span><span lang="fr-FR">,</span><span class="CharOverride-2" lang="fr-FR"> 80–82</span><span lang="fr-FR">, </span><span class="CharOverride-2" lang="fr-FR">114–115</span><span lang="fr-FR">,</span><span class="CharOverride-2" lang="fr-FR"> 168–172</span><span lang="fr-FR">,</span><span class="CharOverride-2" lang="fr-FR"> 337–338</span><span lang="fr-FR">; Horia Nestorescu - Bălceşti, </span><span class="CharOverride-2" lang="fr-FR">Ordinul masonic român</span><span lang="fr-FR">,</span><span class="CharOverride-2" lang="fr-FR"> </span><span lang="fr-FR">Bucureşti</span><span class="CharOverride-2" lang="fr-FR">, </span><span lang="fr-FR">1993</span><span class="CharOverride-2" lang="fr-FR">, 432</span><span lang="fr-FR">;</span><span class="CharOverride-2" lang="fr-FR"> </span><span lang="fr-FR">Micu, </span><span class="CharOverride-2" lang="fr-FR">Scurtă ist.</span><span lang="fr-FR">,</span><span class="CharOverride-2" lang="fr-FR"> </span><span lang="fr-FR">I, </span><span class="CharOverride-2" lang="fr-FR">189–194</span><span lang="fr-FR">;</span><span class="CharOverride-2" lang="fr-FR"> </span><span lang="fr-FR">Sorescu,</span><span class="CharOverride-2" lang="fr-FR"> Bibliotecă</span><span lang="fr-FR">, </span><span class="CharOverride-2" lang="fr-FR">252–268, 272–276</span><span lang="fr-FR"> ; </span><span class="CharOverride-2" lang="fr-FR">Dicţ. analitic</span><span lang="fr-FR">, I, </span><span class="CharOverride-2" lang="fr-FR">153–154</span><span lang="fr-FR">,</span><span class="CharOverride-2" lang="fr-FR"> 220–222</span><span lang="fr-FR">, II, </span><span class="CharOverride-2" lang="fr-FR">12–13</span><span lang="fr-FR">,</span><span class="CharOverride-2" lang="fr-FR"> 356–359</span><span lang="fr-FR">, III, </span><span class="CharOverride-2" lang="fr-FR">27–29</span><span lang="fr-FR">,</span><span class="CharOverride-2" lang="fr-FR"> 56–57</span><span lang="fr-FR">,</span><span class="CharOverride-2" lang="fr-FR"> 386–389</span><span lang="fr-FR">; Manolescu, </span><span class="CharOverride-2" lang="fr-FR">Poeţi</span><span lang="fr-FR">,</span><span class="CharOverride-2" lang="fr-FR"> </span><span class="CharOverride-2" lang="fr-FR">101–134</span><span lang="fr-FR">;</span><span class="CharOverride-2" lang="fr-FR"> </span><span lang="fr-FR">Danţiş,</span><span class="CharOverride-2" lang="fr-FR"> Bucolica, 144–145; Dicţ. esenţial, 96–98; Bolintineanu şi Bolintinenii,</span><span lang="fr-FR"> îngr. Const. Carbarău, Târgovişte, 2004; Manolescu, </span><span class="CharOverride-2" lang="fr-FR">Istoria,</span><span lang="fr-FR"> </span><span class="CharOverride-2" lang="fr-FR">205-219;</span><span lang="fr-FR"> Mihai Dinu, </span><span class="CharOverride-2" lang="fr-FR">Un alt Bolintineanu. Gânduri despre natura poeziei, </span><span lang="fr-FR">pref</span><span class="CharOverride-2" lang="fr-FR">. </span><span lang="fr-FR">Mihai Zamfir</span><span class="CharOverride-2" lang="fr-FR">, </span><span lang="fr-FR">Bucureşti, 2010</span><span class="CharOverride-2" lang="fr-FR">; </span><span lang="fr-FR">Sturdza, </span><span class="CharOverride-2" lang="fr-FR">Familiile, </span><span lang="fr-FR">II, </span><span class="CharOverride-2" lang="fr-FR">54, 68</span><span lang="fr-FR">;</span><span class="CharOverride-2" lang="fr-FR"> </span><span lang="fr-FR">Zamfir, </span><span class="CharOverride-2" lang="fr-FR">Panorama</span><span lang="fr-FR">, I, </span><span class="CharOverride-2" lang="fr-FR">137–150</span><span lang="fr-FR">.</span><span class="CharOverride-2"> &#9;</span><span class="Semnatura">S.C.</span></p>
			<div class="_idGenObjectLayout-1">
				<div id="_idContainer005">
					<div id="_idContainer003" class="Basic-Text-Frame">
						<p class="Titlu-Nume-H"><span class="titlu-12">BOLLIAC, Cezar</span> </p>
						<p class="Titlu-mic-DATE">(25.III.1813, Bucureşti – 25.II.1881, Bucureşti), poet, publicist. </p>
					</div>
					<div id="_idContainer004" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="09B_951-1015_Boldur-Boureanu-web-resources/image/bolliac_2f7.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Zincăi Kalamogdartis şi al medicului Anton Bogliaco (Bolliacco sau Poleac), un aventurier de provenienţă poate italiană. Însă adevărata familie a lui <span class="CharOverride-1">B.</span> a fost aceea a stolnicului Petrache Peretz, cu care Zinca s-a recăsătorit. Învaţă la Colegiul „Sf. Sava”, unde îl are profesor pe Ion Heliade-Rădulescu, marele său adversar de mai târziu. La şaptesprezece ani intră în armata naţională, ca iuncher, dar o părăseşte curând. Părea să aibă, precum părintele său, demonul nestatorniciei. Cum mărturiseşte singur, a abandonat şcoala pentru armată, armata pentru litere, iar literele pentru publicistică. În 1836 scoate, cu C.G. Filipescu, publicaţia „Curiosul”, suspendată după câteva numere. Este amestecat în conspiraţia revoluţionară a lui D. Filipescu şi de aici i se trage un surghiun, de câteva luni, la mănăstirea Poiana Mărului (1841). În 1842 domnitorul Gheorghe Bibescu îl numeşte procuror la Tribunalul Bucureşti. Activează în comitetul societăţii secrete Frăţia, iar în timpul Revoluţiei de la 1848 e, împreună cu N. Bălcescu, secretar al Guvernului Provizoriu, care îl rânduieşte vornic al Bucureştilor. Redactor la „Popolul suveran”, militantul paşoptist participă la lucrările pentru eliberarea robilor ţigani. Exilat după înfrângerea revoluţiei, izbuteşte să evadeze la Orşova şi se refugiază la Braşov, unde editează „Espatriatul” (1849) şi pledează pentru apropierea dintre revoluţionarii români şi unguri. Hărţuit din pricina unei afaceri cu diamante, fuge la Atena şi de acolo la Paris, unde, prin scrisori şi memorii, prin articole şi poezii, susţine cauza Principatelor, făcând o intensă propagandă pentru Unire. În acelaşi scop, scriitorul – care colaborează şi la ziarul „Republica rumână” (1853) – editează foaia „Buciumul” (1857). Revenit în ţară în 1857, îndeplineşte funcţia de director al „Monitorului Adunării Ad-hoc”. Se declară pentru alegerea concomitentă, ca domn, a lui Al. I. Cuza în cele două ţări române. În 1860 devine membru al Curţii Apelative din Bucureşti. Reapare în decembrie 1862 „Buciumul”, care va fi suspendat în decembrie 1864 de M. Kogălniceanu, dar reluat, în martie 1865, sub alt nume, „Trompeta Carpaţilor”. Director al Arhivelor Statului (1864), ales, în sfârşit, deputat, după tentative infructuoase, <span class="CharOverride-1">B.</span> îşi continuă, periodic, excursiile şi cercetările arheologice începute în 1845. E desemnat preşedinte al Comitetului Arheologic din Bucureşti, iar în continuare inspector al muzeelor, membru al Societăţii Geografice Române, membru de onoare la Société de Géographie Comparée şi la Société Française de Numismatique et d’Archéologie. În 1877 acest om care nu a cunoscut niciodată odihna e ţintuit de o paralizie, ca urmare a unei congestii cerebrale. Mai supravieţuieşte încă patru ani. </p>
			<p class="Heuristica-BASE">Fire intuitivă, cu înclinaţie spre teoretizări, <span class="CharOverride-1">B.</span> dezvoltă în publicistica lui impetuoasă o seamă de idei despre poezie. Speculaţiile sale, cu alură romantică – primul program romantic în literatura română – sunt înrâurite de ideologia lui Saint-Simon, vădind lecturi şi din Charles Fourier, Pierre-Joseph Proudhon, Louis Blanc. Crezul lui, nu lipsit de contradicţii, este raţionalist, iluminist, călăuzit de doctrina socialismului utopic. El visează întronarea raţiunii, desfiinţarea privilegiilor, comunizarea bunurilor, optează pentru republică şi cultivă iluzia unei frăţii universale. Susţine necesitatea emancipării sociale şi economice a ţărănimii, dar, în acelaşi timp, se înclină în faţa proprietăţii. Respectă familia şi, de asemenea, religia, a căror desfiinţare o ceruse înainte. După un timp, ajunge să combată socialismul, adoptând, nu fără un ton agresiv, atitudini naţionaliste. Mai consecvent este ideologul în convingerile lui literare. Sedus de concepţia romantică privind mesianismul poeziei şi al poetului, se declară adeptul unei literaturi angajate, cu o nobilă misiune socială. Pe urmele lui Giambattista Vico, el socoteşte poezia, pe care o confundă cu noţiunile „sentiment” şi „imaginaţie”, drept cel dintâi act spiritual al umanităţii; însuşire imanentă a sufletului omenesc, actul poetic reprezintă creaţia şi armonia însăşi. În duhul lui Victor Hugo, susţine că arta trebuie să exprime deopotrivă şi urâtul, şi sublimul. Când pledează pentru lirica de idei, se află pe poziţii raţionaliste. Nu tot astfel, însă, atunci când descoperă că poezia, care înseamnă taină, mister, credinţă, îşi întinde antenele spre infinit. Cu mult înainte de Radu Ionescu şi de Titu Maiorescu, el dă o definiţie a frumosului în spirit hegelian („revelaţie a însăşi ideii poetice sub forme externe şi simţite”). În câteva articole poetul exaltă funcţia militantă a literaturii, socotită a fi totodată un mijloc de cunoaştere, un factor de reformă şi propăşire. Preocupat, în special, de chestiunile de limbă, aplecându-se asupra versurilor populare, în care găseşte, de altfel, şi o sursă de inspiraţie, <span class="CharOverride-1">B.</span> contează ca un precursor al criticii literare româneşti. În treacăt, s-a ocupat şi de unele manifestări muzicale. A fost, în linia programatică a „Daciei literare”, unul din animatorii teatrului din Muntenia. La el<span class="CharOverride-1">,</span> poezia, se poate spune, este o altă formă de oratorie. Convenţional în mărturisirile erotice, şi-a investit temperamentul în epistola în versuri, în satiră, în stihuirea cu pretenţii de reflexivitate. Prozaic şi arid, retoric şi melodramatic, discursul său liric pare câteodată de-a dreptul ilar, cu tot fondul grav. Este un lirism discursiv şi conceptualizat, handicapat de dificultuoasa transpunere a ideilor abstracte în limbaj poetic. De aceea poate părea surprinzătoare prospeţimea inspiraţiei din poemele închinate naturii. Aici răzbate, pentru prima oară, interesul pentru mitologia dacă. Înstrunându-şi lira pentru a cânta „iobagul ş-a lui lanţuri de aramă” (după caracterizarea eminesciană din <span class="CharOverride-2">Epigonii</span>), bardul se lasă tot mai incitat de tematica naţională, slujind, cu multă energie combativă, cauza Unirii. Influenţat în versificaţie de ritmul poeziei populare, dar mai ales de metrica franceză, nu e, însă, lipsit de inventivitate, el contribuind la îmbogăţirea formelor strofice din lirica vremii.<span class="CharOverride-1"> </span>A evoluat de la meditaţia intimă, influenţată de Young, Byron şi Lamartine, către meditaţia socială, creştin umanitară (în poezii ca <span class="CharOverride-2">Epistolă D.K.A.K., Cântec oltenesc, Clăcaşul</span> ş.a.). A scris şi câteva tragedii, care nu s-au păstrat. Ca traducător (în „Curiosul”, „Curierul românesc”), s-a simţit atras îndeosebi de scriitorii francezi: Hugo, Musset, Vigny, Lamartine, M-me de Staël, Diderot. Pentru tălmăcirile din alte literaturi (Ossian, Byron) s-a folosit de un text intermediar francez. Obsesia lui <span class="CharOverride-1">B.</span>, unul din primii noştri arheologi, era aceea de a explora fondul străvechi dacic, pentru a reconstitui o mitologie românească. Înainte de B.P. Hasdeu, formulează, în articole (dar şi în unele poezii), teza dacismului. Propunând însă ipoteze riscante, se expune ironiilor, A.I. Odobescu zeflemisindu-l în maniera lui spirituală, ca întotdeauna. Însemnările de călătorie ale lui <span class="CharOverride-1">B.</span> dezvăluie bune însuşiri de prozator. Dar el obţine performanţa scriitoricească mai cu seamă în gazetărie. După întoarcerea din exil, se dezlănţuie în adevărate campanii de presă (de exemplu, în problema secularizării averilor mănăstireşti), cu mare răsunet în epocă. Avea nerv polemic şi ştia să-şi orchestreze argumentaţia în perioade ample, de largă respiraţie. Cu intervenţiile sale publicistice incisive, inspirate, <span class="CharOverride-1">B.</span> anticipează şi pregăteşte gazetăria lui M. Eminescu. </p>
			<p class="Heuristica_CITAT">Radicalismul său structural l-a făcut să ilustreze mai bine ca alții convenții larg acceptate în epocă, dovedindu-se unul dintre exponenții exemplari ai generației. A contribuit din plin la impunerea unor clișee poetice (poza romantică a poetului contemplativ, „înfiorarea”, „strămutarea”, antiteza liricii sociale etc.) și a fost un foarte necesar colportor de idei despre poezie, pe care le-a făcut convingătoare datorită tonului neezitant. Se adaugă aici calitatea sa de propagator de idei politice și inițiator al „campaniilor de presă”, care nu puteau trece neobservate, mai ales în cazul unui gazetar dotat cu harul de a lansa formule memorabile („monstruoasa coaliție”, „mozaicul social”, „anomalia tărâmului” ș.a.).</p>
			<p class="Heuristica_CITAT_semnat">Mircea Scarlat</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Operile lui… Meditaţii</span>, Bucureşti, 1835; <span class="CharOverride-2">Din poeziile lui…</span>, I, Bucureşti, 1843; <span class="CharOverride-2">Poezii noue</span>, Bucureşti, 1847; <span class="CharOverride-2">Poezii. Renaşterea României</span>, Paris, 1857; ed. 2 (<span class="CharOverride-2">Poezii naţionale)</span>, Paris, 1857; <span class="CharOverride-2">Poésies</span>, Paris, 1857; <span class="CharOverride-2">Colecţiune de poezii vechi şi noui</span>, I–III, Bucureşti, [1858]; <span class="CharOverride-2">Domnul Tudor. Épisode de la révolution roumaine de 1821</span>, Paris, 1858; <span class="CharOverride-2">Culegere de mai mulţi articoli publicaţi atât în străinătate cât şi în ţeară în anii trecuţi, </span>Bucureşti, 1861; <span class="CharOverride-2">Călătorie arheologică în România</span>, Bucureşti, 1861; <span class="CharOverride-2">Monastirile din România (Monastirile închinate)</span>, Bucureşti, 1862; <span class="CharOverride-2">Monastirile din România (Monastirile zise Brâncoveneşti)</span>, Bucureşti, 1863; <span class="CharOverride-2">Escursiune arheologică din anul 1869</span>, Bucureşti, 1869; <span class="CharOverride-2">Opere</span>, I–II, îngr. Andrei Rusu, introd. George Munteanu, Bucureşti, 1956; <span class="CharOverride-2">Scrieri</span>, I–II, îngr. Andrei Rusu, pref. Mircea Scarlat, Bucureşti, 1983. </p>
			<p class="Heuristica___m_RPR"><span class="CharOverride-1">Repere bibliografice:</span> Iorga, <span class="CharOverride-2">Ist. lit. XIX</span>, I, <span class="CharOverride-2">227–230,</span> II, <span class="CharOverride-2">178–186</span>, III, <span class="CharOverride-2">41–42</span>,<span class="CharOverride-2"> 65–66</span>; Iorga, <span class="CharOverride-2">Ist. presei</span>,<span class="CharOverride-2"> 54–59</span>,<span class="CharOverride-2"> passim</span>; Petraşcu, <span class="CharOverride-2">Icoane</span>,<span class="CharOverride-2"> </span>II,<span class="CharOverride-2"> 85–97</span>; Călinescu, <span class="CharOverride-2">Ist. lit.</span> (1941), <span class="CharOverride-2">233–236</span>, <span class="CharOverride-2">Ist. lit.</span> (1982), <span class="CharOverride-2">247–251</span>; D. Popovici, <span class="CharOverride-2">Cezar Bolliac.</span> <span class="CharOverride-2">Romantism şi socialism în definiţia poeziei</span> (extras), Bucureşti, 1944; Popovici, <span class="CharOverride-2">Romant. rom.</span>, <span class="CharOverride-2">220–246</span>; Ion Caraion, <span class="CharOverride-2">Cezar Bolliac – un poet modern de acum o sută de ani</span>, RFR, 1946, 8; Tudor Şoimaru, <span class="CharOverride-2">Cezar Bolliac</span>, Bucureşti, 1962; Cornea, <span class="CharOverride-2">Alecsandrescu–Eminescu</span>,<span class="CharOverride-2"> 181–248</span>;<span class="CharOverride-2"> </span>Ovidiu Papadima, <span class="CharOverride-2">Cezar Bolliac</span>, Bucureşti, 1966; <span class="CharOverride-2">Ist. lit.</span>, II, <span class="CharOverride-2">328–342</span>; Ivaşcu, <span class="CharOverride-2">Ist. lit.</span>, I, <span class="CharOverride-2">454–462</span>;<span class="CharOverride-2"> </span>Zamfir, <span class="CharOverride-2">Proza poetică</span>,<span class="CharOverride-2"> 131–167</span>; Elena Tacciu, <span class="CharOverride-2">Trei poeţi preeminescieni</span>, Bucureşti, 1978, <span class="CharOverride-2">passim</span>; <span class="CharOverride-2">Dicţ. lit. 1900</span>, <span class="CharOverride-2">116–119</span>; Scarlat, <span class="CharOverride-2">Ist. poeziei</span>, I, <span class="CharOverride-2">330–337</span>;<span class="CharOverride-2"> </span>Mircea Scarlat, <span class="CharOverride-2">Introducere în opera lui Cezar Bolliac</span>,<span class="CharOverride-2"> </span>Bucureşti, 1985; Sorescu, <span class="CharOverride-2">Bibliotecă, 168–178; Dicţ. esenţial</span>,<span class="CharOverride-2"> 98–101. &#9;</span><span class="Semnatura">F.F.</span></p>
			<p class="Heuristica-PRIMUL"><span class="titlu-12">BOLOŞ, Ion</span><span class="CharOverride-1"> </span>(20.V.1949, Fărcaşa, j. Maramureș), prozator. Este fiul Anei şi al lui Ştefan Boloş, ţărani. Urmează şcoala elementară în comuna natală (1957–1963), liceul la Baia Sprie (1963–1967) şi termină o şcoală profesională sanitară în Satu Mare (1968). Va absolvi Facultatea de Medicină Generală a Institutului de Medicină şi Farmacie din Cluj-Napoca în 1974. Lucrează la Săuca și Tăşnad, iar din 1991 la Policlinica şi la Spitalul Judeţean din Satu Mare, ca internist şi cardiolog. Debutează în 1967 la „Luceafărul”, cu schiţa <span class="CharOverride-2">Fuga</span>, şi editorial cu romanul<span class="CharOverride-2"> Fântâna vulturilor</span>, apărut în 1978. Mai este prezent în „Steaua”, „Echinox”, „Tribuna”, „România literară”, „Vatra”, „Contemporanul” ş.a.</p>
			<p class="Heuristica-BASE"><span class="CharOverride-1">B.</span> epicizează fapte cotidiene într-o naraţiune realistă, urmând tradiţia prozei ardeleneşti, adesea într-un limbaj colorat. Nu este un stilist, dar are o bună observaţie a caracterelor, realizând personaje vii, autentice. Experienţa medicală îl stimulează şi oferă substanţă cărţilor sale. Astfel, <span class="CharOverride-2">Călători ca apele</span> (1987) este un roman al cărui protagonist, medic de circumscripţie, se confruntă cu problemele colectivităţii, căutând să-şi fixeze, de fapt, propriul loc în societate. În general, personajele romanelor lui <span class="CharOverride-1">B.</span> se caută pe sine prin observaţia atentă, pătrunzătoare, asupra ambianţei, a timpului prezent ori istoric, timp ce apasă asupra lor. Schiţele şi povestirile din <span class="CharOverride-2">Vizitele necunoscutei</span> (1983) sunt, stilistic vorbind, mai moderne, pentru ca romanul panoramic <span class="CharOverride-2">Despre societatea vitelor eroine</span> (1996) să exceleze printr-un discurs satiric, demascator al sistemului social şi politic din perioada dictaturii comuniste. Este mai degrabă un pamflet, scris cu nerv şi vigoare, cu forţă analitică, în care autorul preferă aglomerarea factologică, particularizând destinele contemporanilor. Și în romanul <span class="CharOverride-2">În numele tatălui </span>(2009) evenimențialul, derulat lent acum, profilează, în toposul alegoric al unui sat someșean invadat de teroarea colectivizării, biografia protagonistului, reconstituită prin vocile polifonice ale conștiinței, într-un dialog ambiguu și disonant, semnificativ pentru simptomele lumii rurale aflate în derivă. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Fântâna vulturilor</span>, Cluj-Napoca, 1978; <span class="CharOverride-2">Întoarcerea fiilor</span>, Cluj-Napoca, 1982; <span class="CharOverride-2">Vizitele necunoscutei</span>, Bucureşti, 1983; <span class="CharOverride-2">Călători ca apele</span>, Cluj-Napoca, 1987; <span class="CharOverride-2">Iubeşte-ţi clipa</span>, Cluj-Napoca, 1991; <span class="CharOverride-2">Despre societatea vitelor eroine</span>, Cluj-Napoca, 1996; <span class="CharOverride-2">În numele tatălui</span>, Cluj-Napoca, 2009. </p>
			<p class="Heuristica___m_RPR"><span class="CharOverride-1">Repere bibliografice:</span> Mircea Popa, <span class="CharOverride-2">Istorie contemporană şi romanesc</span>, ST, 1982, 12; Ioana Bot, <span class="CharOverride-2">Tineri prozatori</span>, TR, 1986, 37; Cornel Munteanu, <span class="CharOverride-2">Topos sătmărean</span>, LCF, 1988, 21; Ţeposu, <span class="CharOverride-2">Istoria</span>, <span class="CharOverride-2">160–161</span>; Ulici, <span class="CharOverride-2">Lit. rom.</span>, I, <span class="CharOverride-2">421–423</span>; Augustin Cozmuţa, <span class="CharOverride-2">Un realism nebulos</span>, „Nord literar”, 2009, 6;<span class="CharOverride-2"> </span>Popa, <span class="CharOverride-2">Ist. lit.</span>,<span class="CharOverride-2"> </span>II, <span class="CharOverride-2">679. &#9;</span><span class="Semnatura">Ct.C.</span></p>
			<p class="Heuristica_PRIMUL_Semnat"><span class="titlu-12">BOLTA-RECE</span>, revistă umoristică apărută la Iaşi, săptămânal, între 27 noiembrie şi 26 decembrie 1899. Scrisă şi redactată în întregime de prozatorul Alexandru Cabazan, care iscălea Cz., Alcazar, Ban, Alban, Profetescu, Polin, Tică Ghimpe etc., tipăritura<span class="CharOverride-1"> </span>conţine pagini cu umor de bună calitate, în care critica, totuşi superficială, a societăţii stă alături de şarjele îndreptate împotriva colegilor de breaslă. Sunt vizate parvenitismul, precaritatea moravurilor burgheze, cabotinismul unor poeţi „pesimişti” (Radu D. Rosetti) într-o manieră veselă, uşoară, fără fulgerările satirice de mai târziu ale scriitorului. Nu lipsesc nici schiţele vag licenţioase, pe gustul unei categorii de cititori mai puţin austeri. &#9;<span class="Semnatura">R.Z.</span></p>
			<p class="Heuristica-PRIMUL"><span class="titlu-12">BONCIU, H.</span> (21.V.1893, Iaşi – 27.IV.1950, Bucureşti), poet, prozator, traducător. Este fiul Ghizelei (n. Nadler) şi al lui Carol Haimovici. <span class="CharOverride-1">B. </span>(al cărui prenume la naştere era Bercu) a urmat şcoala primară şi liceul în Bucureşti, unde familia se mutase. Nu se ştie ce studii a făcut în străinătate, cert e că a frecventat cercurile literare din Viena, cum atestă amintirile, portretele şi interviurile luate unor personalităţi pe care le-a cunoscut aici între 1917 şi 1921. În 1915 şi 1916 îi apăreau versuri în ziarul „Viitorul”, în 1918 în „Scena”; „Rampa” din 1920 îi va tipări <span class="CharOverride-2">Poemele către Ead</span>, treizeci de sonete, traduceri din austriacul Anton Wildgans, precizându-se că <span class="CharOverride-1">B.</span> „şi-a completat educaţia literară în Germania”. În „Rampa”, ca şi în „Adevărul literar şi artistic” publică, pe lângă versuri de factură expresionistă, tălmăciri din R. M. Rilke, Alfons Petzold, Richard von Schaukal, Richard Beer-Hofmann. Dar prezenţa sa în revistele vremii va deveni tot mai rară: la „Viaţa literară” şi „Vremea”, ocazional, cu eseuri, pamflete, proză, la „Viaţa românească”, „Adam”, „Facla”, „Azi”, „Lumea românească”, „Meridian”. După cel de-al Doilea Război Mondial, revine cu poezie în „Viaţa românească”, „Revista literară” şi „Flacăra”. Îşi luase oficial numele Benjamin Bonciu. Semna H. Bonciu ori cu pseudonimul Sigismund Absurdul. Producţia lirică de tinereţe intră în volumele <span class="CharOverride-2">Lada cu năluci</span> (1932), <span class="CharOverride-2">Eu şi Orientul</span> (1932). Însoţit de o scurtă dar elogioasă prezentare datorată lui Tudor Arghezi, în 1934 apărea romanul <span class="CharOverride-2">Bagaj… Strania dublă existenţă a unui om în patru labe</span>, urmat, în 1935, de <span class="CharOverride-2">Pensiunea doamnei Pipersberg</span>. Deşi scriitorul ţinea să rămână în afara oricărei grupări literare, pentru că o strânsă prietenie îl lega de Anton Holban, un fragment din <span class="CharOverride-2">Bagaj…</span> s-a citit în cenaclul Sburătorul. Cel de-al doilea roman a fost catalogat de o parte a presei drept pornografie. Autorul, chemat în faţa justiţiei, este condamnat la trei luni de închisoare pentru atentat la pudoarea publică. <span class="CharOverride-1">B. </span>continuă să scrie: două volume de poezie, <span class="CharOverride-2">Brom</span> şi <span class="CharOverride-2">Recviem</span>, i se tipăresc în 1939 şi în 1945. Romanele anunţate în 1945, <span class="CharOverride-2">Şarpele cu ochelari</span> şi <span class="CharOverride-2">Parada elefanţilor</span>, nu au mai apărut; manuscrisul culegerii de poeme <span class="CharOverride-2">Concert la contrabas</span> s-a pierdut. </p>
			<p class="Heuristica-BASE">Excentric, teribilist, cu ocupaţii care îl îndepărtau de literatură (avea un magazin de perdele şi umbrele; în 1945 inginerul <span class="CharOverride-1">B.</span>, de la Oficiul de studii al Ministerului Economiei Naţionale, era numit secretar general al Comisariatului pentru comerţ exterior), căuta în artă adevărul şi preţul unei vieţi. Structural un romantic, urmând linia baudelaireană a rupturii tragice între sarcasm şi ideal, nu o dată sentimental, chiar clamoros, poetul forţează originalitatea printr-un stil provocator: imaginea crudă, bătaia de joc vor să denunţe „fără rostul” rizibil şi amar al existenţei. Revoltat în faţa derizoriului, se izbeşte, cu o încrâncenare sinucigaşă, de zidul unui firesc găunos (<span class="CharOverride-2">Revolta</span>). Cuvintele nobile ale poeziei trec, la el, într-un regim al opresiei şi deformării (<span class="CharOverride-2">Cuvinte vii</span>). Rugăciunea este întoarsă când bunătatea lui Dumnezeu seamănă cu lama de pumnal (<span class="CharOverride-2">Rugă</span>). Din perspectiva imposibilei comunicări cu divinul, aproape şi de fascinaţia cu care artiştii expresionişti au insistat asupra decăderii omului, în poezia lui, viii ca şi morţii, în mizeria lor banală până la stupoare, nu sunt vrednici nici de milă (<span class="CharOverride-2">Drumul cel din urmă</span>). Oscilând între a lua în răspăr totul, prin pirueta ironic-sarcastică, şi accentul grav al metaforelor cangrenei şi agoniei, poetul cultivă cu voluptate incongruenţa (<span class="CharOverride-2">Amiază de april</span>). Coşmarul şi boala, tăcerea lui Pan, zeul belşugului de viaţă, şi domnia-sa Moartea, de faţă sau mereu ghicită, conturează un panopticum de motive expresionist. Admirator al lui Christian Morgenstern, pasionat de Rilke, preţuitor al lui Franz Werfel, traduce, cu excepţia poemei <span class="CharOverride-2">Mortul vesel</span> de Charles Baudelaire, din scriitori care au fost sau au trecut printr-o fază expresionistă: R.M. Rilke, Richard von Schaukal, A.H. Klabund, Erich Mühsam, Alfons Petzold, Karl Spitteler, Ady Endre. Din Anton Wildgans, autor în a cărui experienţă sufletească se regăsea, a dat o transpunere plină de pătrundere, într-o cizelare extremă, o re-creaţie aproape: <span class="CharOverride-2">Poemele către Ead</span> (la care a lucrat zece ani). <span class="CharOverride-1">B.</span> a fost singurul nostru expresionist declarat. În ciuda unităţii de viziune, mijloacele poetului nu par prea sigure, numeroase fiind reminiscenţele din Baudelaire, Arghezi, Blaga, Bacovia, rareori, şi suprinzător, chiar din Topîrceanu. Pregnanţa şi forţa brutală a imaginii, pateticul unit, la modul insolit, cu prozaismul (<span class="CharOverride-2">Domestice</span>), atrocele aliat cu persiflajul (<span class="CharOverride-2">Din flaşnetă</span>), trecerea, bine susţinută, a unor conţinuturi abisale în simbol sunt, însă, calităţi de netăgăduit. Albastrul aproape halucinant, accent cromatic ce domină cele douăzeci şi cinci de sonete din placheta <span class="CharOverride-2">Eu şi Orientul</span>, ar fi un antidot pentru rănile insului „crescut din otrăvite plante”. Cu <span class="CharOverride-2">Brom</span>, poetul revine în forţă asupra răului care îl roade, psalmodiindu-şi spaimele în faţa golului şi nimicniciei (<span class="CharOverride-2">Bleah</span>) ori dând (în <span class="CharOverride-2">Sonetele lui Sigismund Absurdul</span>) mostre excelente ale „umorului de spânzurătoare”: sarcasm, grimase, stridenţe, joc cu absurdul (<span class="CharOverride-2">Adio, Gongul cel pedestru</span>). Ultimul volum, <span class="CharOverride-2">Recviem</span>, scris la moartea soţiei sale, glorifică iubirea limpezită, intrată în absolut, a cuplului, dar nici acum <span class="CharOverride-1">B.</span> nu se poate opri să nu observe fondul obscur, ambivalent, al patimii, încât balansul continuu fascinaţie–blasfemie, adoraţie–insultă formează esenţa şi a acestor poeme. Pentru că nu recunoaşte altă materie literară în afara neliniştilor eului creator, a trăirii subiective, determinată, în viziunea lui, de fatalitatea sângelui, romanele <span class="CharOverride-2">Bagaj… </span>şi <span class="CharOverride-2">Pensiunea doamnei Pipersberg</span> au un nucleu autobiografic (liric, totodată), fiind părţi ale aceluiaşi tot: jurnalul intim, un „memorial psihologic”. În stil opţiunea e de partea violenţei expresive, deformatoare: grotescul, atât de cultivat de expresionişti, dă formei o semnificaţie interioară; înseamnă dedublare şi stranietate, o invazie de fantoşe în pustiul interior, când puteri malefice, inumane, au nimicit sufletul – e o icoană a alienării. Furia sexului este dominanta prin care scriitorul dă grele tablouri ale instinctualităţii. Ca autor, el vizează „o aproape imposibilă realizare de artă”, întrucât secvenţele ce se vor „mărturiile de asasinat ale omului în patru labe” au putut fi luate drept rod al unei intenţii de pornografie. Cum paiaţeria protagonistului grotesc este foarte subliniată, în umbră pare a rămâne tocmai atmosfera; totuşi, obsedantă, ea creşte parcă fără voie din tema dominantă, a păcatului şi a pierderii de sine, iar, prin ea, situaţiile lubrice dobândesc un sens. Romanele urmează, ca discurs, două axe. Una este dată de patetismul sumbru al ororii şi spaimei, cu reflexele de infern ale tăvălirii în noroi (un astfel de delir al maculării mai există doar la Mateiu I. Caragiale) – „uciderea sufletului” ca faţă a disperării. Cealaltă este axa burlescă: bagatelizate, aceleaşi impulsuri se prezintă într-o poză comică, ţipătoare, de scamatorie de bâlci, pe măsura universalei deriziuni ce domneşte asupra „grămezii”. <span class="CharOverride-1">B.</span> este un cinic, el susţine negativul cu o stăruinţă în care se ghiceşte, nostalgic, reversul lui. Despuiată de măştile cvasifantastice care o ascund, de gesticulaţia absurdă ori simbolică, drama povestită e una a singurătăţii şi a dragostei. Ramses Ferdinand Sinidis (alter ego al scriitorului) este străpuns, din spate, în inimă, cu o frigare şi omorât pe o rampă de gunoi de către Omul cu ciocul de aramă, amantul Zittei Gloria, soţia mărginită de care nu se putea despărţi; jurnalul lui, tipărit, este romanul <span class="CharOverride-2">Bagaj…</span> În trei părţi (<span class="CharOverride-2">Cartea despre carne</span>, <span class="CharOverride-2">Cartea despre vin, Cartea despre suflet</span>), romanul <span class="CharOverride-2">Pensiunea doamnei Pipersberg</span> întregeşte transcrierea sensibilităţii ciudatului personaj. Eşecul în căsnicie, o sexualitate „cravaşantă”, simţită ca o grea povară moştenită, îl împing în vârtejul autodistrugerii: bestialele acuplări de care sunt burduşite romanele, decorul sordid, impregnat de moarte, paralelismul om–animal, ţicneala generală exprimă exasperarea în faţa nimicului nimicitor, a deriziunii existenţei. Intenţia se vede clar doar prin întreg. Izolate, secvenţele, în ciuda suculenţei lor plastice, nu pot decât să şocheze. Metoda narativă e aceea de a prinde pe un fir, care exprimă eul psihologic şi meandrele intuiţiei, amintiri din copilărie sau din război, portrete ale prietenilor (cadrul, în <span class="CharOverride-2">Pensiunea…</span>, fiind Viena anilor 1920, între aceştia se află Erich Kästner, reprezentantul „noii obiectivităţi”, Peter Altenberg, pictorul Egon Schiele), fragmente de poeme, tablouri de un realism dur, dar şi altele, fantastic-onirice ori halucinante. Straniul şi un comic hâd întovărăşesc dialogul lui Ramses cu propria-i conştiinţă. El însuşi este o reuşită figură caricaturală. Personajul, slăbănog, strâmb, evoluează între tragic şi ridicol, când înspăimântat de el şi de „carnea grea şi multă”, când autopersiflându-se şi scoţând „panglici pe nas şi pe gură”. Capriciile lui, pe măsura ritualurilor golite de noimă ale existenţei, capătă, nu o dată, tentă absurdă. În încercarea de a fora în propriul său suflet cu percepţia acută a limitelor (eros–moarte), metamorfozând sexualitatea într-o forţă demonică şi ridicându-se împotriva tabuurilor prozei, <span class="CharOverride-1">B.</span> a lăsat pagini de un modernism de substanţă. Dar seducţia exercitată asupră-i de reducerea vieţii la grotesc s-a transformat în manieră. Cochetând cu grimasa, romancierul a pierdut mult din adâncimea la care râvnea. </p>
			<p class="Heuristica_CITAT">Înrâurit de poeţii austrieci, în special evrei, H. Bonciu aduce în proza lui metode romantice, expresioniste şi suprarealiste, witz sarcastic, ridicarea fiecărui moment la o idee, interpretarea metafizică a tragicului cotidian. Prozatorul mânuieşte bufoneria realistică şi dureroasă, câteodată fără gust, dar nu fără fior fantastic.</p>
			<p class="Heuristica_CITAT_semnat">G. Călinescu</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Lada cu năluci</span>, Bucureşti, 1932; <span class="CharOverride-2">Eu şi Orientul</span>, Bucureşti, 1932; <span class="CharOverride-2">Bagaj… Strania dublă existenţă a unui om în patru labe</span>, Bucureşti, 1934; <span class="CharOverride-2">Pensiunea doamnei Pipersberg</span>, cu desene de Egon Schiele, Erich Ohser, George Grosz, Jules Perahim şi Rudolf Grossmann, Bucureşti, [1935]; ed. îngr. şi pref. Mioara Apolzan, Cluj-Napoca, 1984; <span class="CharOverride-2">Brom</span>, Bucureşti, 1939; <span class="CharOverride-2">Recviem</span>, Bucureşti, 1945; <span class="CharOverride-2">Bagaj. Pensiunea doamnei Pipersberg,</span> introd. Adriana Babeţi, Iaşi, 2005. <span class="CharOverride-1">Traduceri:</span> [R.M. Rilke, Charles Baudelaire, Richard von Schaukal, A.H. Klabund, Erich Mühsam, Ady Endre, Alfons Petzold, Karl Spitteler], în <span class="CharOverride-2">Lada cu năluci, </span>Bucureşti, 1932; Anton Wildgans, <span class="CharOverride-2">Poemele către Ead, </span>Bucureşti, 1933; [Franz Werfel, Ady Endre], în <span class="CharOverride-2">Pensiunea doamnei Pipersberg</span>, Bucureşti, 1935.</p>
			<p class="Heuristica___m_RPR"><span class="CharOverride-1">Repere bibliografice: </span>Perpessicius, <span class="CharOverride-2">Opere, </span>V, <span class="CharOverride-2">317–318, </span>VI, <span class="CharOverride-2">68–70, </span>XI, <span class="CharOverride-2">132–135; </span>Călinescu, <span class="CharOverride-2">Opere, </span>I, <span class="CharOverride-2">1177–1181, </span>III, <span class="CharOverride-2">46–51</span>;<span class="CharOverride-2"> </span>Al. A. Philippide, <span class="CharOverride-2">„Poemele către Ead”, </span>ALA, 1933, 640; Aderca, <span class="CharOverride-2">Contribuţii</span>, II, <span class="CharOverride-2">349–351, 390–392</span>;<span class="CharOverride-2"> </span>Lovinescu, <span class="CharOverride-2">Ist. lit. rom. cont.</span>, <span class="CharOverride-2">179</span>; Călinescu, <span class="CharOverride-2">Ist. lit. </span>(1941), <span class="CharOverride-2">815–816, Ist. lit. </span>(1982), <span class="CharOverride-2">900–901</span>; Saşa Pană, <span class="CharOverride-2">H. Bonciu, </span>ALR, <span class="CharOverride-2">114–122</span>;<span class="CharOverride-2"> </span>Crohmălniceanu, <span class="CharOverride-2">Lit. rom. expr., 184–196, passim</span>; Doinaş, <span class="CharOverride-2">Poezie, 73–76; </span>Crohmălniceanu, <span class="CharOverride-2">Literatura, </span>I (1972), <span class="CharOverride-2">501–506</span>; Mioara Apolzan, <span class="CharOverride-2">Valenţe expresioniste în proza lui H. Bonciu, </span>RITL, 1983, 2; Mirodan, <span class="CharOverride-2">Dicţionar, </span>I,<span class="CharOverride-2"> 200–208; </span>Zamfir, <span class="CharOverride-2">Cealaltă faţă, 140, 147, 154–155, 163, 165–166; </span>Negoiţescu, <span class="CharOverride-2">Ist. lit., </span>I, <span class="CharOverride-2">233–234</span>; Micu, <span class="CharOverride-2">În căutarea, </span>II, <span class="CharOverride-2">116–117, 142, 158</span>;<span class="CharOverride-2"> Dicţ. scriit. rom., </span>I,<span class="CharOverride-2"> 328–330; </span>Micu, <span class="CharOverride-2">Scurtă ist.</span>, II, <span class="CharOverride-2">208–209</span>; Ov. S. Crohmălniceanu, <span class="CharOverride-2">Literatura română şi stilul Jugend</span>, SXX, 1997, 1–3; Bârna<span class="CharOverride-2">, Capşa–Corso</span>, <span class="CharOverride-2">149–157</span>; E. Lovinescu, <span class="CharOverride-2">Memorii. Aqua forte</span>, îngr. Gabriela Omăt, Bucureşti, 1998, <span class="CharOverride-2">557–559, 661–662</span>; Crohmălniceanu, <span class="CharOverride-2">Evreii</span>, <span class="CharOverride-2">172–178</span>, <span class="CharOverride-2">200–201</span>; Lovinescu, <span class="CharOverride-2">Sburătorul</span>, V, <span class="CharOverride-2">435–436, passim</span>; <span class="CharOverride-2">Dicţ. analitic</span>, III, <span class="CharOverride-2">322–324; </span>Morar, <span class="CharOverride-2">Scriitori evrei</span>, <span class="CharOverride-2">136–144</span>;<span class="CharOverride-2"> </span>Ion Pop, <span class="CharOverride-2">Povestea lui H. Bonciu, </span>ST, 2007, 6; Manolescu, <span class="CharOverride-2">Istoria, 786–788; </span>Simuț, <span class="CharOverride-2">Vămile, 261–264</span>. &#9;<span class="Semnatura">S.C. </span></p>
			<p class="Heuristica_PRIMUL_Semnat"><span class="titlu-12">BONDARUL</span>, revistă satirică apărută la Iaşi, săptămânal, de la 16 aprilie 1861 până la 26 aprilie 1862. Redactor responsabil: I.V. Adrian. <span class="CharOverride-1">B.</span>, prima publicaţie satirică din Moldova cu o apariţie mai lungă, confirmă prin conţinutul ei orientarea politică unionistă şi democratică a întreprinzătorului şi neobositului ei redactor. Dar tonul articolelor politice, al pamfletelor şi satirelor în versuri este de cele mai multe ori de o violenţă care nu lasă loc şi pentru o expresie literară îngrijită. Umorul e greoi, cu ironii, calambururi şi jocuri de cuvinte rudimentare, țintele sunt antiunioniştii, „reacţionarii” de toate orientările, susţinătorii ideii de a se aduce pe tronul principatelor un prinţ străin. Se critică, de asemenea, la rubrica „Taifasuri parlamentare”, activitatea Camerei Legislative. <span class="CharOverride-1">B.</span> atinge astfel cu aripa lui satirică toate aspectele vieţii politice naţionale, aşa cum la Bucureşti proceda, în acelaşi timp, „Nichipercea”. Nu se satirizau însă numai aspectele vieţii politice. Rubricile „Scene din viaţa privată” şi „Scene din regiunile amoroase” adăpostesc scrieri satirice şi umoristice îndreptate împotriva unor moravuri ale oraşelor de provincie, împotriva lipsei de cultură, a aparenței de civilizaţie etc. O suită de articole are ca subiect situaţia Teatrului Naţional din Iaşi, privită sub toate aspectele: scopurile unui teatru naţional, repertoriul, valoarea trupei, nivelul artistic al spectacolelor. Cea mai mare parte a materialelor publicate este scrisă de I.V. Adrian, care-şi tipăreşte aici şi multe poezii. Colaboratori au fost Gh. Tăutu, cu satire politice, şi V.A. Urechia, cu articole, versuri umoristice şi satirice, fabule. De câteva ori a colaborat B.P. Hasdeu şi este posibil ca şi unele dintre pseudonimele cu care sunt semnate multe articole politice din revistă să-i ascundă participarea. &#9;<span class="Semnatura">R.Z.</span></p>
			<p class="Heuristica-PRIMUL"><span class="titlu-12">BONDI, Dinu</span> (29.V.1905, Bucureşti – 6.I.1972, Bucureşti), prozator, autor dramatic, traducător. Avocat printre scriitori şi scriitor printre colegii de avocatură, <span class="CharOverride-1">B.</span>, pledant în Baroul de Ilfov, îşi citeşte nuvelele la cenaclul Sburătorul. Cum avea şarm şi dicţiune, lecturile lui au reţinut atenţia, făgăduind un traiect de prozator. Dar, aproape cvadragenar, va încerca să se afirme cu o dramă, <span class="CharOverride-2">Cântecul vieţii (O păpuşă şi alte jucării)</span>, pusă în scenă la Teatrul Naţional din Bucureşti în stagiunea 1944–1945. Într-o textură impregnată de livresc, piesa e construită în jurul unor stări obsesionale. </p>
			<p class="Heuristica-BASE">În culegerea de nuvele <span class="CharOverride-2">Ave Maria</span> (1947) <span class="CharOverride-1">B. </span>se bizuie pe un ochi atent de portretist. Personajele, introvertite, predispuse înfrângerii prin tendinţa de a renunţa, au ciudata particularitate de a rata şansa care, eventual, li s-a ivit. Elementele de melodramă nu perturbă spaţiul epic atâta vreme cât accentul cade pe implicaţia morală şi, îndeosebi, psihologică a unor gesturi. O anume fineţe analitică e detectabilă în conturarea siluetelor de femei. Autorul pare atras de mitul livresc al „misterului feminin”, dar nu până într-atât încât să nu sugereze că acesta poate fi şi o strategie a cochetăriei impenitente. Izbutite sunt nuvelele de dimensiuni reduse (<span class="CharOverride-2">Dezertorul, Denunţul, Mustrare</span>). Simţul de observaţie, limpezit de abureala complicaţiilor sentimentale, e mai pertinent în notaţia reacţiilor imprevizibile, care scot la iveală sedimentele ascunse ale eului. Bun prieten cu Cezar Petrescu, <span class="CharOverride-1">B.</span> semnează împreună cu fecundul prozator înjghebarea dramatică <span class="CharOverride-2">Pârjolul</span> (1954), o evocare, cu îngroşări şi răstălmăciri, a răscoalei din 1907. „Poemul dramatic” <span class="CharOverride-2">Cântec pentru partid</span> (1961), preamărind imnic „realizările” regimului comunist, nu-i decât o tristă mostră de conformism. O biografie romanţată, scrisă în colaborre, este <span class="CharOverride-2">George Vraca</span> (1967). Cu Radu Tudoran <span class="CharOverride-1">B.</span> traduce, în 1959, <span class="CharOverride-2">Călătoria unui naturalist în jurul lumii pe bordul vasului Beagle </span>de Charles Darwin, iar în cuplu cu Mihai Berechet, în 1965, memoriile lui Maurice Chevalier, intitulate <span class="CharOverride-2">Drumul meu şi cântecele mele…</span> Importante sunt versiunile, realizate în colaborare cu Radu Popescu, ale unor piese de Racine (<span class="CharOverride-2">Britannicus</span>) şi Eugen Ionescu (<span class="CharOverride-2">Cântăreaţa cheală</span>). </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Ave Maria</span>, Bucureşti, 1947; <span class="CharOverride-2">Cântecul vieţii (O păpuşă şi alte jucării)</span>, Bucureşti, 1947; <span class="CharOverride-2">Pârjolul</span> (în colaborare cu Cezar Petrescu), Bucureşti, 1954; <span class="CharOverride-2">Cântec pentru partid</span>, Bucureşti, 1961; <span class="CharOverride-2">George Vraca</span> (în colaborare cu Valeria Vraca), Bucureşti, 1967. <span class="CharOverride-1">Traduceri: </span>Racine, <span class="CharOverride-2">Britannicus</span>, în Racine, <span class="CharOverride-2">Teatru</span>, pref. Elena Vianu, Bucureşti, 1959 (în colaborare cu Radu Popescu); Charles Darwin, <span class="CharOverride-2">Călătoria unui naturalist în jurul lumii pe bordul vasului Beagle</span>, Bucureşti, 1959 (în colaborare cu Radu Tudoran); Eugen Ionescu, <span class="CharOverride-2">Cântăreaţa cheală</span>, în Eugen Ionescu, <span class="CharOverride-2">Teatru</span>, I, îngr. şi pref. Gelu Ionescu, Bucureşti, 1970 (în colaborare cu Radu Popescu). </p>
			<p class="Heuristica___m_RPR"><span class="CharOverride-1">Repere bibliografice:</span> Perpessicius, <span class="CharOverride-2">Opere</span>, XI, <span class="CharOverride-2">450–451</span>; Piru, <span class="CharOverride-2">Panorama</span>, <span class="CharOverride-2">363–365</span>; Ieronim Şerbu, <span class="CharOverride-2">Vitrina cu amintiri</span><span class="CharOverride-4">, </span>Bucureşti, 1973, <span class="CharOverride-2">120; </span>Popa, <span class="CharOverride-2">Dicţ. lit. </span>(1977)<span class="CharOverride-2">, 102–103</span>; <span class="CharOverride-2">Dinu Bondi, </span>DRI, I, <span class="CharOverride-2">231–235</span>. &#9;<span class="Semnatura">F.F.</span></p>
			<p class="Heuristica-PRIMUL"><span class="CharOverride-1">BONTAŞ, N.I.</span> (pseudonim al lui Nicolae C. Ionescu; 21.XI.1899, Bacău – 19.I.1986, Bucureşti), poet. <span class="CharOverride-1">B.</span>, al cărui tată era profesor, urmează gimnaziul şi două-trei clase liceale, înainte de a fi mobilizat. După încetarea războiului, la care totuşi nu a participat, îşi va fi luat pesemne bacalaureatul, căci în 1919 devine funcţionar la PTT. Ar fi absolvit şi Facultatea de Litere şi Filosofie din Bucureşti. Debutează în 1918, în „Moldova” (Iaşi), cu versuri întrucâtva bacoviene, iscălite N. Bontaş; la pseudonim nu va mai renunţa, dar uneori îl va asocia numelui real. Poezii şi, mai rar, recenzii, note şi comentarii îi apar în periodicele „Graiul nostru” (Bârlad), „Câmpina”, „Universul literar”, „Datina”, „Crainicul” (Turnu Severin), „Muguri” (Ploieşti), „Provincia literară” (Sibiu), „Abecedar” (Brad), „Raza literară”, „Litere”, „Poşta informativă”, „Suflet românesc”, „Poşta nouă”, „Bucovina”, Bucovina literară”, „Revista Bucovinei” ş.a. Mai toate versurile publicate sunt adunate în plachetele <span class="CharOverride-2">Vestigii </span>(1933), <span class="CharOverride-2">Irizări</span> (1937) şi <span class="CharOverride-2">Imagini muzicale</span> (1938). </p>
			<p class="Heuristica-BASE">Prezenţa în numeroase reviste literare îi aduce lui <span class="CharOverride-1">B. </span>o anume notorietate, astfel încât <span class="CharOverride-2">Vestigii, </span>carte târzie<span class="CharOverride-2">, </span>nu trece neobservată. Dar în raport cu debutul, poezia lui nu a evoluat. Trăirile vagi de coloratură simbolistă, sugestia unui rău profund, a unei devitalizări sunt mai degrabă grefe străine pe o sensibilitate destul de comună. Un topos frecvent e aşteptarea zadarnică a iubitei, prilej de reiterare a trecutului, din care nu subzistă decât „vestigii”, „relicve”, „imagini decolorate”. Ecouri din M. Eminescu, D. Anghel şi G. Bacovia sunt lesne de recunoscut. Aceleaşi stări lirice formează substanţa celorlalte două plachete, în care se apelează mai mult la valenţele melodice ale cuvintelor (poeziile se intitulează <span class="CharOverride-2">Preludiu, Intermezzo, Ton minor</span> etc.) şi la un sincretism mai larg (<span class="CharOverride-2">Imagini muzicale</span>). La acestea se adaugă şi câteva metafore şi tablouri insolite, chiar şocante, dar lirismul rămâne, în cele din urmă, lipsit de relief. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Vestigii</span>, Bucureşti, [1933]; <span class="CharOverride-2">Irizări</span>, Bucureşti, 1937; <span class="CharOverride-2">Imagini muzicale</span>, Bucureşti, 1938. </p>
			<p class="Heuristica___m_RPR"><span class="CharOverride-1">Repere bibliografice:</span> N. Davidescu, <span class="CharOverride-2">„Vestigii”</span>, FCL, 1934, 894; Paul I. Papadopol, <span class="CharOverride-2">„Vestigii”</span>, „Linia nouă”, 1934, 11–12; Ion Molea, <span class="CharOverride-2">„Vestigii”, </span>ŢA, 1934, 501; Ion Molea, „<span class="CharOverride-2">Irizări”</span> , ŢA, 1936, 1282; Paul I. Papadopol, <span class="CharOverride-2">„Irizări”</span>, PL, 1937, 4; Predescu, <span class="CharOverride-2">Encicl. 116</span>; Cornel Galben, <span class="CharOverride-2">N.I. Bontaș, </span>ATN, 2008, 8.  &#9;<span class="Semnatura">V.D.</span></p>
			<div class="_idGenObjectLayout-1">
				<div id="_idContainer008">
					<div id="_idContainer006" class="Basic-Text-Frame">
						<p class="Titlu-Nume-H">BORBÉLY, Ştefan </p>
						<p class="Titlu-mic-DATE">(31.X.1953, Făgăraş), eseist, critic literar. </p>
					</div>
					<div id="_idContainer007" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="09B_951-1015_Boldur-Boureanu-web-resources/image/Borbely_Stefan.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Annei Borbély (n. Gáll), operator foto, şi al lui Borbély Károly, muncitor. După studii secundare la Liceul „Radu Negru” din Făgăraş (1968–1972), urmează Facultatea de Filologie, secţia română–engleză, a Universităţii „Babeş–Bolyai” din Cluj, absolvind în 1976. Devine doctor în filologie în 1999, după susținerea tezei <span class="CharOverride-2">Paradigma eroic – antieroic ca fapt de cultură şi civilizaţie</span>, publicată în 2001 sub titlul <span class="CharOverride-2">De la Herakles la Eulenspiegel. Eroicul</span>. Lucrează ca profesor de engleză în învăţământul mediu la Târgu Mureş (1976–1981), fiind apoi corector la revista „Igaz Szó” (1981–1989). Din 1990 este asistent, din 2001 conferenţiar, iar din 2005 profesor la Facultatea de Litere din Cluj-Napoca, în cadrul Catedrei de literatură universală şi comparată. Din 1974 este redactor la „Echinox”, membru al colegiului de redacţie (1991–1994) şi codirector, alături de Corin Braga (1993–2001). Face parte din redacţiile revistelor „Apostrof” (1991–1995), „Familia” (1996–1997), „Piaţa literară” şi „Norii” (publicaţie electronică), în 2001–2005 e codirector la „Caietele Echinox”. A mai scris, sporadic sau cu rubrici fixe, la „Euphorion”, „Poesis”, „22”, „Contemporanul – Ideea europeană”, „Observator cultural” ș.a. A obţinut mai multe burse în străinătate: FEIE, Londra (1990), Fulbright la Indiana University, Bloomington (1992), Colegiul Noua Europă (1996–2004), este <span class="CharOverride-2">visiting scholar </span>la Columbia University, New York (1997), la The Institute for Psychohistory, New York (1999, 2000), la St. John’s College, Oxford (1999), University of North Caro&#173;lina, Chapel Hill (2001), Jawaharlal Nehru University New Delhi (2009). A colaborat la <span class="CharOverride-2">Dicţionarul scriitorilor români </span>(I–IV, 1995–2002),<span class="CharOverride-2"> </span>coordonat de Mircea Zaciu, Marian Papahagi şi Aurel Sasu, la <span class="CharOverride-2">Dicţionarul analitic de opere literare româneşti</span> (I–IV, 1998–2003), coordonat de Ion Pop, precum și la <span class="CharOverride-2">Dicţionarului esenţial al scriitorilor români </span>(2000). A îngrijit ediţii din C. Fântâneru (1981) și Augustin Pop (2000), un volum cuprinzând eseuri ale unor intelectuali români pe tema primului contact cu străinătatea – <span class="CharOverride-2">Experienţa externă</span> (2001) –, precum și o culegere omagială dedicată unuia dintre fondatorii echinoxismului – <span class="CharOverride-2">Ion Pop. Șapte decenii de melancolie și literatură</span> (2011). De asemenea, a tradus din maghiară volumele <span class="CharOverride-2">Rațiune și frumos</span> de Rácz Győző (1984) și <span class="CharOverride-2">Idola tribus</span> G.M. Tamás (2001, în colaborare) ş.a. I s-au acordat mai multe premii, între care Premiul Uniunii Scriitorilor (1995), Premiul ASPRO (2000), Premiul Asociaţiei Scriitorilor din Cluj (2003, 2005), Premiul „Lucian Blaga” al Academiei Române (2012). </p>
			<p class="Heuristica-BASE">Spirit ludic sub masca severă, dar nu rigidă, a erudiției, <span class="CharOverride-1">B.</span> găsește în eseu forma predilectă de manifestare. Îi aduce de altfel un omagiu în prefața volumului cu care debutează,<span class="CharOverride-2"> Grădina magistrului Thomas</span> (1995). Histrionic, autorul întreprinde adesea manevre ezoteric-autoreferențiale pe care uneori le devoalează în texte de escortă. De pildă, introducerea la <span class="CharOverride-2">Homo brucans şi alte eseuri</span> (2011) glosează pe marginea atracției pentru cifra 13 sau, în prefața la <span class="CharOverride-2">Despre Thomas Mann şi alte eseuri</span> (2005), stabilește un intertext cu o nuvelă a lui Edgar Allan Poe pe tema rămășagului cu diavolul, avertizându-și cititorul să verifice stabilitatea lustrei înainte de a citi cartea. Este format la școala de sincretism metodologic al unor autori diferiți precum Mircea Eliade sau Carl Jung. Tipică eseistului este fascinația pentru modelul oferit de psihoistoria lui Lloyd deMause, cu o metodologie interdisciplinară și neortodoxă academic, o fuziune între psihocritica freudiană, istorie și teorie culturală. O eterogenitate marcantă, care poate rima și cu nonconformismul anticlasificator, și cu vetustețea provincială, marchează de altfel metodologia lui <span class="CharOverride-1">B.</span> Între autorii săi preferați, asupra cărora glosează și revine adesea, se numără Friedrich Nietzsche, Thomas Mann, Herman Hesse, Mircea Eliade (prezenți, de altfel, încă din sumarul primului volum), spirite inter- și transdisciplinare, cu obscurități la infinit decodabile, care transmit, dincolo de litera textului, modele existențiale. Ceea ce îl farmecă, după propria mărturisire, este „misterul intelectual al detaliului, provocarea hermeneutică de a înțelege și de a descifra ceea ce pare la prima vedere sibilinic”. Cărțile lui <span class="CharOverride-1">B.</span> dau seamă de existența complementară și convergentă a mai multor proiecte și șantiere. Un prim filon ține de mitologia generală. După tratatul de morfologie a eroicului din <span class="CharOverride-2">De la Herakles la Eulenspiegel. Eroicul</span>, prima parte dintr-o proiectată trilogie, manualul <span class="CharOverride-2">Mitologie generală</span> (2004) avansează „o schiță introductivă în trei domenii ale mitologiei generale: mituri cosmogonice, respectiv miturile de inițiere și cele de sacrificiu, cu care cosmogoniile se întrepătrund” – în fapt, o compilație didactică de surse secundare. Un alt proiect, cel mai substanțial în bibliografia lui <span class="CharOverride-1">B.</span>, ține de alianța, sub umbrela comparatismului, dintre hermeneutică, psihocritică și mitocritică. <span class="CharOverride-2">Visul lupului de stepă</span> (1999), <span class="CharOverride-2">Proza fantastică a lui Mircea Eliade. Complexul gnostic </span>(2003), <span class="CharOverride-2">Despre Thomas Mann şi alte eseuri</span> și <span class="CharOverride-2">Pornind de la Nietzsche</span> (2010) oferă eseuri de minuție analitică și de fervoare speculativă ori asociativă. Teza se poate dovedi circulară, precum în cartea despre Eliade, în care reducerea fantasticului eliadesc, inspirată de Ioan Petru Culianu, la rădăcini gnostice oferă un perpetuum mobile metodologic; totuși, exercițiul de descifrare a presupuselor camuflări, deși ficțional pe fond, este o ficțiune superioară multor exerciții similare. Aici pot intra și studiile, în descendența lui Gaston Bachelard, despre mitologia apei în comunismul ceaușist, despre cenușă sau despre sticlă. Alt șantier ține de psihoistorie. Aici intră bunăoară eseul despre Holocaust, inclus în <span class="CharOverride-2">Despre Thomas Mann…</span>, dar influența metodei este extrem de pregnantă global în eseurile lui <span class="CharOverride-1">B.</span> O altă secvență a proiectului autorului este construită în jurul cercetării raporturilor dintre literatură și politic, fie în spațiul comunist sovietic – cu texte despre futuriștii ruși și revoluție sau despre violența lui Lenin –, în contracultura americană a anilor ’60 din secolul trecut sau în literatura română. Criticul scrie, de pildă, despre aspectele structurale ale literaturii române în comunism sau despre „dinamica generațională a literaturii române recente”; în ce o privește pe ultima, a dus cu Ion Bogdan Lefter o polemică pe marginea existenței unei generații ’90 independentă de cea optzecistă, susținând teza afirmativă. În fine, <span class="CharOverride-1">B.</span> este și un harnic cronicar literar, după cum o dovedesc culegerile <span class="CharOverride-2">Cercul de graţie</span> (2003),<span class="CharOverride-2"> O carte pe săptămână</span> (2007) sau<span class="CharOverride-2"> Existenţa diafană</span> (2011). Dedicat tuturor genurilor, autorul este un recenzent mai mult analitic decât de verdict. Focalizarea egal minuțioasă tinde să egalizeze titlurile recenzate, sugerând ideea de egalitate între autori foarte diferiți valoric. Criticul a perorat în numeroase rânduri împotriva foiletonismului și a exclusivismului criteriului estetic în cronica literară, regretând continuitatea modelului șaizecist al criticii de întâmpinare. Astfel de opinii i-au adus un meci polemic cu Nicolae Manolescu, care a luat apărarea foiletonului împotriva multiculturalismului postmodern. Fără a putea fi redus deocamdată la un titlu de referință, <span class="CharOverride-1">B. </span>compensează prin mobilitate intelectuală. Polaritățile sale pot fi deconcertante: fundamentală rămâne cea dintre pertinența detaliului și nebulozitatea metodologică. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Grădina magistrului Thomas</span>, Bucureşti, 1995; <span class="CharOverride-2">Xenograme</span>, Oradea, 1997; <span class="CharOverride-2">Visul lupului de stepă</span>, Cluj-Napoca, 1999; <span class="CharOverride-2">De la Herakles la Eulenspiegel. Eroicul</span>, Cluj-Napoca,<span class="CharOverride-2"> </span>2001; <span class="CharOverride-2">Opoziţii constructive</span>, Cluj-Napoca, 2002; <span class="CharOverride-2">Cercul de graţie</span>, Piteşti, 2003; <span class="CharOverride-2">Matei Călinescu</span>, Braşov, 2003; <span class="CharOverride-2">Proza fantastică a lui Mircea Eliade. Complexul gnostic, </span>Cluj-Napoca, 2003;<span class="CharOverride-2"> Mitologie generală</span>, Cluj-Napoca, 2004; <span class="CharOverride-2">Despre Thomas Mann şi alte eseuri</span>, Cluj-Napoca, 2005; <span class="CharOverride-2">O carte pe săptămână</span>, Bucureşti, 2007; <span class="CharOverride-2">Pornind de la Nietzsche</span>, Cluj-Napoca, 2010; <span class="CharOverride-2">Existenţa diafană</span>, Bucureşti, 2011; <span class="CharOverride-2">Homo brucans şi alte eseuri</span>, Bucureşti, 2011. <span class="CharOverride-1">Traduceri</span>: Rácz Győző, <span class="CharOverride-2">Rațiune și frumos</span>, București, 1984; G.M. Tamás, <span class="CharOverride-2">Idola tribus</span>, Cluj-Napoca, 2001 (în colaborare cu Marius Tabacu).</p>
			<p class="Heuristica___m_RPR"><span class="CharOverride-1">Repere bibliografice:</span> Tania Radu, <span class="CharOverride-2">Un critic cu blazon</span>, LAI, 1995, 27; Monica Spiridon, <span class="CharOverride-2">Eseul bine temperat</span>, R, 1995, 9–10; Paul Cernat, [<span class="CharOverride-2">Ştefan Borbély</span>], OC, 2000, 4, 2006, 325; Carmen Muşat, <span class="CharOverride-2">Excurs hermeneutic şi biografie ludică</span>, OC, 2000, 15; Simuț, <span class="CharOverride-2">Arena</span>, <span class="CharOverride-2">112–113</span>, <span class="CharOverride-2">216–221</span>; Corin Braga, <span class="CharOverride-2">Arhetipul eroului</span>, „Piața literară”, 2001, 1; Adrian Marino, [<span class="CharOverride-2">Ştefan Borbély</span>], OC, 2001, 82, 2003, 153, 2004, 207; Cătălin Ghiţă, <span class="CharOverride-2">Eroicul în diacronie</span>, APF, 2002, 4; Nicolae Manolescu, <span class="CharOverride-2">Dl. Borbély faţă cu reacţiunea</span>, RL, 2002, 25; Andrei Terian, [<span class="CharOverride-2">Ştefan Borbély</span>], ALA, 2004, 717, E, 2006, 9–10; Boldea, <span class="CharOverride-2">Vârstele</span>, <span class="CharOverride-2">205–207</span>; Mihăilescu, <span class="CharOverride-2">Lit. rom. postceaușism</span>, III, <span class="CharOverride-2">412–418</span>. &#9;<span class="Semnatura">M.I.</span></p>
			<p class="Heuristica-PRIMUL"><span class="titlu-12">BORCIA, Ion</span> (23.VIII.1880, Sibiu – 10.III.1912, Sibiu), poet, traducător. Născut într-o familie de intelectuali, <span class="CharOverride-1">B.</span> frecventează, la Sibiu, cursurile şcolii primare, apoi ale liceului evanghelic luteran, absolvit în 1898. Devine student al Facultăţii de Filosofie din Budapesta (1898–1900) şi al celei din Leipzig (1900–1902), după care este numit profesor suplinitor, apoi definitiv, la Şcoala Civilă de Fete a Astrei din Sibiu, unde va rămâne până la sfârşitul scurtei sale vieţi. În 1903 îşi susţine, la Leipzig, doctoratul în filosofie cu o teză despre elementele germane în limba română. Paralel cu exercitarea profesiunii didactice, desfăşoară o notabilă activitate culturală şi organizatorică în secţiunea şcolară a Astrei şi se implică în efortul de modernizare a învăţământului primar şi secundar. Prieten cu St. O. Iosif, D. Anghel, Ion Scurtu, Ilarie Chendi, Panait Cerna, Constantin Sandu Aldea (împreună cu care semnează, în 1908, libretul operei <span class="CharOverride-2">Şezătoarea</span>, muzica aparţinându-i lui Tiberiu Brediceanu), <span class="CharOverride-1">B.</span> devine în scurt timp cunoscut lumii literare de dincolo şi de dincoace de munţi. Colaborează cu versuri, memorialistică, publicistică literară şi traduceri (din Shakespeare, Goethe, Schiller, Lenau ş.a.) la „Familia”, „Foaia literară”, „Sămănătorul”, „Evenimentul”, „Luceafărul”, „Ramuri”, „Românul” (Arad), „Almanahul scriitorilor de la noi”, „Gazeta Transilvaniei”, „Cosinzeana”. A semnat şi cu pseudonimele I. Corbea şi Sorin. O parte din versurile risipite prin diferite periodice vor fi adunate de Horia Petra-Petrescu într-un volum, <span class="CharOverride-2">Înviere şi alte poezii</span> (1924), publicat la Sibiu, unde, un an mai târziu, se va tipări şi singura lui lucrare dramatică, <span class="CharOverride-2">Ileana</span>, feerie în trei tablouri, în versuri. </p>
			<p class="Heuristica-BASE"><span class="CharOverride-1">B.</span> era considerat o personalitate reprezentativa a vieţii culturale sibiene din primul deceniu al secolului al XX-lea datorită vastei sale informări în materie de literatură naţională şi europeană, traducerilor exemplare din limbile germană, engleză, franceză şi italiană, cunoştinţelor temeinice în muzică şi pictură, precum şi reputaţiei de conferenţiar de elită. Liric prin structură, când scrie poezie manifestă predilecţie pentru viaţa interioară. Versurile au muzicalitate, imaginile sunt sensibile, se observă o anume fineţe în investigarea şi transpunerea trăirilor sufleteşti. Temele preferate sunt dragostea, considerată ideal de esenţă divină, starea de pace, de puritate, asociată sentimentului de comunicare cu natura. Poezia sa patriotică şi cântecele de revoltă atestă influenţe din Octavian Goga şi, probabil, şi din Aron Cotruş, dar şi din lirica lui Theodor Körner, din care traduce mai multe poeme, după cum în romantismul baladelor istorice se regăsesc ecouri ale lecturilor din Uhland. Sonetul ocupă un loc important, unele compoziţii situându-se, ca reușită a elaborării, alături de modelele clasice ale literaturii noastre. Meditaţia în faţa vieţii trecătoare, cu puţine bucurii, ca şi pioasa reculegere în faţa divinităţii atotcreatoare întregesc aria de cuprindere tematică a acestei poezii. „Feeria în trei tablouri” <span class="CharOverride-2">Ileana</span> a cunoscut o singură montare scenică, asigurată de artişti amatori la sfârşitul anului 1922. Este o amplă compoziţie în versuri, împletind realul cu fantasticul, cu bogate inserţii folclorice, pe motivul fetei sărace care, prin înţelepciune, hărnicie şi cuminţenie, ajunge împărăteasă. Virtuţile dramatice propriu-zise sunt puţine, atât din cauza palidei schiţări a caracterelor, cât şi a lungilor pasaje discursive sau a tiradelor operetistice. <span class="CharOverride-1">B.</span> a tradus piesele de teatru <span class="CharOverride-2">Ifigenia în Taurida</span> de Goethe („Luceafărul”, 1906–1907), considerată, în 1931, „cea mai izbutită versiune românească” a lucrării, şi <span class="CharOverride-2">Iulius Caesar</span> de Shakespeare („Sămănătorul”, 1909, „Luceafărul”, 1911), aceasta din urmă însoţită de o introducere, de fapt un studiu critic incluzând şi o bibliografie din literaturile engleză şi germană. În afara unor poeme de Lenau, Theodor Körner, E. Mörike, Goethe, Uhland, Eichendorff, Theodor Fontane, Karl Spitteler, Martin Greif, H. Klein, Schiller, a tălmăcit câteva scrieri în proză de Edmondo De Amicis şi de Jules Lemaître. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Înviere şi alte poezii</span>, pref. Horia Petra-Petrescu, Sibiu, 1924; <span class="CharOverride-2">Ileana</span>, Sibiu, 1925. </p>
			<p class="Heuristica___m_RPR"><span class="CharOverride-1">Repere bibliografice:</span> N. Iorga, <span class="CharOverride-2">Oameni cari au fost</span>, I, Bucureşti, 1967, <span class="CharOverride-2">313–314</span>; Perpessicius, <span class="CharOverride-2">Opere</span>, XII, <span class="CharOverride-2">515–516</span>; Ion Gherghel, <span class="CharOverride-2">Goethe în literatura română</span>, I, Bucureşti, 1931, <span class="CharOverride-2">107–108</span>; Octavian C. Tăslăuanu, <span class="CharOverride-2">Amintiri de la „Luceafărul”</span>, Bucureşti, 1936, <span class="CharOverride-2">60–62</span>; Gh. Cardaş, <span class="CharOverride-2">Poezia românească de la origini până în zilele noastre</span>, Bucureşti, 1937, <span class="CharOverride-2">531–533</span>. &#9;<span class="Semnatura">C.P. </span></p>
			<p class="Heuristica-PRIMUL"><span class="titlu-12">BORDEIANU, Leo</span> (19.VII.1955, Coşniţa–Dubă&#173;sari), poet. Este fiul Irinei (n. Nicolaev) şi al lui Vasile Bordeianu. A studiat la Facultatea de Matematică şi Cibernetică a Universităţii de Stat din Chişinău (1972–1977). A fost inginer-matematician la Centrul de Calcul din Chişinău, stagiar la Institutul de Investiţii Nucleare, inginer la Universitatea de Stat din Republica Moldova. Din 1991 este redactor la „Limba română”, din 1992 conduce redacţia revistei „Noi”, din 2003 până în 2009 este secretar de redacţie la „Moldova”, unde debutase în 1984, şef de redacţie la „Florile dalbe” (2004–2011), redactor-şef la „Scara spre cer” (din 2010). E prezent şi în „Basarabia”, „Flux” (unde susţine o rubrică), „Contrafort”, „Convorbiri literare”, „România literară”, „Poesis”, „Poezia”, „Argo” (Bonn) ş.a., precum şi în antologii apărute în ţară şi peste hotare. La rândul lui, alcătuieşte câteva culegeri literare, precum <span class="CharOverride-2">Dragoste amară </span>(1995), <span class="CharOverride-2">Buletin de identitate </span>(1998), <span class="CharOverride-2">Catargele luminii </span>(2004) ş.a.</p>
			<p class="Heuristica-BASE">În volumul <span class="CharOverride-2">Mai multă dragoste decât ură</span> (1989) <span class="CharOverride-1">B.</span> îşi vede satul ca o mitică pasăre Phoenix sau ca o arenă unde viaţa se logodeşte cu moartea, versurile fiind scrise într-un limbaj prozaizant. Cel de-al doilea volum, <span class="CharOverride-2">Palpabilitatea marginilor</span> (1993), conţine o poezie de atmosferă, cu reflecţii şi proiecţii existenţiale. Cu o disponibilitate manifestă pentru registre diferite, trecând cu uşurinţă de la atitudini nostalgice la ironia mordantă, călătorind şi spre ţinutul de dincolo, întru „descoperirea morţii”, într-o încercare de reconciliere cu sine şi de asumare a „liniei de demarcaţie” „dintre ochi şi lumină”/ dintre aripa fluturelui şi aer/ dintre trup şi suflet”, posibile prin apropierea de divinitate, poetul îşi continuă traseul cu versurile din <span class="CharOverride-2">Pânzele albe ale libertăţii </span>(2000), <span class="CharOverride-2">Linia de demarcaţie </span>(2005) ş.a.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Mai multă dragoste decât ură</span>, Chişinău, 1989; <span class="CharOverride-2">Palpabilitatea marginilor</span>, Chişinău, 1993; <span class="CharOverride-2">Pânzele albe ale libertăţii</span>, Timişoara, 2000; <span class="CharOverride-2">Linia de demarcaţie</span>,<span class="CharOverride-2"> </span>Timişoara, 2005; <span class="CharOverride-2">Nimeni să nu se teamă de moarte</span>, Chişinău, 2011.</p>
			<p class="Heuristica___m_RPR"><span class="CharOverride-1">Repere bibliografice:</span> Vasile Gârneţ, <span class="CharOverride-2">Caligrame şi alte </span><span class="CharOverride-2">construcţii</span>, LA, 1990, 26; Constantin Ciopraga, <span class="CharOverride-2">O altă imagine a poeziei basarabene</span>, DL, 1996, 2; Cimpoi, <span class="CharOverride-2">Ist. lit. Basarabia</span>, <span class="CharOverride-2">243–244</span>;  Galaicu-Păun, <span class="CharOverride-2">Poezia, 103–107; </span>Emilian Marcu, <span class="CharOverride-2">„Linia de demarcaţie”</span>, CL, 2006, 6; <span class="CharOverride-2">Dicţ. Chişinău</span>, <span class="CharOverride-2">64–65</span>; Rachieru, <span class="CharOverride-2">Poeţi Basarabia</span>, <span class="CharOverride-2">462–471</span>.<span class="CharOverride-2"> </span>&#9;<span class="Semnatura">M.C. </span></p>
			<p class="Heuristica-PRIMUL"><span class="titlu-12">BORGOVAN, Vasile Gr.</span><span class="CharOverride-1"> </span>(2.I.1850, Corvineşti, j. Bistriţa-Năsăud – 11.I.1923, Bucureşti), prozator. Este al doilea dintre cei şase copii ai Atanasiei şi ai lui Gavrilă Roşu Bârgăoanu. A urmat şcoala primară în satul natal până în 1859, apoi a fost înscris la Şcoala Normală din Năsăud, unde numele de familie i-a fost schimbat în acela sub care <span class="CharOverride-1">B.</span> a iscălit toată viaţa. Student la Universitatea din Budapesta, este exclus deoarece militase pentru promovarea limbii române. Din motive naţionale şi confesionale, părăseşte Ardealul şi, din 1880, cu sprijinul lui Titu Maiorescu, este profesor la Şcoala Normală de Institutori din Bucureşti, iar între 1901 şi 1912 la Liceul „Sf. Sava”. Următorii trei ani îi petrece la Turnu Severin, ca director al Şcolii Normale. Este condamnat la moarte de autorităţile germane de ocupaţie, pentru că admisese ca un elev să tipărească o poezie patriotică, dar ulterior pedeapsa îi este comutată în muncă silnică. După război va fi ales senator din partea ţinuturilor natale. </p>
			<p class="Heuristica-BASE"><span class="CharOverride-1">B.</span> este unul din pedagogii de seamă ai României moderne. Autor, în 1878, al unui apreciat manual de pedagogie practică, a tipărit numeroase cărţi de specialitate. Scrie într-o limbă literară de o surprinzătoare plasticitate şi de o savoare aparte. Împreună cu amănuntul particularizator şi frecventele note de umor, aceasta conferă textelor lui virtuţi beletristice. E, în acelaşi timp, un abil autor de scene umoristice, cu dialoguri vii, cu un ascuţit simţ al observaţiei şi o anume înţelepciune bătrânească. Sunt calităţi pe care şi le-a pus în evidenţă în <span class="CharOverride-2">Amintiri din copilărie</span> (1909), unde rememorează întâmplările prin care a trecut între 1859 şi 1873. El învie cu putere de evocare o atmosferă apropiată de aceea în care a trăit şi Ion Creangă. Scenele epice, întrerupte de informaţii bogate, au consistenţă atât datorită fineţii observaţiilor, cât şi includerii într-un univers specific popular. Astfel, şi în memorialistica noastră <span class="CharOverride-1">B.</span> ocupă un loc onorabil. <span class="CharOverride-2">Ionel </span>(1901) este un roman pedagogic în care plăcerea povestirii se împleteşte cu evocarea tradiţiei, a obiceiurilor „din bătrâni”. Nenumărate proverbe, vorbe înţelepte, zicători sunt presărate peste tot, dând paginilor un aer oarecum antonpannesc. <span class="CharOverride-2">Ionel </span>este însă un amestec de didacticism şi naturaleţe, o întâlnire a sfătoşeniei şi bunei cuviinţe populare cu mijloacele „intuitive” de persuasiune. Pedagog de vocaţie, autorul încerca astfel să ilustreze prin literatură propriile preferinţe estetice, care îndreptau către frumosul „clasic”, văzut ca o armonie a formei şi a „cuprinsului”. Renunţa însă implicit la „frumosul pur”, despre care susţinea că s-ar opune „conţinutului” (<span class="CharOverride-2">Încercări în psihologia şi logica intuitivă</span>, 1895). Era totuşi de părere că literatura contribuie necontenit la educarea unui popor. Pentru acest motiv, a cercetat „elementul pedagogic şi psicologic în scriitori întemeietori ai literaturii române” (oprindu-se pe larg asupra lui C. Negruzzi) şi ai celei universale. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Încercări în psihologia şi logica intuitivă</span>, Bucureşti, 1895; <span class="CharOverride-2">O vizită pedagogică la şcoalele primare şi normale din Germania şi Austria</span>, Bucureşti, 1899; <span class="CharOverride-2">Ionel</span>, Bucureşti – Gherla, 1901; <span class="CharOverride-2">Amintiri din copilărie</span>, Bucureşti – Braşov, 1909; <span class="CharOverride-2">Tatăl nostru în pilde din viaţa săteanului român</span>, Blaj, 1914.</p>
			<p class="Heuristica___m_RPR"><span class="CharOverride-1">Repere bibliografice:</span> Dimitrie I. Goja, <span class="CharOverride-2">Pedagogul Vasile Gr. Borgovan</span>, Cluj, 1935; Dan Mănucă<span class="CharOverride-2">, Unul din posibilele modele ale lui Rostogan</span>, CRC, 1977, 4. &#9;<span class="Semnatura">D.M. </span></p>
			<p class="Heuristica-PRIMUL"><span class="titlu-12">BORNEMISA, Sebastian</span> (24.VI.1890, Burjuc, j. Hunedoara – 16.VII.1953, Sighet, azi Sighetu Marmaţiei), gazetar. Este fiul Elenei şi al lui Anghel Bornemisa, învăţător. După ce a absolvit, în 1909, Liceul „Andrei Şaguna” din Braşov cu calificativul maxim, se înscrie la Universitatea din Budapesta, unde studiază filologia română şi latină, precum şi istoria literaturii maghiare; în 1914 devine doctor în filosofie. Mobilizat în august 1914, părăseşte armata imperială şi în ianuarie 1915 se refugiază la Bucureşti. Se alătură campaniei duse de Octavian Goga pentru susţinerea cauzei Ardealului, scrie articole în „Libertatea” (Bucureşti, 1915–1916), fiind totodată profesor la Turnu Măgurele. Par&#173;ticipă ca voluntar la războiul de reîntregire, iar din ianuarie 1918 îl însoţeşte pe Onisifor Ghibu la Chişinău, unde este profesor la Liceul „Regina Maria”, publicist la „România nouă” şi „Răsăritul”, conferenţiar. În anul următor se află la Sibiu, ca prim-redactor al ziarului „Patria”, scos de Partidul Naţional şi aflat sub direcţia lui Ion Agârbiceanu. În toamna lui 1919 este ales deputat de Hunedoara, situaţie reiterată în 1926, dar de data aceasta pe listele Partidului Poporului. <span class="CharOverride-1">B.</span> s-a dovedit un fidel partizan politic al lui Goga, pe care îl va urma, în 1935, şi în Partidul Naţional Creştin. Va fi subsecretar de stat în guvernul Goga–Cuza, primar al Clujului şi consilier pentru presa de provincie în Ministerul Propagandei. Arestat în 1950, este încarcerat la Sighet, unde sfârşeşte trei ani mai târziu, mormântul rămânându-i necunoscut.</p>
			<p class="Heuristica-BASE">Semnătura lui <span class="CharOverride-1">B.</span> apare din 1908, sub culegeri folclorice, la „Tribuna” din Arad, unde va reveni cu versuri între 1910 şi 1911. Va colabora apoi cu poezie şi proză, mai rar cu articole şi însemnări culturale, iscălind şi cu pseudonimele Radu Mărgean sau I. Brumă, la numeroase gazete şi reviste, între care „Luceafărul”, „Transilvania”, „Ţara noastră”, „Hyperion” ş.a. Scrisul lui devine mai variat în „Cosinzeana”, revista literară scoasă de el întâi la Orăştie (1911–1915), pe urmă la Cluj (1922–1928). Poeziei i se adaugă recenziile, articolele şi notiţele literare, cele mai multe publicate la rubrica „Flori de-o zi”, alături de „gânduri”, reverii lirice, „răvaşe de duminică”, evocări cu tentă autobiografică, dar şi pagini, subtil defetiste, din jurnalul unui „complotaş mobilizat” în oastea împăratului. În alt periodic pe care îl editează, „Lumea şi ţara”, apărut la Cluj (1923–1940) şi Bucureşti (1940–1944), literatura ocupă un loc mai puţin însemnat. Munca de editor o începuse tot la Orăştie, unde, sprijinit de preotul Ion Moţa şi de băncile româneşti, înfiinţează, în 1910, Librăria Naţională S. Bornemisa, devenită ulterior şi editură. Sub auspiciile Astrei, lansează colecţia „Biblioteca scriitorilor de la noi”, între cărţile de început figurând şi <span class="CharOverride-2">Frământări, </span>debut editorial al lui Liviu Rebreanu. Dar cea dintâi lucrare editată în această colecţie este „Almanahul scriitorilor de la noi” (1912), alcătuit de <span class="CharOverride-1">B.</span>, tablou cuprinzător al vieţii literare şi culturale transilvănene. Placheta de versuri <span class="CharOverride-2">Două iubiri</span> (1922), semnată Radu Mărgean, reluată în 1929 sub nume propriu, cu titlul <span class="CharOverride-2">Sufletu-mi de-odinioară</span>, este mărturia înclinaţiilor lui literare, ca şi romanul <span class="CharOverride-2">Duhul cel rău</span> (1927), încheiat încă din 1921, la Paris. Pe lângă alte câteva culegeri de cântece, strigături şi chiuituri populare, broşura <span class="CharOverride-2">Gazetele poporale din Transilvania şi Banat</span> (1939) se înscrie, de asemenea, între preocupările lui. Recunoscându-i-se meritele şi autoritatea morală, gazetarul a fost, în mai multe rânduri, preşedinte al Sindicatului Presei Române din Ardeal şi Banat, iar din 1933 şi preşedinte al Asociaţiei Presei Poporale Româneşti din Ardeal şi Banat. <span class="CharOverride-2">Două iubiri</span>, selecţie severă din versurile risipite prin reviste, are în bună măsură caracterul unui „document” de sensibilitate a unei epoci, recuperând nostalgic o etapă a vieţii. O excepţie este ciclul <span class="CharOverride-2">Paris</span>, rămas în revista „Cosinzeana” din 1923; sunt şapte „vederi”, proaspete ca simţire, închipuind un reportaj voit naiv al întâlnirii cu metropola tuturor contrastelor. Prejudecăţile cenzurează însă percepţia şi, când nu proclamă de-a dreptul destrămarea acestei lumi babilonice, sufletul călătorului, oripilat şi fascinat, alege „fuga”. Dintre naraţiunile inspirate de drama războiului, numai <span class="CharOverride-2">Dezarmat </span>reuşeşte să contureze o psihologie credibilă. <span class="CharOverride-1">B.</span>, care admira nuvelistica lui Ion Agârbiceanu, dar considera romanele lui Liviu Rebreanu „anemice”, zugrăvind „caractere forţate şi brutale”, scrie, la rândul său, <span class="CharOverride-2">Duhul cel rău</span>, un roman popular ca temă şi ca destinaţie. Povestitorul participă la derularea întâmplărilor, desluşind atent, ca într-o predică, înţelesurile cele mai evidente. Între Barbu Delavrancea din <span class="CharOverride-2">Sultănica</span> şi Ioan Slavici din <span class="CharOverride-2">Moara cu noroc</span>, relatarea, în stil indirect liber, curge ba domol şi senin, ba înviforată şi obidită, după cum atenţia se mută de la cei buni (Ion şi Ileana Puşcariu din Măgura), la cei răi (Mayer Lipot, funcţionarul chezaro-crăiesc) sau de la satul idilic şi tihnit la nenorocirile războiului, lipsit, pentru români, de orice motivaţie. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Catalogul Librăriei Naţionale</span>, Orăştie, 1911; <span class="CharOverride-2">Două iubiri</span>, Cluj, 1922; ed. (<span class="CharOverride-2">Sufletu-mi de-odinioară</span>), Cluj, 1929; <span class="CharOverride-2">Duhul cel rău</span>, Cluj, 1927; <span class="CharOverride-2">Durerile Ardealului…</span>, Cluj, 1927; <span class="CharOverride-2">Gazetele poporale din Transilvania şi Banat</span>, Cluj, 1939.<span class="CharOverride-1"> Culegeri: </span><span class="CharOverride-2">Cele mai frumoase poezii populare</span>, Orăştie, 1912. <span class="CharOverride-1">Traduceri:</span> Edmond Jaloux, <span class="CharOverride-2">Partea</span>; É. Guiard, <span class="CharOverride-2">Musca</span>, Orăştie, 1911; Peterdi Sándor, <span class="CharOverride-2">Naşul</span>, Orăştie, 1911; A. Thewrewk, <span class="CharOverride-2">Întâia scrisoare de dragoste</span>, Orăştie, 1911.</p>
			<p class="Heuristica___m_RPR"><span class="CharOverride-1">Repere bibliografice:</span> N. Iorga, <span class="CharOverride-2">Un „almanah” al scriitorilor ardeleni</span>, NRL, 1911, 49–50; Manole Ampoianu, <span class="CharOverride-2">„Duhul cel rău”</span>, CZ, 1927, 6–7; Gavril Pop, <span class="CharOverride-2">„Gazetele poporale din Transilvania şi Banat”</span>, TIA, 1939, 231; Predescu, <span class="CharOverride-2">Encicl.</span>, <span class="CharOverride-2">117</span>; Niculae Gherman, <span class="CharOverride-2">Şi a fost ziua întâi</span>, CLT, 2006, 19. &#9;<span class="Semnatura">G.H.-T. </span></p>
			<p class="Heuristica-PRIMUL"><span class="titlu-12">BORTOŞ, Petru</span> (2.X.1907, Băiţa, j. Hunedoara – 1.II.1993, Arad), poet. Mama se numea Dragina, iar tatăl era învăţătorul Georgiu sau Gheorghe Bortoş, autor al volumului de versuri <span class="CharOverride-2">Sentinela românimei</span> (Blaj, 1895); prigonit de autorităţile maghiare, se refugiază cu familia în Regat, stingându-se din viaţă lângă Iaşi, în 1917. Întors în ţinutul natal, <span class="CharOverride-1">B.</span> (al cărui prenume la naştere era Petru-Hariton-Eliodor) urmează Liceul „Moise Nicoară” din Arad, apoi Facultatea de Drept din Cluj, obţinând şi doctoratul în 1933. Avocat şi notar la Cluj, apoi în mici oraşe bihorene, se stabileşte în Arad, după cel de-al Doilea Război Mondial fiind consilier juridic al unei întreprinderi. În 1926, pe când era încă elev, debutează cu versuri în ziarul „Cuvântul Ardealului”. Poezii îi mai apar în „Patria” (Cluj), „Hotarul” (Arad), „Blajul”, „Solia dreptăţii” (Orăştie), „Maramureşul” (Sighet). La Cluj tipăreşte întâiul volum – <span class="CharOverride-2">Potire de mătrăgună</span> (1935). Mai colaborează la „Ecoul” (Arad), „Ofensiva română” (Cluj), „Înnoirea” (Arad), „Litera” (Arad), „Tribuna” (Cluj, Braşov), „Luceafărul” (Timişoara), „Poporul” (Timişoara) ş.a. Al doilea volum de versuri, <span class="CharOverride-2">Cioplitorul de vedenii</span> (1944), apare la Odessa. Abia la sfârşitul deceniului al şaptelea <span class="CharOverride-1">B.</span> reintră în viaţa culturală arădeană. Publică versuri în culegerea colectivă <span class="CharOverride-2">Cariatide</span>, în ziarul „Flacăra roşie” şi în „Orizont”. Plachetele <span class="CharOverride-2">Nepieritoarele efemeride </span>(1984), <span class="CharOverride-2">Sonatele tăcerii</span> (1985) şi <span class="CharOverride-2">Intransigenţa pietrelor</span> (1987) apar pe speze proprii, la Editura Litera.</p>
			<p class="Heuristica-BASE">Conştiinţa acută a trecerii, angoasa morţii, sentimentul înfrângerii şi maculării „lutului”, precum şi căutarea unei consolări sunt trăirile ce dau substanţă volumului <span class="CharOverride-2">Potire de mătrăgună</span>. O influenţă argheziană se observă în lexic, în tehnica metaforei şi chiar în tematică. Treptat, poetul izbuteşte să-şi personalizeze limbajul, nutrit acum şi de regionalisme bihorene, pe fondul unei asumări a dorurilor comunităţii. O evoluţie se constată şi în modalitatea lirică, poemul discursiv, cu repetiţii şi prolixităţi, făcând loc peisajului spiritualizat, oarecum expresionist. Dubla înfăţişare, de poet subiectiv, introvertit, şi de poet al colectivităţii, persistă şi după 1935. <span class="CharOverride-2">Cioplitorul de vedenii</span> grupează mai multe „arte poetice” şi confesiuni lirice. <span class="CharOverride-1">B.</span> se reprezintă pe sine ca modelator, el „frământă vedenii”, taie „nădejdi în marmura lunii”. Simplu meşteşugar, socoteşte totuşi creaţia singura capabilă să nege limitele umane. Asemenea mărturisiri se întâlnesc şi în ciclul <span class="CharOverride-2">Fluierul din cer</span>, în care se filtrează însă trăirile colective (<span class="CharOverride-2">Cântec de moţ, Apleacă-ţi auzul</span>). O sensibilă elegie a Clujului înstrăinat în urma Dictatului de la Viena se alătură câtorva poeme ce reflectă experienţa tragică a războiului. Volumul <span class="CharOverride-2">Nepieritoarele efemeride</span>, scris patru decenii mai târziu, marchează o altă etapă în aspiraţia de a conjura nefiinţa. Descoperirea perenităţii „efemeridelor” consolează întrucâtva, dar ca fundal rămâne o vagă melancolie. Semnele neantului irump din când în când (<span class="CharOverride-2">Norii, Uşile de taină</span>), menţinând tensiunea. Nici motivul creaţiei nu este abandonat, cântul – din fluier sau orfic – fiind şi el o „nepieritoare efemeridă”, a cărei condiţie e harul venit din cer. Prospeţimea percepţiilor, interpretarea inedită dau o anume relevanţă imaginilor. În <span class="CharOverride-2">Sonatele tăcerii</span> motivele revin într-un registru mai dramatic. E cercetat tot mai mult spaţiul amintirii, iar poezia devine acum rodul „tăcerii unui gând”. Şi placheta <span class="CharOverride-2">Intransigenţa pietrelor</span> cuprinde aceleaşi teme, păstrând plasticitatea viziunii, dar năzuind tot mai vădit la concizia aforismului. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Potire de mătrăgună</span>, Cluj, 1935; <span class="CharOverride-2">Cioplitorul de vedenii</span>, Odessa, 1944; <span class="CharOverride-2">Nepieritoarele efemeride</span>, Bucureşti, 1984; <span class="CharOverride-2">Sonatele tăcerii</span>, Bucureşti, 1985; <span class="CharOverride-2">Intransigenţa pietrelor</span>, Bucureşti, 1987. </p>
			<p class="Heuristica___m_RPR"><span class="CharOverride-1">Repere bibliografice:</span> Al. T., <span class="CharOverride-2">„Potire de mătrăgună”</span>, CRE, 1936, 2943; M.N., <span class="CharOverride-2">„Potire de mătrăgună”</span>, GT, 1936, 46; Eugen Dorcescu, <span class="CharOverride-2">„Nepieritoarele efemeride”</span>, O, 1984, 38; Florin Bănescu, <span class="CharOverride-2">Cărţile arădenilor</span>, CNT, 1986, 13; Gheorghe Schwartz, <span class="CharOverride-2">„Intransigența pietrelor”</span>, „Flacăra roșie”, 1987, 12 806; Aurel Turcuș, <span class="CharOverride-2">Petru Bortoș, </span>O, 1989, 27; Gheorghe Șora, <span class="CharOverride-2">În umbra trestiei lui Pan</span>, F, 1989, 7. &#9;<span class="Semnatura">V.D. </span></p>
			<p class="Heuristica-PRIMUL"><span class="titlu-12">BORZIN, Aurelia</span> (24.XII.1984, Căuşeni), poetă, publicistă. Este fiica Mariei Borzin (n. Rotaru), tehnician, și a lui Nicolae Borzin, maistru constructor. A urmat cursul elementar (1990–1999), apoi Liceul „Alexie Mateevici” (1999–2003) la Căuşeni. Este licenţiată a Facultăţii de Jurnalism şi Ştiinţe ale Comunicării a Universităţii de Stat din Chişinău (2007), absolvind şi cursurile de master la aceeași facultate (2008), precum și Institutul de Instruire Continuă, specialitatea translator limba engleză (2009). A fost secretar de redacție (2003–2006) și din 2007 redactor-şef al revistei „Clipa”. </p>
			<p class="Heuristica-BASE">Primele versuri <span class="CharOverride-1">B.</span> le publică în revista „Clipa siderală” (2000), „revistă de cultură şi creaţie literară a tinerei generaţii”, devenită mai târziu „Clipa”. A debutat editorial cu placheta <span class="CharOverride-2">Nesomn pentru demenţi </span>(2003; Premiul Uniunii Scriitorilor din Republica Moldova), urmată de alte două volume de versuri. Mai colaborează la „Contrafort”, „Limba română”, „Convorbiri literare”, „Sud-Est cultural”, „Semn” ş.a. Poeta cultivă un discurs liric deliberat colocvial, înfruntând convențiile, asumându-și gesturi care, dincolo de teribilismul adolescentin, exprimă condiția unei feminități ce știe să fie mai presus de orice, chiar dacă, pe alocuri, se insinuează nesiguranța, îndoiala, sentimentul dat de „înserările venind din toate părțile”. Pendularea „între un registru al neorealismului şocant, cu accente naturaliste” şi „registrul ideilor gingaşe” (Daniel Cristea-Enache) instituie caracterul specific al acestei lirici.</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Nesomn pentru demenţi</span>, Chişinău, 2003; <span class="CharOverride-2">Pansamente, </span>Chişinău, 2007; <span class="CharOverride-2">Chişinăul e o tabletă de ciocolată</span>, București, 2010.</p>
			<p class="Heuristica___m_RPR"><span class="CharOverride-1">Repere bibliografice:</span> Arcadie Suceveanu, <span class="CharOverride-2">Început de itinerar</span>, „Clipa siderală”, 2002, 6; Daniel Cristea-Enache, <span class="CharOverride-2">Laudatio Auricăi Borzin</span>,<span class="CharOverride-2"> </span>„Clipa siderală”, 2004, 5; Grigore Chiper, <span class="CharOverride-2">Două poete de la Chişinău</span>, CF, 2007, 10; Mihai Cimpoi, <span class="CharOverride-2">„Postliminiumul” basarabean</span>, LRC, 2008, 11–12; <span class="CharOverride-2">Dicţ. Chişinău</span>, <span class="CharOverride-2">66–67</span>; Rachieru, <span class="CharOverride-2">Poeţi Basarabia</span>, <span class="CharOverride-2">668–673</span>; Mircea V. Ciobanu, <span class="CharOverride-2">Un minimalism impur</span>, „Sud-Est cultural”, 2011, 1; Grigore Chiper, <span class="CharOverride-2">Versuri în căutarea antologicului</span>, CF, 2011, 5–6. &#9;<span class="Semnatura">A.Bn.</span></p>
			<p class="Heuristica-PRIMUL"><span class="titlu-12">BOS, Jan Willem</span> (11.VIII.1954, Driebergen-Rijsenburg, Olanda), publicist, traducător olandez. Este fiul Johannei Willemina Bos (n. Hinse), asistentă medicală, și al lui Gerrit Bos, preot, ulterior psiholog. Urmează la Amsterdam Vossius Gymnasium (1966–1973), apoi Facultatea de Litere, secția limba și literatura română, la Universitatea din Amsterdam, unde îl are profesor pe Sorin Alexandrescu, specializându-se secundar în neogreacă și teoria literaturii. Beneficiază de un stagiu în România (1978–1979) pentru pregătirea masteratului, susținut în 1980. Își continuă pregătirea în domeniul literaturii comparate la University of Illinois (Urbana Champaign), obținând alt masterat în 1982. Între timp (1981–1982) Ministerul Învățământului din SUA îi acordă o bursă pentru cercetarea culturii est-europene. Între 1982 și 1984 este lector de neerlandeză la Universitatea din București, iar între 1985 și 1988 asistent de limba și literatura română la Universitatea din Amsterdam. Din 1988 este liber profesionist. Debutează ca traducător cu un text din Urmuz, <span class="CharOverride-2">Ismail și Turnavitu</span>, în 1977, în publicația „Koprol”, iar editorial în 1981 cu versiunea la un roman al lui Sorin Titel, <span class="CharOverride-2">De lange reis van de gevangene</span>, iar ca scriitor cu o carte despre România (<span class="CharOverride-2">Roemenië</span>, 2001 şi, într-o ediţie diferită, în 2007). Colaborează cu peste o sută cinzeci de articole despre literatura, cultura, politica, istoria și societatea românească în diferite publicații din Olanda, precum și în periodice românești („Caiete critice”, „Timpul”, „Orizont”, „Bucureștiul cultural” ș.a.). Este unul din fondatorii Comitetului România (Roemenië Comité), la 15 noiembrie 1988, la prima aniversare a revoltei de la Brașov, militând pentru drepturile omului, și secretar al magazinului „Roemenië Bulletin” (1995–2006, care își încetează apariția odată cu intrarea țării noastre în Uniunea Europeană), având ca obiectiv societatea și cultura românească, precum și relațiile cu zona neerlandeză. După o practică apreciabilă, filologul a alcătuit necesare lucrări lexicografice de amploare (<span class="CharOverride-2">Woordenboek nederlands–roemeens</span>, în colaborare cu Wim van Eeden și Elisabeth van der Linden, 2008, <span class="CharOverride-2">Woordenboek roemeens–nederlands</span>, 2011, precum și un dicționar specializat de terminologie juridico-economică, <span class="CharOverride-2">Juridisch–economisch woordenboek nederlands–roemeens</span>, 2005 și, într-o ediție amplificată, 2012). În 2010 Ambasada României în Olanda îi acordă Premiul de Excelență pentru promovarea culturii române în această țară. A fost nominalizat la Premiul pentru Literatură Europeană pentru primele două volume ale versiunii sale la romanul <span class="CharOverride-2">Orbitor</span> de Mircea Cărtărescu. </p>
			<p class="Heuristica-BASE">Cunoscător profund al culturii și realităților românești, cu care ia contact încă din timpul studiilor universitare, implicarea lui <span class="CharOverride-1">B.</span> în propagarea literaturii noastre va fi una de esență. Demersul său, etalat pe mai multe paliere, pornește de la înțelegerea societății românești în ansamblu, într-o epocă de mari prefaceri istorice și sociale, la care se referă în bogata lui publicistică. În prima carte dedicată țării noastre oferă o imagine de ansamblu, privind istoria, geografia, cultura, politica, imagine caleidoscopică prelungită și în <span class="CharOverride-2">Mijn Romenië</span> (2011), volum de impresii asupra celor mai diverse aspecte, impresii despre oameni și locuri, limbă și obiceiuri. Propria experiență de viață din vremea comunismului este relatată în <span class="CharOverride-2">„Verdacht”: mijn Securitatedossier</span> (2009), unde, pe lângă documentarea minuțioasă, autorul descrie atmosfera de suspiciune și supraveghere de atunci. Alte cărți surprind perioada postrevoluționară în eseuri de actualitate politică, socială, culturală. O parte din publicistica recentă a fost selectată în antologia <span class="CharOverride-2">Twalf jaar Roemenië Bulletin (1994–2006) </span>(2007, în colaborare), cuprinzând și articole despre arte, personalități și scriitori. Ca traducător, <span class="CharOverride-1">B.</span> abordează îndeosebi literatura postbelică (o excepție fiind însă Urmuz, prezent cu toate textele), scriitorii selectați aparținând tuturor generațiilor, de la Mircea Eliade la Matei Vișniec, și tuturor genurilor, poeți (Ana Blandiana, Mircea Dinescu), prozatori (Norman Manea, Sorin Titel și mai ales Mircea Cărtărescu, al cărui roman este pentru orice interpret, prin varietatea lexicală și stilistică, o încercare temerară), dramaturgi (Marin Sorescu). În <span class="CharOverride-2">Moderne roemeense verhalen</span> (2008), dorind să dea, după cum mărturisește într-un interviu, „o imagine de la Junimea încoace, dar și a societății românești, să fie și realismul magic, și imaginea rurală, și orașul reprezentat, și introspecții”, <span class="CharOverride-1">B. </span>antologhează, în transpunere proprie, eșantioane cât mai diferite de proză, de la <span class="CharOverride-2">Povestea poveștilor</span> de Ion Creangă și nuvela <span class="CharOverride-2">La hanul lui Mânjoală</span> de I.L. Caragiale la V. Voiculescu (<span class="CharOverride-2">Iubire magică</span>) și Geo Bogza (<span class="CharOverride-2">Moartea lui Iacob Onisia</span>) până la Ioan Groșan și Cristian Teodorescu. Tot în tălmăcirea sa au apărut nuvelele și povestirile din antologia alcătuită de Sorin Alexandrescu (<span class="CharOverride-2">Roemenië. Verhalen van</span> <span class="CharOverride-2">deze tijd</span>, 1988), printre care <span class="CharOverride-2">Dropia</span> de Ștefan Bănulescu și <span class="CharOverride-2">Moartea lui Ipu</span> de Titus Popovici, precum și proză de Mircea Eliade, Fănuș Neagu, D. Țepeneag, Mircea Nedelciu ș.a., probând imensa disponibilitate pentru diversitatea genului narativ. În genere, obiectivul său rămâne acela de a se menține cât mai aproape de original, însă, în unele cazuri impuse de dificultatea textului, de pildă în <span class="CharOverride-2">Orbitor</span>, a fost nevoit, cu acceptul autorului, să rescrie unele pasaje ce presupuneau jocuri de cuvinte și subtexte surprinzătoare, „interpretând” oarecum, pe gustul cititorului neerlandofon, mesajul subiacent, „trădând” litera în favoarea spiritului. Prin întreaga sa activitate, <span class="CharOverride-1">B.</span> se înscrie printre desăvârșiții filologi, în sens larg, care au îmbrățișat literele și cultura noastră, purtându-i mesajul în lume. </p>
			<p class="Heuristica___mici"><span class="CharOverride-1">SCRIERI:</span> <span class="CharOverride-2">Roemenië,</span> Amsterdam, 2001; ed. Amsterdam 2007; <span class="CharOverride-2">Land in marge van Europa. Roemenië na de revolutie (1989–2004) </span>[<span class="CharOverride-2">Țară la marginea Europei. România după revoluție (1989–2004)</span>],<span class="CharOverride-2"> </span>Leiderdorp,<span class="CharOverride-2"> </span>2005;<span class="CharOverride-2"> Op bezoek in... Roemenië </span>[<span class="CharOverride-2">În vizită în ...România</span>]<span class="CharOverride-2">, </span>Amsterdam, 2008; <span class="CharOverride-2">„Verdacht”: mijn Securitatedossier </span>[<span class="CharOverride-2">„Suspect”: dosarul meu de la Securitate</span>], Amsterdam, 2009. <span class="CharOverride-1">Antologii:</span> <span class="CharOverride-2">Democratisering aan de Donau. Roemenië na de</span> <span class="CharOverride-2">revolutie van 1989</span> [<span class="CharOverride-2">Democratizare la Dunăre. România </span><span class="CharOverride-2">după revoluția din 1989</span>] (în colaborare cu Jacques Neeven), Amsterdam, 1997; <span class="CharOverride-2">Twalf jaar Roemenië Bulletin (1994–2006)</span> [<span class="CharOverride-2">Doisprezece ani de „Buletin</span> <span class="CharOverride-2">românesc” (1994–2006)</span>] (în colaborare), Leiderdorp, 2007. <span class="CharOverride-1">Traduceri:</span> Sorin Titel, <span class="CharOverride-2">De lange reis van de</span> <span class="CharOverride-2">gevangene</span> [<span class="CharOverride-2">Lunga călătorie a prizonierului</span>], Amsterdam, 1981; Urmuz, <span class="CharOverride-2">Na het onweer</span> [<span class="CharOverride-2">După furtună</span>], postfața trad., Amsterdam, 1985; <span class="CharOverride-2">Roemenië. Verhalen van deze tijd</span> [<span class="CharOverride-2">România.</span> <span class="CharOverride-2">Povestiri din vremea noastră</span>], îngr. și postfață Sorin Alexandrescu, Amsterdam, 1988; Norman Manea, <span class="CharOverride-2">Leergeld</span> [<span class="CharOverride-2">Lipova</span>], postfața trad., Amsterdam, 1989, <span class="CharOverride-2">Het verhoor</span> [<span class="CharOverride-2">Interogatoriul</span>], Amsterdam, 1992; Marin Sorescu, <span class="CharOverride-2">Jonas</span> &amp; <span class="CharOverride-2">Het vlot van de Medusa</span> [<span class="CharOverride-2">Iona</span> &amp; <span class="CharOverride-2">Pluta Meduzei</span>], Amsterdam, 1989; Mircea Dinescu, <span class="CharOverride-2">De dood leest de krant</span> [<span class="CharOverride-2">Moartea citește</span> <span class="CharOverride-2">ziarul</span>], Amsterdam, 1990; Matei Vișniec, <span class="CharOverride-2">De ter dood veroordeelde toeschouwer</span> [<span class="CharOverride-2">Spectatorul condamnat</span> <span class="CharOverride-2">la moarte</span>], Amsterdam, 1991; Ana Blandiana, <span class="CharOverride-2">Kopie van een nachtmerrie</span> [<span class="CharOverride-2">Proiecte de trecut</span>], Amsterdam, 1992, <span class="CharOverride-2">Gedichten</span> [<span class="CharOverride-2">Poeme</span>], Leiderdorp, 2004; Mircea Cărtărescu, <span class="CharOverride-2">Travestie,</span> Amsterdam, 1996, <span class="CharOverride-2">De wetenden</span> [<span class="CharOverride-2">Orbitor. I.Aripa stângă</span>], Amsterdam, 2010, <span class="CharOverride-2">De trofee</span> [<span class="CharOverride-2">Orbitor. II.Corpul</span>], Amsterdam, 2012; Magda Cârneci, <span class="CharOverride-2">Chaosmos</span>, Leiderdorp, 2004; <span class="CharOverride-2">Moderne roemeense verhalen</span> [<span class="CharOverride-2">Proză modernă românească</span>], îngr. trad., Amsterdam, 2008; Mircea Eliade, <span class="CharOverride-2">Jeugd zonder jeugd</span> [<span class="CharOverride-2">Tinerețe fără</span> <span class="CharOverride-2">de tinerețe</span>], Amsterdam, 2009. </p>
			<p class="Heuristica___m_RPR"><span class="CharOverride-1">Repere bibliografice:</span> Wil Rouleaux, <span class="CharOverride-2">Meesters uit Roemenië</span>, „Troow”, 2008, 9 august; George Roca, <span class="CharOverride-2">Nuvele românești traduse în limba olandeză</span>, „Provincia Corvina”, 2008, 12; Eugenia Țarălungă, <span class="CharOverride-2">Antologie de proză românească în Olanda</span>, VR, 2008, 8–9; Ovidiu Șimonca, <span class="CharOverride-2">„E anormal ca în România să nu se citească literatură română”</span> (interviu cu Jan Willem Bos), OC, 2008, 192; Olaf Tempelman, <span class="CharOverride-2">Waar naar alles wordt geknipoogd</span>, „De Volkskrant”, 2008, 21 noiembrie; Ger Groot, <span class="CharOverride-2">Een pandemonium van</span> <span class="CharOverride-2">Jeroen Bosch</span>, „NRC Handelsblat”, 2010, 7 mai; Ana Chirițoiu, <span class="CharOverride-2">Mircea Cărtărescu în presa neerlandeză</span>, RL, 2010, 34; Olaf Tempelman, <span class="CharOverride-2">Alles met ijzerdraad</span>, „De Volkskrant”, 2011, 8 august; Maria Vlaar, <span class="CharOverride-2">De zonnewind van het leven</span>, „De Groene Amsterdammer”, 2012, 13 septembrie. &#9;<span class="Semnatura">G.Dn.</span>                  </p>
			<p class="Heuristica-PRIMUL"><span class="titlu-12">BOSSUECEANU, Grigore R.</span> (1832, Piţicu, azi Bumbeşti-Piţic, j. Gorj – ?), gazetar, poet. Vlăstar al unei familii boiereşti, <span class="CharOverride-1">B. </span>era în anii Unirii Principatelor un gazetar şi un om politic cunoscut, comparabil ca notorietate cu Radu Ionescu, de pildă. Într-un foileton publicat în „Păcală” (1860) Pantazi Ghica îl situa între ziariştii fruntaşi din Bucureşti. Pe la 1862 fusese ales deputat de Gorj în Camera Legislativă. Ca om politic, a fost încă din anii 1854–1855 un unionist militant. Spre sfârşitul deceniului 1850–1860 convingerile politice îl aduc în rândurile aşa-zişilor conservatori. A redactat gazetele „Timpul” (1854–1857, 1860–1861), „Secolul”, „Unirea” şi, probabil, „Conservatorul progresist”. Călătorea mult în străinătate şi în 1855 publică impresii de călătorie din Italia, iar câţiva ani mai târziu alte „suvenire de voiaj” din Franţa. </p>
			<p class="Heuristica-BASE">Interesul pentru literatură l-a făcut pe <span class="CharOverride-1">B.</span> să rezerve o bună parte din paginile publicaţiilor pe care le-a redactat foiletoanelor beletristice sau de critică literară. A editat, de asemenea, un supliment al foilor politice, intitulat „Albumul literar” (1856–1857). Nu a fost un poet original. El recunoaşte influenţa pe care Cezar Bolliac a exercitat-o asupra sa. Poeziile din volumul <span class="CharOverride-2">Ore de dezgust</span> (1854), semnat cu pseudonimul Grigorie Ilaru, au un timbru sonor, emoţia fiind înecată de retorism. Abilitatea cu care versifică vine dintr-o cultură bogată, dar este, poate, şi efectul unui proces de mimetism, poeţii săi tutelari fiind Byron şi Lamartine. Atunci când abandonează celebrarea idealurilor naţionale sau a trecutului istoric, viziunea lirică devine, în maniera primilor ani de după 1848, romantică şi pesimistă. Definindu-şi poeziile drept expresie a unui „suflet adesea bolnav”, <span class="CharOverride-1">B.</span> ştie, la câţiva ani după ce le-a compus, să le observe şi slăbiciunile, erorile de versificaţie, limba încărcată de latinisme, ideile „incorecte”. Mai originală şi mai izbutită, sub aspectul formei, proza lui cuprinde câteva naraţiuni istorice şi fragmente de însemnări de călătorie, unde se arată un observator penetrant. Preocupat să extragă din multitudinea de impresii o concluzie, mai întotdeauna cu semnificaţie morală, neglijează în schimb amănuntul pitoresc, culoarea locală. A mai folosit uneori pseudonimele G. Ilar şi Aluneanu. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Ore de dezgust</span>, Bucureşti, 1854. </p>
			<p class="Heuristica___m_RPR"><span class="CharOverride-1">Repere bibliografice:</span> Iorga, <span class="CharOverride-2">Ist. lit. XIX</span>, III, <span class="CharOverride-2">249–250</span>; Iorga, <span class="CharOverride-2">Ist. presei, 111, 123</span>; Roxana Sorescu, <span class="CharOverride-2">Scepticul tânăr Grigorie Ilaru</span>, RITL, 1972, 4; Martin, <span class="CharOverride-2">Metonimii</span>, <span class="CharOverride-2">135–146; </span>Remus Zăstroiu, <span class="CharOverride-2">Grigore R. Bossueceanu, un luptător pentru Unire şi Independenţă</span>, ALIL, t. XXXVI, 1977–1978; <span class="CharOverride-2">Dicţ. lit. 1900, 120</span>; Faifer, <span class="CharOverride-2">Semnele, 337</span>. &#9;<span class="Semnatura">R.Z. </span></p>
			<p class="Heuristica-PRIMUL"><span class="titlu-12">BOSSUN, Ştefan</span> (3.XI.1907, Măceşu de Jos, j. Dolj – 27.VIII.1993, Craiova), prozator, publicist. Părinţii săi, Floarea şi Florea, erau ţărani. A urmat şcoala primară în comuna natală, apoi, cu întreruperi, liceul la Craiova (1924–1926, 1949–1952). Din 1925 va fi, pe rând, funcţionar la Tribunalul Judeţean Dolj (până în 1940), director al Căminului Cultural Județean Dolj, bibliotecar la editura şi revista „Ramuri” (1940–1948), iar, în cele din urmă, secretar al Teatrului Naţional craiovean (1951–1953). Între 1949 şi 1960 <span class="CharOverride-1">B.</span> a condus Filiala din Craiova a Uniunii Scriitorilor. În toţi aceşti ani el desfăşoară o bogată activitate gazetărească şi literară, fiind, intermitent, redactor la „Gând şi slovă oltenească” (1936–1947), unde publică cronici dramatice, versuri şi proză, articole politice şi literare. Debutează în 1934 la ,,Tinerimea doljeană”. A colaborat şi la alte ziare şi reviste craiovene („Presa Olteniei”, „Jurnalul”, „Cugetul românesc”, „Tribuna Olteniei”), dar şi la „Vatra”, ,,Gazeta literară”, ,,Ramuri” ş.a., semnând de multe ori Fanu sau F. Bossun, cu iniţialele F.B. sau cu pseudonimele Vladimir Arbore, Vlad Dracu, Vlad Ţepeş. </p>
			<p class="Heuristica-BASE">Cele câteva volume de proză editate de <span class="CharOverride-1">B.</span> – <span class="CharOverride-2">Scrisori din satul meu </span>(1937), <span class="CharOverride-2">Fata din pădure</span> (1942), <span class="CharOverride-2">A fost într-o toamnă</span> (1947), <span class="CharOverride-2">Acolo cântă apele</span> (1962), <span class="CharOverride-2">Zbor în amurg</span> (1976), <span class="CharOverride-2">Poveştile Jiului</span> (1980) – certifică, prin tematica lor, un scriitor de esenţă realistă, atras mai ales de universul rural. Cu o pană viguroasă, el evocă o lume familiară lui, consumată de necazuri cotidiene sau de dramele dintotdeauna (iubirea nefericită, gelozia, conflictele sociale). Înclinarea spre meditaţie aduce o notă de discretă profunzime scrierilor, subminată însă pe alocuri de accente moralizatoare. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Scrisori din satul meu</span>, Craiova, 1937; <span class="CharOverride-2">Fata din pădure</span>, Craiova, 1942; <span class="CharOverride-2">A fost într-o toamnă</span>, Craiova, 1947; <span class="CharOverride-2">Acolo cântă apele</span>, Bucureşti, 1962; <span class="CharOverride-2">Zbor în amurg</span>, Craiova, 1976; <span class="CharOverride-2">Poveştile Jiului, </span>Craiova, 1980. </p>
			<p class="Heuristica___m_RPR"><span class="CharOverride-1">Repere bibliografice: </span>Dimitrie Murgu, <span class="CharOverride-2">„Acolo cântă apele”</span>, O, 1963, 1; Maria Ionescu, <span class="CharOverride-2">„Zbor în amurg”</span>, R, 1977, 3; Virgil Nistor, <span class="CharOverride-2">„Zbor în amurg”</span>, ST, 1977, 4; Radu Cârneci, <span class="CharOverride-2">Literatura locului natal</span>, CNT, 1981, 17; Firan, <span class="CharOverride-2">Profiluri</span>, I,<span class="CharOverride-2"> 121–122</span>. &#9;<span class="Semnatura">C.Bz. </span></p>
			<div class="_idGenObjectLayout-1">
				<div id="_idContainer011">
					<div id="_idContainer009" class="Basic-Text-Frame">
						<p class="Titlu-Nume-H">BOSTAN, Grigore C. </p>
						<p class="Titlu-mic-DATE">(4.V.1940, Budineţ, j. Storojineţ, Ucraina – 17.XI.2004, Cernăuţi), poet, prozator, istoric literar, folclorist. </p>
					</div>
					<div id="_idContainer010" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="09B_951-1015_Boldur-Boureanu-web-resources/image/BOSTANdGRIGORE.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Mariei (n. Gheorghian) şi al lui Constantin Bostan, ţărani. Tatăl a murit în timpul luptelor de la Cotul Donului. <span class="CharOverride-1">B. </span>învaţă în comuna natală, apoi la Cireş şi la Cernăuţi, unde în 1965 va absolvi secţia de filologie română a Universităţii. Ulterior va fi aici cadru didactic, din 1979 şef al Catedrei de filologie română şi clasică, iar din 1989 profesor titular de literatură română şi universală. Şi-a luat doctoratul în filologie la Kiev (1971) şi pe cel în folcloristică la Moscova (1987). Este membru al Uniunii Scriitorilor atât în România, cât şi în Republica Moldova şi în Ucraina, membru de onoare al Academiei Române (1991) şi membru al Academiei din Ucraina (1993). Este preşedinte-fondator (1989–1990), apoi copreşedinte al Societăţii pentru Cultură Românească „Mihai Eminescu” din regiunea Cernăuţi, redactor științific al revistei „Filologie romanică”, redactor al publicației „Eudoxiu Hurmuzachi”. A debutat în 1961, cu poezia <span class="CharOverride-2">Drumeţii</span>, în săptămânalul „Cultura Moldovei” din Chişinău. Mai colaborează la „Literatura şi arta”, „Dacia literară”, „Cronica”, „România literară”, „Academica”, „Poesis”, „Vatra”, „Tribuna”, „Septentrion literar”, la care e şi în redacție, ş.a. În 2000 i s-a acordat Premiul Uniunii Scriitorilor din Republica Moldova, iar în România a fost distins cu Ordinul Serviciul Credincios în grad de Comandor.</p>
			<p class="Heuristica-BASE">Volumele de versuri ale lui <span class="CharOverride-1">B. – </span><span class="CharOverride-2">Cântece de drum</span> (1982), <span class="CharOverride-2">Revenire</span> (1990), <span class="CharOverride-2">Vitrina manechinelor</span> (1992), <span class="CharOverride-2">Cetatea de Sus</span> (1994), <span class="CharOverride-2">Dincolo de vârstă</span> (1996), <span class="CharOverride-2">Poem bucovinean </span>(1998), <span class="CharOverride-2">Cronograme în piatră </span>(2003), <span class="CharOverride-2">A treia chemare </span>(2005) – conţin texte de factură expresionistă. Mesajul aparţine unui glas ce îndrăzneşte să se exprime într-un imperiu al tăcerii: „Şi se tăcea pretutindeni/ nu cumva să iasă/ din malul de piatră/ cu ochii de bronz – troglodiţii/ adevăraţii stăpâni ai acestor meleaguri” (<span class="CharOverride-2">Sare amară</span>). „Un ciudat amestec de lirism tradițional (în sensul bun, plin al cuvântului) și neliniște modernă se observă în poemele sale”, remarca Eugen Simion. Pendulând între un „dincoace” actual, real, și un „dincolo” transcendent, „luând mereu pe tălpi ca amintire lutul”, poetul experimentează „punctele de trecere”, stările de călător în lumile astrale fără vârstă, zborurile inițiatice. Fără a ignora ezitările, stângăciile acestor versuri, este un gen de poezie mai rar întâlnit în contemporaneitatea literaturii nord-bucovinene, ca și proza SF pe care o cultivă <span class="CharOverride-1">B.</span> în romanele-eseu <span class="CharOverride-2">O evadare din Eterna – 1 </span>(2001) și <span class="CharOverride-2">Eterna – 2 sau Peștera Urșilor</span> (publicat postum, în 2010). Periplul spațial, configurat parcă după tiparul basmului popular, se petrece, în cel dintâi roman, dinspre lumea veșnică spre cea pământeană, unde „temponauții” vor rămâne un timp în captivitatea oamenilor. Ca etnolog, <span class="CharOverride-1">B.</span> a înfiinţat pe lângă Universitatea din Cernăuţi o arhivă de folclor şi a organizat cercetări sistematice în satele româneşti din nordul Bucovinei şi din Transcarpatia. În studiul <span class="CharOverride-2">Poezia populară românească în spaţiul carpato-nistrean </span>(1998) îşi propune să detaşeze identitatea artistică românească de unele tangenţe interetnice, de unele paralelisme tipologice. Fără să ignore contactele interetnice, cercetătorul îşi bazează demersul pe examinarea caracteristicilor zonelor etnofolclorice, pe procesul demografic al acestora, pe fondul lor ancestral (daco-roman) original, stabilind, nuanţat, dacă este vorba de interferenţe, de împrumuturi reciproce, şi luând în calcul, de fiecare dată, gradul de asimilare a unor produse populare, creativitatea receptorilor, aria de circulaţie a unor bunuri culturale. Înzestrat cu o bună cunoaştere a domeniului, manifestând calmul omului de ştiinţă, <span class="CharOverride-1">B.</span> argumentează identitatea şi persistenţa tradiţiilor etnofolclorice româneşti în spaţiul studiat. Mai mult decât atât, el respinge discursul oficial univoc – care vorbea doar despre influenţa culturii slave asupra celei româneşti – şi demonstrează puterea de iradiere a tradiţiilor româneşti către alte etnii. În colinda românească din spaţiul cercetat există unele conexiuni româno–slave, care însă „n-au atins straturile esenţiale ale sistemului etnofolcloric românesc”, influenţele „menţinându-se mai mult la periferie – ca elemente suprapuse”; pluguşorul ucrainean are puncte de tangenţă cu pluguşorul românesc, însă textul ucrainean nu este o „epopee a muncii plugarului”; afirmaţiile unora despre un masiv împrumut ucrainean în teatrul nostru popular trebuie temperate, fiindcă în Malanca bucovineană şi nord-basarabeană „locul central îl deţin scenele istorice autohtone”, româneşti. Se observă că motive româneşti au pătruns, din cărţi ori pe cale orală, în folclorul ucrainean al obiceiurilor de iarnă, aşa cum s-a întâmplat în dramaturgia ucraineană despre ceata lui Bujor, care reprezintă „în cea mai mare parte transpuneri ale textelor româneşti”. O influenţă considerabilă, notează <span class="CharOverride-1">B.</span>, a avut-o melosul românesc asupra cântecului popular ucrainean din Moldova şi Bucovina. Câteva lucrări de istorie literară, editate succesiv, în 1995, 2000, 2003, 2011, și elaborate în colaborare cu soţia sa, Lora Bostan, structurate în așa fel încât să răspundă și unor solicitări didactice, au în vedere valorizarea tradiţiei şi a prezentului literaturii române din Bucovina, relevarea rolului cultural al unor instituții (presa, societățile, Universitatea, Biserica Ortodoxă ș.a.).</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Datini populare. Sărbătorile satelor bucovinene </span>(în colaborare), Ujgorod, 1972; <span class="CharOverride-2">Cântece de drum</span>, pref. Nicolae Bilețchi, Ujgorod, 1982; <span class="CharOverride-2">Corelaţii tipologice şi contacte folclorice</span>, Chişinău, 1985; <span class="CharOverride-2">M. Eminescu</span>, Cernăuţi, 1989; <span class="CharOverride-2">Revenire</span>, Ujgorod, 1990; <span class="CharOverride-2">Vitrina manechinelor</span>, Chişinău, 1992; <span class="CharOverride-2">Cetatea de Sus</span>, Cernăuţi, 1994; <span class="CharOverride-2">Literatura română din Bucovina </span>(în colaborare cu Lora Bostan), Cernăuţi, 1995; <span class="CharOverride-2">Dincolo de vârstă</span>, cu o <span class="CharOverride-2">Tabletă de poet din Ţara de Sus</span> de Eugen Simion, postfață Adrian Dinu Rachieru, Timişoara, 1996; <span class="CharOverride-2">Poem bucovinean</span>, Cernăuţi, 1998; <span class="CharOverride-2">Poezia populară românească în spaţiul carpato-nistrean</span>, Iaşi, 1998; <span class="CharOverride-2">Pagini de literatură română. Bucovina, regiunea Cernăuţi. 1775–2000</span> (în colaborare cu Lora Bostan), Cernăuţi, 2000; <span class="CharOverride-2">O evadare din Eterna – 1, </span>Cernăuţi, 2001; <span class="CharOverride-2">Cronograme în piatră</span>, Cernăuţi, 2003; <span class="CharOverride-2">Literatura română din Bucovina în context național și policultural</span> (în colaborare cu Lora Bostan), Cernăuți, 2003; <span class="CharOverride-2">A treia chemare</span>, pref. Arcadie Suceveanu, 2005; <span class="CharOverride-2">Eterna – 2 sau Peștera Urșilor</span>, Cernăuți, 2010; <span class="CharOverride-2">Patrimoniu cultural-literar românesc (actuala regiune Cernăuți</span>) (în colaborare cu Lora Bostan), Cluj-Napoca, 2011. <span class="CharOverride-1">Culegeri:</span> <span class="CharOverride-2">Folclor din Ţara Fagilor</span>, pref. edit., Chişinău, 1993 (în colaborare). </p>
			<p class="Heuristica___m_RPR"><span class="CharOverride-1">Repere bibliografice:</span> Rachieru, <span class="CharOverride-2">Poeţi Bucovina</span>,<span class="CharOverride-2"> 63–71</span>;<span class="CharOverride-2"> </span>Octavian Soviany, <span class="CharOverride-2">Poezie din Bucovina</span>, CNT, 1997, 23–24; Cimpoi, <span class="CharOverride-2">Ist. lit. Basarabia</span>,<span class="CharOverride-2"> 243–244</span>; George Bădărău, <span class="CharOverride-2">„Poem bucovinean”</span>,<span class="CharOverride-2"> </span>CL, 1999, 5; Ion Beldeanu, <span class="CharOverride-2">O antologie a literaturii române din Bucovina</span>,<span class="CharOverride-2"> </span>CL, 2000, 8; Petru Ursache, <span class="CharOverride-2">Cetatea culturală</span>,<span class="CharOverride-2"> </span>CL, 2001, 3; Cimpoi, <span class="CharOverride-2">Critice</span>, II, <span class="CharOverride-2">175–177</span>; Hostiuc, <span class="CharOverride-2">Scriitori, 32</span>–<span class="CharOverride-2">33, 113–129</span>;<span class="CharOverride-2"> </span>Suceveanu, <span class="CharOverride-2">Emisferele, 177–179; </span>Datcu, <span class="CharOverride-2">Dicţ. etnolog.</span>,<span class="CharOverride-2"> 129–130</span>; Mircea Fotea, <span class="CharOverride-2">Contribuția lui Grigore Bostan la cercetarea folclorului din spațiul carpato-nistrean</span>, „Anuarul Muzeului Etnografic al Moldovei”, 2008; Apetri, <span class="CharOverride-2">Atitudini, 118–119, 158–161</span>; Datcu, <span class="CharOverride-2">Miscellanea, 343–344</span>; Arcadie Suceveanu, <span class="CharOverride-2">Personalitate de referință: Grigore Bostan</span>, DL, 2012, 1–2. &#9;<span class="Semnatura">I.D.</span></p>
			<p class="Heuristica-PRIMUL"><span class="titlu-12">BOSTAN, Lora</span> (16.VII.1951, Coşuleni, Ucraina), istoric literar. Este fiica Elisabetei (n. Borziac) şi a lui Nicandru Dadus, ţărani. Face studii la Universitatea din Cernăuţi, absolvită în 1973, luându-şi în 1987 şi doctoratul în filologie. Este docent la Catedra de filologie română şi clasică a aceleiaşi Universităţi. Conduce din 1993 cenaclul literar studenţesc „Mircea Streinul”. </p>
			<p class="Heuristica-BASE"><span class="CharOverride-1">B. </span>a publicat studii şi eseuri despre scriitorii din nordul Bucovinei. Lucrarea <span class="CharOverride-2">Pagini de literatură română. Bucovina, regiunea Cernăuţi. 1775–2000 </span>(2000), elaborată în colaborare cu soțul său, Grigore C. Bostan, stă sub semnul convingerii că Bucovina este „un component indisolubil al patrimoniului cultural-literar românesc”. După un scurt capitol care relevă, prin I.G. Sbiera, S. Fl. Marian, Ştefan Ştefureac, Elena Niculiţă-Voronca şi Leca Morariu, concreşterea poeziei din rădăcinile creaţiei populare, este prezentată cealaltă treaptă, ilustrată, între alţii, de Silvestru Morariu-Andrievici, Al. Hâjdeu, V. Bumbac, D. Petrino, T.V. Ştefanelli, G. Rotică, I.E. Torouţiu, pentru ca apoi să fie investigată epoca „de mare efervescenţă” literară (1918–1940, 1941–1944) prin Vasile Gherasim, George Voevidca, Traian Chelariu, Mircea Streinul, Iulian Vesper, E. Ar. Zaharia, Vasile Posteuca ş.a. Partea a treia înfăţişează „călătoria spre sine”, din a doua jumătate a secolului al XX-lea, a unor scriitori ca Vasile Leviţchi, Aniţa Nandriş-Cudla, Serafim Saka, Ion Vatamanu, Mircea Lutic, Grigore C. Bostan, Ilie Motrescu, Vasile Tărâţeanu, D. Covalciuc, Mihai Prepeliţă, Ilie Tudor Zegrea, Arcadie Suceveanu, Ştefan Hostiuc, Arcadie Opaiţ, Vitalie Zâgrea ş.a. Și alte cărți alcătuite împreună cu Grigore C. Bostan sunt structurate în mod asemănător, fiind destinate în primul rând studenților. <span class="CharOverride-1">B.</span> a îngrijit și o antologie de poezie a membrilor cenaclului „Mircea Streinul”, cu succinte prezentări despre cei mai însemnaţi poeţi ai generaţiei anilor ’90 din secolul trecut afirmați în nordul Bucovinei – Ion Bâcu, Dumitru Mintencu, Rodica Ursuleac, Lia Popov, Gheorghe Ungureanu, Vitalie Zâgrea ş.a. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Bucovina literară</span>, Chişinău, 1991; <span class="CharOverride-2">Proza bucovineană din secolul XIX – începutul secolului XX, </span>Cernăuţi, 1995;<span class="CharOverride-2"> Literatura română din Bucovina </span>(în colaborare cu Grigore C. Bostan), Cernăuţi, 1995; <span class="CharOverride-2">„Mănăstire de cuvinte”</span>, Hliboca, 1996; <span class="CharOverride-2">Pagini de literatură română. Bucovina, regiunea Cernăuţi. 1775–2000</span> (în colaborare cu Grigore C. Bostan), Cernăuţi, 2000; <span class="CharOverride-2">Literatura română din Bucovina în context național și policultural</span> (în colaborare cu Grigore C. Bostan), Cernăuți, 2003; <span class="CharOverride-2">Patrimoniu cultural-literar românesc </span>(<span class="CharOverride-2">actuala regiune Cernăuți</span>)<span class="CharOverride-2"> </span>(în colaborare cu Grigore C. Bostan), Cluj-Napoca, 2011. </p>
			<p class="Heuristica___m_RPR"><span class="CharOverride-1">Repere bibliografice:</span> Ion Cozmei, <span class="CharOverride-2">O lucrare necesară</span>, „Plai românesc” (Cernăuţi), 1995, 10; Nicolae Prelipceanu, <span class="CharOverride-2">Un caiet de poezie românească la Cernăuţi</span>, RMB, 1997, 27 februarie; Ion Beldeanu, <span class="CharOverride-2">O antologie a literaturii române din Bucovina</span>, CL, 2000, 8; Ștefan Broască, <span class="CharOverride-2">Conștiința de sine a unei literaturi frustrate, </span>DL, 2002, 4. &#9;<span class="Semnatura">I.D. </span></p>
			<p class="Heuristica-PRIMUL"><span class="titlu-12">BOŞCA, Teodor</span> (5.II.1922, Cluj – 9.X.1987, Cluj-Napoca), traducător, dramaturg. Este fiul Mariei (n. Matei) şi al lui Ştefan Boşca. Învaţă întâi la Cluj, dar din, cauza refugiului, face ultima clasă de liceu (1940–1941) la Orăştie, apoi Facultatea de Litere a Universităţii clujene (1941–1945), absolvind la Sibiu, în timpul ocupaţiei Transilvaniei. Licenţiat în filologie modernă, este profesor la liceele „George Bariţiu” şi „Gh. Şincai” din Cluj, unde predă limbile latină şi franceză (1941–1961), devenind mai târziu lector, iar din 1975 conferenţiar la Facultatea de Filologie a Universităţii „Babeş–Bolyai”, unde ţine cursuri de literatură comparată şi universală, limbi romanice şi limba latină. În 1975 îşi susţine teza de doctorat despre opera lui Ugo Foscolo, poet din care a dat cele mai bune traduceri în limba română. Debutase cu versuri ca licean, în 1940, la revista „Nord vestul”. Din 1960 e prezent în periodicele „Făclia”, „Tribuna”, „Echinox”, „Steaua” şi „Transilvania” cu traduceri şi articole despre literatura universală. Editorial, debutează în 1962 cu piesa <span class="CharOverride-2">Stupii cu pricina</span>, până în 1969 continuând să scrie teatru (nu totdeauna reuşit, din cauza schematismului) pentru amatori şi profesionişti. Piesele sale, centrate pe intrigi care pun în discuţie chestiuni de etică, au fost jucate pe scene din Cluj, Târgu Mureş, Timişoara, iar altele au fost lăsate în manuscris.</p>
			<p class="Heuristica-BASE">Deţinând competenţa filologului poliglot şi fineţea analitică a criticului literar, <span class="CharOverride-1">B.</span> se face cunoscut ca traducător de excepţie al <span class="CharOverride-2">Sonetelor</span> lui Shakespeare (1974; Premiul Uniunii Scriitorilor), traducere integrală care încearcă să restituie în româneşte nu numai sensurile originalului, dar şi culoarea lexicului şi plasticitatea versului. A doua transpunere, la fel de izbutită, este <span class="CharOverride-2">Poezia trubadurilor provensali, italieni, portughezi, a truverilor şi minnesängerilor</span> (1980). Antologia este alcătuită în juxtă, punând în paralel originalul şi traducerea. Lucrarea oferă o imagine de ansamblu a fenomenului poetic medieval din Provenţa, Franţa, Italia, Portugalia, Germania. Autorul ei nu s-a mărginit la traducerea celor optzeci şi opt de poeţi ce s-au supus comandamentului „confesiei”, ci i-a şi prezentat pe baza puţinelor date biografice păstrate. Pe de altă parte, numeroase versuri tălmăcite de <span class="CharOverride-1">B.</span> au intrat în <span class="CharOverride-2">Walter von der Vogelweide. Epoca. Poetul. Opera. Interpretarea </span>(2000), studiu şi antologie realizate de Petru Forna. În ultimii ani de viață a finalizat o amplă antologie a poeziei preromantice europene, care va fi publicată postum, în 2007. Temeinicia transpunerii în româneşte a marii poezii a lumii îl aşază pe <span class="CharOverride-1">B.</span> printre traducătorii importanţi din ultimele decenii ale secolului trecut. Ca semn de preţuire, Filiala Cluj a Uniunii Scriitorilor a instituit un premiu care îi poartă numele. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Stupii cu pricina</span>, Cluj, 1962; <span class="CharOverride-2">Când ghitara-i de prisos</span>, Bucureşti, 1963; <span class="CharOverride-2">Dănilă o ia razna</span>, Bucureşti, 1963; <span class="CharOverride-2">Judecata</span>, Bucureşti, 1964; <span class="CharOverride-2">Curcubeul negru</span>, Bucureşti, 1969. <span class="CharOverride-1">Traduceri:</span> Frederik Antal, <span class="CharOverride-2">Clasicism şi romantism şi alte studii de istoria artei</span>, Bucureşti, 1971; Shakespeare, <span class="CharOverride-2">Sonets –</span> <span class="CharOverride-2">Sonete</span>, ed. bilingvă, pref. trad., Cluj-Napoca, 1974; <span class="CharOverride-2">Poezia trubadurilor provensali, italieni, portughezi, a truverilor şi minnesängerilor</span>, ed. plurilingvă, Cluj-Napoca, 1980; <span class="CharOverride-2">Poezia preromantică în Anglia, Franţa, Germania, Italia şi Spania</span>, ed. plurilingvă, îngr. Laszlo Alexandru, pref. trad., Cluj-Napoca, 2007.</p>
			<p class="Heuristica___m_RPR"><span class="CharOverride-1">Repere bibliografice:</span> Mircea Tomuş, <span class="CharOverride-2">„Curcubeul negru”</span>, „Făclia” (Cluj), 1969, 7145; Liviu Petrescu, <span class="CharOverride-2">Geometrii imaginare – Monument Shakespeare</span>, TR, 1974, 22; Marian Papahagi, <span class="CharOverride-2">O antologie de poezie medievală</span>, TR, 1980, 50; I. Pulbere, <span class="CharOverride-2">Poezia trubadurilor, a truverilor şi a minnesängerilor</span>, ST, 1981, 4; Marian Papahagi, <span class="CharOverride-2">Un profesor, un traducător</span>, TR, 1987, 43; <span class="CharOverride-2">Dicţ. scriit. rom.</span>, I, <span class="CharOverride-2">330–331</span>. &#9;<span class="Semnatura">M.Pp. </span></p>
			<p class="Heuristica-PRIMUL"><span class="titlu-12">BOT, Ioana</span><span class="CharOverride-1"> </span>(3.V.1964, Cluj-Napoca), critic și istoric literar, traducătoare. Este fiica Mariei Livia Bot (n. Croitoru) și a lui Nicolae Bot, ambii cadre didactice la Universitatea clujeană. La Cluj a absolvit în 1982 Liceul de filologie–istorie „Ady–Şincai”, iar în 1986 Facultatea de Filologie a Universităţii „Babeş–Bolyai”. După absolvire a predat limba și literatura română la Şcoala Generală nr. 1 din Gherla, iar în 1990 a devenit asistent la Facultatea de Litere clujeană, parcurgând treptele carierei universitare până la gradul de profesor (2008). Și-a susținut doctoratul în 1997 cu o teză despre D. Caracostea. A beneficiat de burse și stagii de specializare la Lappeenranta (Finlanda), Zürich, Geneva şi Roma. A debutat în revista „Echinox” (1982), din a cărei redacție a făcut parte în perioada studenției, și editorial în 1990 cu volumul <span class="CharOverride-2">Eminescu şi lirica românească de azi</span>. A mai colaborat la „Tribuna”, „Steaua”, „Contemporanul – Ideea europeană”, „Dilema (ve&#173;che)”, „Dilemateca”, „Idei în dialog” ș.a., exprimându-se, de pildă, în legătură cu proiectul finalizat de facsimilare a manuscriselor eminesciene în următorii termeni: „aceasta nu e o ediţie genetică şi electronică a manuscriselor eminesciene, ci un pictorial cu poze ale paginilor, de complexitatea informatică a CD-urilor oferite ca suvenir de la nunţi, botezuri şi absolviri”. A coordonat sau a fost membră în echipele mai multor proiecte de cercetare, printre care și <span class="CharOverride-2">Dicționar analitic de opere literare românești</span> (I–IV, 1997–2004), coordonat de Ion Pop, și a contribuit cu studii și articole la volume colective apărute în Franța, Italia, Elveția și România. A tradus, singură sau în colaborare, îndeosebi din literatura de limbă franceză.</p>
			<p class="Heuristica-BASE">Modelul interpretativ al criticii practicate de <span class="CharOverride-1">B.</span> îl constituie școala filologică clujeană (pe linia D. Popovici – Ioana Em. Petrescu), filtrată prin experiența Școlii de la Yale (Paul de Man) și a noului val din critica geneveză (Laurent Jenny). E vorba despre o critică retorică – în sensul larg al termenului – care aspiră să identifice nervurile textului, dar se dovedește adeseori opacă față de valorile existențiale sau față de contextele social-instituționale în care se produce și se receptează fenomenul literar. Asumarea acestui set de opțiuni este vădită încă de la primul volum al autoarei, <span class="CharOverride-2">Eminescu şi lirica românească de azi</span>, ce aduce cu un act final la <span class="CharOverride-2">Eminescu și mutațiile poeziei românești </span>de Ioana Em. Petrescu (ale cărei scrieri <span class="CharOverride-1">B. </span>le editează). Utilizând un bogat corpus de texte, de la realismul socialist până la optzecism, autoarea inventariază modurile „citatului eminescian”, schițând o tipologie care include poemele dedicate lui Eminescu, „identificarea de substanță” cu prototipul, textele-replică, lirica patriotică (tratată ca o categorie aparte) și prelucrarea anumitor topoi. Eminescologia va rămâne o preocupare constantă, cu grade variabile de reușită. În secțiunea <span class="CharOverride-2">Cuvinte</span> <span class="CharOverride-2">despre cuvinte (critica criticii)</span> din <span class="CharOverride-2">Trădarea cuvintelor</span> (1997), care ocupă cea mai mare parte a cărții, și care, la rândul ei, este dedicată majoritar criticii eminesciene, sancționarea legitimă a adulatorilor – adeseori conspiraționiști – ai poetului (Constantin Barbu, Theodor Codreanu, N. Georgescu ș.a.) este subminată nu o dată de unghiul stereotip al lecturii (autoarea conchide, aproape invariabil, că exegeții vorbesc mai mult despre ei înșiși decât despre Eminescu), ca și de anumite parti-pris-uri regionaliste, ce exaltă necondiționat linia D. Popovici – Ioana Em. Petrescu și care riscă să-i plaseze, prin negație consecventă, pe I. Negoițescu sau pe Edgar Papu în proximitatea „patologiei” lui Eugen Barbu sau a lui Theodor Codreanu. O ezitare similară se înregistrează și în amplul studiu <span class="CharOverride-2">Istoria și anatomia unui mit cultural</span> din antologia <span class="CharOverride-2">„Mihai Eminescu, poet naţional român”. Istoria şi anatomia unui mit cultural</span> (2002), unde <span class="CharOverride-1">B.</span> analizează modul în care asupra lui Eminescu s-au proiectat, de-a lungul secolului al XX-lea, toate „maladiile spiritului nostru”, poetul devenind, printr-un „iscusit transfer de responsabilitate”, un alibi pentru ideologiile dominante ale culturii române. Cu toate acestea, autoarea operează ea însăși un anume „transfer de responsabilitate”, evitând să confrunte reprezentările analizate cu opera la care ele pretind că se referă și lăsând astfel deschisă dilema dacă e posibil un discurs exegetic non-mitizant ori dacă, dimpotrivă, mitul e înscris în codul genetic al oricărei interpretări. Un răspuns clar în privința valorii și a imaginii poetului nu oferă nici <span class="CharOverride-2">Eminescu explicat fratelui meu</span> (2012), singurul volum în care <span class="CharOverride-1">B.</span> abordează frontal discursul eminescian ca atare. O explicație este aceea că textul se apleacă, în general, asupra unor aspecte relativ marginale ale operei (<span class="CharOverride-2">Locul aripelor</span>, <span class="CharOverride-2">Călin – file din poveste</span>, diverse fragmente din alte poeme erotice, <span class="CharOverride-2">Făt-Frumos din lacrimă</span>, variantele <span class="CharOverride-2">Odei – în metru antic</span>, <span class="CharOverride-2">Odin și poetul</span>, <span class="CharOverride-2">Scrisoarea III</span>, <span class="CharOverride-2">Gemenii</span> și poezia patriotică), în comentarea cărora limitarea deliberată a perspectivei, preponderent retorică, se însoțește cu suprainterpretări frapante („cartea” fiului de domn din <span class="CharOverride-2">Scrisoarea III</span> urmărește „recâștigarea valențelor ontogene ale limbajului poetic”). Pe de altă parte, deși cartea se încheie pe un ton optimist, autoarea arătându-se convinsă că „Eminescu este un poet pentru secolul XXI”, această aserțiune apodictică e făcută fără să se speculeze „care vor fi coordonatele fundamentale ale noii sensibilități, cărora poezia lui le va răspunde”. <span class="CharOverride-2">D. Caracostea, teoretician şi critic literar</span> (1999) este, probabil, cea mai bună carte a autoarei, remarcându-se prin rigoarea cercetării, prin reconstrucția sistematică a teoriilor lui Caracostea (developate pe discipline: lingvistică, stilistică, poetică, teorie literară, folcloristică, critică genetică), precum și prin situarea în contextul criticii europene din secolul al XX-lea (cu raportări constante la idealismul lui Benedetto Croce, la stilistica germană sau la școala formală rusă). Deficiențele rezidă în minimalizarea contextului literar românesc, în eludarea criticii aplicate a lui Caracostea (redus, cu mici excepții, la ipostaza de teoretician), ca și în anumite entuziasme factice care o fac pe exegetă să-l recomande pe criticul interbelic drept un precursor al poststructuralismului. În ciuda titlului pretențios, <span class="CharOverride-2">Histoires littéraires: littérature et idéologie dans l’histoire de la littérature roumaine </span>(2003) are un caracter eteroclit, mixând fragmente preluate din volumele anterioare și prezentări cu rol de popularizare (<span class="CharOverride-2">Les Pères fondateurs des idées littéraires roumaines</span>). O culegere este și <span class="CharOverride-2">Semne de carte </span>(2004), ce reunește cronici literare consacrate, în general, unor autori pe care, resimțindu-i ca afini, <span class="CharOverride-1">B.</span> îi citește în registru empatic – Sorin Alexandrescu, Mircea Anghelescu, Ion Bogdan Lefter, Corin Braga, Liviu Papadima, Adriana Babeți, Mircea Mihăieș ș.a. Mai închegat este volumul <span class="CharOverride-2">Sensuri ale perfecţiunii. Literatura cu formă fixă ca încercare asupra limitelor limbajului</span> (2006), care se așază în răspăr cu tradiția formalist-structuralistă, susținând că „formele fixe [...] oglindesc [...] ideologia vremii lor, a orizontului de cultură care le perpetuează”. Totuși, principala contribuție adusă de <span class="CharOverride-1">B.</span> constă în postularea unui „sens al formei”, „parțial sau total independent față de sensul lingvistic”, și în <span class="CharOverride-2">close reading</span>-urile care urmăresc să acrediteze acest concept, chiar dacă ambele operații contrazic premisa predeterminării culturale a formelor, iar „independența” sensului formei rămâne chestionabilă atâta timp cât, sub raport teoretic, configurarea lui prin eludarea sensului lingvistic este imposibilă. Interesul literar pe care îl suscită <span class="CharOverride-2">Jurnal elveţian</span> (2004), consemnând nouă luni petrecute la Universitatea din Zürich la mijlocul anilor ’90, derivă din confruntarea între imaginile prefabricate ale Occidentului și experiențele trăite de autoare la fața locului. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Eminescu şi lirica românească de azi. Citatul eminescian în poezia contemporană românească</span>, Cluj-Napoca, 1990; <span class="CharOverride-2">Trădarea cuvintelor</span>, Bucureşti, 1997; <span class="CharOverride-2">D. Caracostea, teoretician şi critic literar</span>, Bucureşti, 1999; ed. Cluj-Napoca, 2001; <span class="CharOverride-2">Histoires littéraires: littérature et idéologie dans l’histoire de la littérature roumaine</span>, Cluj-Napoca, 2003; <span class="CharOverride-2">Jurnal elveţian, </span>Cluj-Napoca, 2004; <span class="CharOverride-2">Semne de carte, </span>Cluj-Napoca, 2004; <span class="CharOverride-2">Sensuri ale perfecţiunii. Literatura cu formă fixă ca încercare asupra limitelor limbajului</span>, Cluj-Napoca, 2006; <span class="CharOverride-2">Eminescu explicat fratelui meu</span>, București, 2012. <span class="CharOverride-1">Ediţii, antologii: </span><span class="CharOverride-2">Portret de grup cu Ioana Em. Petrescu</span>, Cluj-Napoca, 1991 (în colaborare cu Diana Adamek); Ioana Em. Petrescu, <span class="CharOverride-2">Cursul Eminescu</span>, Cluj-Napoca, 1991, <span class="CharOverride-2">Mihai Eminescu, poet tragic</span>, Iaşi, 1994, <span class="CharOverride-2">Molestarea fluturilor interzisă</span>, postfaţa edit., Bucureşti, 1998, <span class="CharOverride-2">Modernism/postmodernism: o ipoteză</span>, introd. și postfața edit., Cluj-Napoca, 2003, <span class="CharOverride-2">Studii de literatură română şi comparată</span>, pref. edit., Cluj-Napoca, 2005 (în colaborare cu Adrian Tudurachi), <span class="CharOverride-2">Ion Barbu şi poetica postmodernismului</span>, Cluj-Napoca, 2006 (în colaborare cu Ligia Tudurachi), <span class="CharOverride-2">Studii de eminescologie</span>, Cluj-Napoca, 2009 (în colaborare cu Adrian Tudurachi), <span class="CharOverride-2">Studii despre Ion Budai Deleanu</span>, Cluj-Napoca, 2011 (în colaborare cu Adrian Tudurachi); <span class="CharOverride-2">Poezia patriotică românească</span>, Bucureşti, 2001; <span class="CharOverride-2">„Mihai Eminescu, poet naţional român”. Istoria şi anatomia unui mit cultural</span>, Cluj-Napoca, 2002; <span class="CharOverride-2">Mihai Eminescu, „Scrisori”. Exerciţii de lectură</span>, Cluj-Napoca, 2004 (în colaborare cu Monica Columban); <span class="CharOverride-2">Identité nationale: réalité, histoire, littérature</span>, Bucureşti, 2008 (în colaborare cu Adrian Tudurachi); Nicolae Bot, <span class="CharOverride-2">Studii de etnologie</span>, Cluj-Napoca, 2008 (în colaborare cu Ileana Benga). <span class="CharOverride-1">Traduceri:</span> Marianne Mesnil, Assia Popova, <span class="CharOverride-2">Etnologul între şarpe şi balaur. Eseuri de mitologie balcanică, </span>Bucureşti, 1997 (în colaborare cu Ana Mihăilescu); Laurent Jenny, <span class="CharOverride-2">Rostirea singulară</span>,<span class="CharOverride-2"> </span>pref. trad., București, 1999; Charles Mauron, <span class="CharOverride-2">De la metaforele obsedante la mitul personal</span>, îngr. trad. în colaborare cu Raluca Lupu, Cluj-Napoca, 2001; Wolf Lepenies, <span class="CharOverride-2">Ascensiunea și declinul intelectualilor în Europa</span>, pref. Andrei Pleșu, Cluj-Napoca, 2005 (în colaborare cu Anca Neamțu); Martin Page, <span class="CharOverride-2">Libelula</span>,<span class="CharOverride-2"> </span>București, 2005; Catherine Locandro, <span class="CharOverride-2">Clara Noaptea</span>,<span class="CharOverride-2"> </span>București, 2006; Roger Francillon, <span class="CharOverride-2">Jean Rousset sau Pasiunea lecturii</span>, pref. trad., Cluj-Napoca, 2006; Carmelo Colangelo, <span class="CharOverride-2">Jean Starobinski sau Ucenicia privirii</span>, postfața trad., Cluj-Napoca, 2006.</p>
			<p class="Heuristica___m_RPR"><span class="CharOverride-1">Repere bibliografice:</span> Ioana Em. Petrescu, <span class="CharOverride-2">Eminescu şi lirica românească de azi</span>, TR, 1990, 24; Mircea Mihăieş, <span class="CharOverride-2">Eminescologia în bluejeans</span>, O, 1990, 24; Ion Simuţ, <span class="CharOverride-2">Citatul – semn de criză</span>, RL, 1990, 31; Gabriela Duda, <span class="CharOverride-2">Acţiunea citatului eminescian</span>, VR, 1991, 1; Borbély, <span class="CharOverride-2">Xenograme, 128–129</span>; Mircea Anghelescu, <span class="CharOverride-2">Procesul Caracostea</span>, RL, 2000, 31; Alexandru Ruja, <span class="CharOverride-2">Un destin perdant</span>, O, 2000, 11; Al. Cistelecan, <span class="CharOverride-2">Poezia patriotică, un concept acordeon</span>, VTRA, 2002, 3–4; Paul Cernat, <span class="CharOverride-2">Totuşi, poezia patriotică</span>, OC, 2002, 100; Mihaela Ursa, <span class="CharOverride-2">A patra evanghelie a eminescologiei?</span>, ST, 2003, 4–5; Adrian Tudurachi, <span class="CharOverride-2">„D. Caracostea, teoretician și critic literar”</span>, LL, 2003, 1–2; Andrei Terian, <span class="CharOverride-2">Alisa în țara literaturii</span>,<span class="CharOverride-2"> </span>RL, 2005, 18; Antonio Patraș, <span class="CharOverride-2">Studii eminesciene</span>, RL, 2010, 6; Angelo Mitchievici, <span class="CharOverride-2">Eminescu și inocența lecturii</span>,<span class="CharOverride-2"> </span>O, 2012, 7; George Neagoe, <span class="CharOverride-2">Critica sil(u)itoare</span>, CLT, 2012, 390. &#9;<span class="Semnatura">A.T.</span></p>
			<p class="Heuristica-PRIMUL"><span class="titlu-12">BOTE, Lidia</span> (16.X.1924, Feldru, j. Bistriţa-Năsăud), critic şi istoric literar. Este fiica Mariei şi a lui Nicolae Bote. După şcoala primară urmată în satul natal, şi-a început studiile liceale la Cluj, pentru ca, în urma Dictatului de la Viena, să şi le continue la Timişoara şi Alba Iulia. A absolvit Facultatea de Filosofie a Universităţii din Cluj, după care a fost câţiva ani profesoară de liceu. Şi-a început cariera universitară la Facultatea de Filosofie a Universităţii „Babeş–Bolyai” din Cluj. A debutat în revista „Tribuna” (1959) cu un articol despre poetul belgian Émile Verhaeren. În 1972 şi-a susţinut teza de doctorat, intitulată <span class="CharOverride-2">Estetica lui Montaigne</span>. A colaborat la „Ramuri”, „Steaua”, „Tribuna”, „România literară”, „Jurnalul literar” ş.a., publicând studii, articole de critică şi istorie literară română şi franceză (Alexandru Macedonski, Arthur Rimbaud, Paul Verlaine), precum şi traduceri din scriitori şi poeţi francezi contemporani.</p>
			<p class="Heuristica-BASE">După o serie de studii pregătitoare, apărute în mai multe reviste literare, <span class="CharOverride-1">B. </span>publică în 1966 volumul <span class="CharOverride-2">Simbolismul românesc</span>, lucrare de anvergură, care urmăreşte evoluţia fenomenului simbolist autohton de la primele sale manifestări în literatura şi critica noastră până la recunoaşterea şi îmbrăţişarea deplină, după 1912, a principiilor noii estetici. Deşi marcată de unele comandamente ideologice ale epocii în care a fost elaborată – trecerea în revistă a unor lucrări de referinţă în plan european precum cele ale lui Guy Michaud sau Marcel Raymond fiind însoţită de consideraţii care acuză percepţia exclusiv estetică, „neştiinţifică” şi „pur impresionistă” a autorilor, în vreme ce critica socialistă a lui C. Dobrogeanu-Gherea este apreciată ca sesizând „adevărata adâncime” a fenomenului –, cartea rămâne o sinteză substanţială şi bine articulată, abundentul material literar de la sfârşitul veacului al XIX-lea şi începutul celui următor oferindu-i autoarei prilejul unor stratificări şi clarificări de ordin istorico-literar, sociologic şi estetic care pun în lumină contribuţia lui Ştefan Petică, Alexandru Macedonski, Traian Demetrescu, D. Anghel, N. Davidescu, Iuliu Cezar Săvescu, D. Iacobescu ş.a., ca şi a revistelor simboliste conduse de Ovid Densusianu sau de Ion Minulescu la naşterea şi afirmarea modernismului românesc. Aducând în discuţie toate marile probleme ale poeticii moderne – raportul dintre tradiţie şi inovaţie, muzicalitatea, formalismul, poezia pură, ideea autonomiei esteticului –, <span class="CharOverride-1">B. </span>punctează etapele şi trăsăturile esenţiale ale simbolismului românesc: apariţia sa ca reacţie la „suprasaturarea eminesciană”, urmată de impunerea noii literaturi ca alternativă la excesele sămănătorismului şi poporanismului; antiacademismul, „apologia inovaţiei” şi cultul pentru formă; în sfârşit, citadinismul, cosmopolitismul şi condiţia proletarului intelectual. În 1972 lucrarea este completată de <span class="CharOverride-2">Antologia poeziei simboliste româneşti</span>, în care numele fiecărui poet este însoţit de o prezentare biobibliografică, iar poeziile sunt reproduse direct din ediţiile princeps sau din reviste.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Simbolismul românesc</span>,<span class="CharOverride-2"> </span>Bucureşti, 1966; ed. postfaţă Constantin M. Popa, Craiova, 2009. <span class="CharOverride-1">Antologii:</span> <span class="CharOverride-2">Antologia poeziei simboliste româneşti</span>, Bucureşti, 1972. <span class="CharOverride-1">Traduceri:</span> Jacques Lusseyran, <span class="CharOverride-2">Împotriva profanării eului</span>, Cluj-Napoca, 1993.</p>
			<p class="Heuristica___m_RPR"><span class="CharOverride-1">Repere bibliografice: </span>Doina Graur, <span class="CharOverride-2">O monografie a simbolismului românesc</span>, CNT, 1966, 27; Mircea Anghelescu, <span class="CharOverride-2">Dicţionar de istorie literară contemporană: Lidia Bote</span>, LCF, 1966, 39; Gabriela Drăgoi, <span class="CharOverride-2">„Simbolismul românesc”</span>, IL, 1966, 10; Nicolae Manolescu, <span class="CharOverride-2">„Antologia poeziei simboliste româneşti”</span>, CNT, 1972, 20; Maria Dinu, <span class="CharOverride-2">„Simbolismul românesc”</span>, „Mozaicul”, 2011, 1; Goldiș, <span class="CharOverride-2">Critica</span>, <span class="CharOverride-2">85. &#9;</span><span class="Semnatura">L.H. </span></p>
			<p class="Heuristica-PRIMUL"><span class="titlu-12">BOTEANU, Gheorghe</span> (7.IV.1837, Bucureşti – 23.I.1902, Bucureşti), poet. Este fiul Zoei (n. Panaitescu) şi al lui Emanoil Boteanu, ofiţer. A urmat Şcoala Militară din Bucureşti şi s-a dedicat carierei armelor, devenind, în 1874, directorul Şcolii Militare din Iaşi. În 1877 era funcţionar în Ministerul de Război. Cere să fie trimis pe front şi participă la Războiul pentru Independenţă, fiind comandant al unui regiment de dorobanţi. Bolnav, în 1888 s-a retras din armată. </p>
			<p class="Heuristica-BASE">Ca poet, colonelul <span class="CharOverride-1">B.</span> a fost un colaborator modest la „Românul”, „Curierul de Iaşi”, „România liberă”, „Recreaţiuni literare” ş.a. Între 1882 şi 1885 era în comitetul de redacţie al revistei „Asachi” din Piatra Neamţ, alături de Calistrat Hogaş şi alţii. Din 1886 apare în „Revista literară”; ajunge prim-redactor al publicaţiei. În 1893 şi 1894 dă câteva poezii la „Literatorul” şi „Lumina”. Alexandru Macedonski îi consacră un portret în suplimentul „Ligii ortodoxe”. Îşi adună versurile în volumul <span class="CharOverride-2">Încercări poetice</span> (1860) şi, alături de amintiri, în <span class="CharOverride-2">Suvenire şi impresii ale unui copil al României</span> (1864), <span class="CharOverride-2">Poezii</span> (1885), <span class="CharOverride-2">Cartea mea</span> (1897). După modelul lui Macedonski, traduce parte din ele în franceză, publicându-le în „Revue de la Province”. Elegii în cea mai mare parte, versurile lui <span class="CharOverride-1">B.</span> evocă o iubită moartă, a cărei imagine, eterică, se supune convenţiei poetice a timpului. Meditaţia e comună, superficială, limbajul, împrumutat din lirica lui Eminescu. Într-o epistolă (<span class="CharOverride-2">D-lui C. Hogaş</span>), se dau chiar citate din <span class="CharOverride-2">Scrisorile</span> eminesciene. Şi în satire (<span class="CharOverride-2">Sunt membru redactor</span>) poetul,<span class="CharOverride-1"> </span>pe alocuri nu lipsit de duh, rămâne evident îndatorat modelelor sale, Grigore Alexandrescu şi M. Eminescu. Temerară este încercarea de a transpune <span class="CharOverride-2">Divina Comedie</span> a lui Dante în româneşte. Fragmente din această tălmăcire, făcută în proză, au apărut în „Revista literară” (1893–1894), alături de părţi traduse din <span class="CharOverride-2">Rolla</span>, poema lui Alfred de Musset<span class="CharOverride-2">.</span></p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Încercări poetice</span>, Bucureşti, 1860; <span class="CharOverride-2">Suvenire şi impresii ale unui copil al României</span>, Bucureşti, 1864; <span class="CharOverride-2">Don Alfons de Castilia</span>, Piatra Neamţ, 1882; <span class="CharOverride-2">Poezii</span>, Piatra Neamţ, 1885; <span class="CharOverride-2">Cartea mea</span>, Bucureşti, 1897. </p>
			<p class="Heuristica___m_RPR"><span class="CharOverride-1">Repere bibliografice:</span> Al. Macedonski, <span class="CharOverride-2">Colonelul Gh. Boteanu</span>,<span class="CharOverride-2"> </span>„Liga ortodoxă”, 1896, 7; [<span class="CharOverride-2">Gheorghe Boteanu</span>], „România militară”, 1902, 5; N. Iorga, <span class="CharOverride-2">Memorii din epoca renaşterii noastre politice</span>, RI, 1933, 7–9; <span class="CharOverride-2">Dicţ. lit. 1900, 121</span>; Sturdza, <span class="CharOverride-2">Familiile</span>, II, <span class="CharOverride-2">119–123.</span> &#9;<span class="Semnatura">S.C. </span></p>
			<p class="Heuristica-PRIMUL"><span class="titlu-12">BOTENI, Ion</span> (12.VII.1881, Boteni, j. Argeş – 15.VI.1949, Bucureşti), prozator. Fiu al moşneanului Niţă Croitoru, <span class="CharOverride-1">B.</span> va fi înscris oficial ca Ion Ionescu-Boteni, dar va semna, ca scriitor, Ion Boteni. A absolvit liceul la Câmpulung, în Muscel, apoi devine licenţiat al Facultăţii de Litere şi Filosofie (1906) şi al Facultăţii de Drept (1907) din Bucureşti. A fost profesor de franceză la câteva licee din Capitală, apoi ca titular până la pensionare la Liceul „Sf. Sava”, alcătuind şi editând (împreună cu Jules Barbier) manuale de franceză pentru clasele I–VIII din şcolile comerciale. În paralel, a profesat avocatura şi a activat în politică, fiind deputat liberal. Este unul dintre membrii fondatori ai Societăţii Scriitorilor Români (1909). </p>
			<p class="Heuristica-BASE"><span class="CharOverride-1">B. </span>a debutat la „Sămănătorul” (1905) şi a mai colaborat la „Ramuri”, „Neamul românesc”, „Universul literar” ş.a. Între 1907 şi 1908, apoi pentru câteva luni în 1916, a scos la Câmpulung şi Bucureşti revista literară „Muscelul”, iar la Bucureşti a redactat periodicul „Căminul nostru” (1910–1911). Primele două volume – <span class="CharOverride-2">Casa din Muscel</span> (1907) şi <span class="CharOverride-2">Din satul nostru</span> (1908) – conţin şi povestiri care au determinat încadrarea lor în sămănătorism. Formula e a prozei descriptive, având în centru satul muscelean, cu personaje şi obiceiurile de zi cu zi, într-o viziune simplă asupra vieţii, percepută în aspectele ei exterioare. Au fost remarcate spiritul de observaţie al autorului, autenticitatea şi pitorescul unei exprimări inspirate de graiul local. Alte două culegeri de proză scurtă – <span class="CharOverride-2">În zile de vacanţă</span> (1910) şi <span class="CharOverride-2">Scrisoarea din Cogealac şi alte nuvele</span> (1938) – reunesc consemnări ale unor întâmplări mărunte, cu oameni banali, trăind în penumbră. Povestirea <span class="CharOverride-2">Florica Mantului</span> (1931) relevă în viaţa satului şi aspecte dureroase, conflicte, drame. Satul, cu obiceiurile cotidiene, descrierea unor momente (naturale, sociale) mai deosebite constituie fundalul naraţiunii, căruia <span class="CharOverride-1">B.</span> nu pare să-i dea o semnificaţie anume. Prin personajul principal, a cărui biografie o urmăresc, „romanele” <span class="CharOverride-2">Pe Argeşel…</span> (1933) şi <span class="CharOverride-2">Moara din Vârtop</span> (1943) continuă naraţiunea din <span class="CharOverride-2">Florica Mantului.</span> Protagonistul, fiu al satului, parcurge un drum firesc, cu uşoare sinuozităţi, în care reuşita (un post de profesor în Bucureşti) este asigurată de calităţi intelectuale şi morale deosebite. Notele de călătorie din volumul <span class="CharOverride-2">Drumuri</span> (1910) dezvăluie un observator atent al spaţiilor noi şi al comportamentului oamenilor. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Casa din Muscel</span>, Câmpulung, 1907; <span class="CharOverride-2">Din satul nostru</span>, Bucureşti, 1908; <span class="CharOverride-2">Drumuri, </span>Bucureşti, 1910; <span class="CharOverride-2">În zile de vacanţă</span>, Bucureşti, 1910; <span class="CharOverride-2">Florica Mantului</span>, Bucureşti, 1931; <span class="CharOverride-2">Pe Argeşel…</span>, Bucureşti, 1933; <span class="CharOverride-2">Scrisoarea din Cogealac şi alte nuvele</span>, Bucureşti, 1938; <span class="CharOverride-2">Moara din Vârtop</span>, Bucureşti, 1943. </p>
			<p class="Heuristica___m_RPR"><span class="CharOverride-1">Repere bibliografice:</span> N. Iorga, <span class="CharOverride-2">România cum era până la 1918, </span>I, Bucureşti, 1972, <span class="CharOverride-2">178–180</span>; Ibrăileanu, <span class="CharOverride-2">Opere</span>, IV, <span class="CharOverride-2">192–194</span>; Iorga, <span class="CharOverride-2">Ist. lit. cont.</span>, II, <span class="CharOverride-2">120</span>; Paul I. Papadopol,<span class="CharOverride-2"> „Florica Mantului”. „Pe Argeşel…”</span>, U, 1934, 20; C. Fântâneru, <span class="CharOverride-2">„Scrisoarea din Cogealac”</span>, UVR, 1938, 27; Ion Chelcea, <span class="CharOverride-2">Ion Ionescu-Boteni</span>, ARG, 1981, 4. &#9;<span class="Semnatura">C.T. </span></p>
			<div class="_idGenObjectLayout-1">
				<div id="_idContainer014">
					<div id="_idContainer012" class="Basic-Text-Frame">
						<p class="Titlu-Nume-H">BOTEZ, Alice </p>
						<p class="Titlu-mic-DATE">(22.IX.1914, Slatina – 26.X.1985, Bucureşti), prozatoare, eseistă. </p>
					</div>
					<div id="_idContainer013" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="09B_951-1015_Boldur-Boureanu-web-resources/image/BOTEZ_ALIsCE.png" alt="" />
					</div>
				</div>
			</div>
			<p class="Heuristica-PRIMUL">Este fiică a Elenei (n. Ghiţescu) şi a lui Constantin Botez. Urmează Liceul „Regina Maria” din Capitală (absolvit în 1932) şi tot aici Facultatea de Litere şi Filosofie (terminată în 1938), preocupându-se în special de logică şi de filosofie. Frecventează cursurile profesorului Nae Ionescu, printre ai cărui studenţi favoriţi se numără. Este colegă cu Jeni Acterian. Îşi încheie studiile universitare cu o teză de logică filosofică despre structură (pe care o publică fragmentar în revista „Izvoare de filosofie”, în 1942). Imediat după absolvire, devine asistent la Facultatea de Litere şi Filosofie din Bucureşti. Ulterior lucrează ca profesoară de matematică şi de fizică la o şcoală din comuna Comana. În 1955 se angajează ca bibliograf la Biblioteca Centrală de Stat. </p>
			<p class="Heuristica-BASE">Debutul absolut este un scurt articol din 1937, <span class="CharOverride-2">Studenţii despre Mircea Eliade</span>, pe care <span class="CharOverride-1">B. </span>îl publică în „Vremea”, gest de solidarizare cu scriitorul care fusese îndepărtat, la solicitarea Ministerului Educaţiei (în urma acuzelor de pornografie aduse romanului <span class="CharOverride-2">Domnişoara Christina</span>), din funcţia de asistent onorific al lui Nae Ionescu. Scris în nota unui patetism reţinut, articolul este o evocare a cursurilor ţinute de Eliade. Între 1940 şi 1942 mai semnează sporadic recenzii şi cronici literare în „Vremea”. Scrie despre Emil Botta, Ion Pillat, Mihail Sadoveanu, Nae Ionescu, Ionel Teodoreanu, Constantin Noica. Tot în „Vremea” debutează ca prozatoare, publicând (într-un număr din august 1944) o nuvelă fantastică şi ezoterică, <span class="CharOverride-2">Asasinatul din pădurea Strâmbei Disperări</span>. După o tăcere de peste două decenii, în perioada postbelică, mai precis în anii ’70, va publica în „România literară”<span class="CharOverride-2"> </span>şi în „Luceafărul” eseuri despre paradigmele romanului european, de la F.M. Dostoievski la Marcel Proust şi apoi la Alain Robbe-Grillet, Michel Butor şi Nathalie Sarraute. De un eclectism spectaculos, apelând la argumente din sfera filosofiei sau a istoriei ştiinţelor, invocând teoriile einsteiniene despre relativitatea spaţio-temporală, dar şi discontinuitatea energiei teoretizată de Max Planck, geometriile neeuclidiene, psihologia funcţională şi psihanaliza ori noile concepţii vitaliste şi integraliste ale biologiei, eseurile (fragmente dintr-un foarte amplu studiu din păcate pierdut) formulează observaţii privitoare la metamorfozele prozei europene a secolului al XX-lea, cu insistenţă asupra unor mutaţii precum relativizarea perspectivei narative, multiplicarea instanţelor naratoriale, discontinuitatea epicului, imposibilitatea de a reduce povestea la o acţiune liniară, desfăşurată într-o unică dimensiune temporală. Pentru <span class="CharOverride-1">B.</span>, asemenea mutaţii ale discursului prozastic nu merg însă în direcţia radicală a experimentelor Noului Roman. Războiul şi, apoi, instaurarea regimului comunist, cele aproape două decenii de ingerinţă a ideologiei comuniste în literatură fac ca debutul ei editorial să se producă târziu, în perioada „dezgheţului”, cu romanul <span class="CharOverride-2">Iarna Fimbul</span> (1968), rămas pînă azi cea mai cunoscută carte a autoarei. Mitul nordic al „Iernii Fimbul” (echivalent cu Kali Yuga – a patra şi ultima etapă din ciclul unei civilizaţii) îi serveşte scriitoarei ca pretext simbolic pentru construirea unei naraţiuni parabolice a cărei notă definitorie este preferinţa pentru decorurile crepusculare şi pentru reflecţia asupra istoriei în criză, asupra epocilor de decadenţă. La un prim nivel <span class="CharOverride-2">Iarna Fimbul</span> este o cronică de familie desfăşurată pe durata unui secol – de la mijlocul veacului al XIX-lea până la sfârşitul lui octombrie 1946 –, epicul urmând legile unei cronologii neliniare, derutante. Istoriile familiilor Duca, Vatarzi şi Delasena se întreţes într-o naraţiune concepută capricios, printr-un permanent du-te-vino între prezent şi trecut, şi asumată de zece naratori diferiţi, pluriperspectivismul fiind împins până la ultimele consecinţe. Majoritatea exegeţilor (de la Ov. S. Crohmălniceanu la Liviu Petrescu) au încercat să reconstituie aceste istorii de familie, imposibil de povestit, pe firul unei logici deterministe şi al unei cronologii liniare. Simplificând prin repovestire romanul, comentatorii l-au situat în descendenţa <span class="CharOverride-2">Ciclului Comăneştenilor</span> (al lui Duiliu Zamfirescu) şi a romanelor Hortensiei Papadat-Bengescu din <span class="CharOverride-2">Ciclul Hallipilor</span>, sugerând totodată că eventuala dificultate a construcţiei narative ar fi efectul unui artificiu tehnic bazat pe simpla permutare a secvenţelor epice. O paranteză metatextuală asumată, în contrast cu restul capitolelor, de un narator omniscient devoalează însă intenţii ironic-subversive. Imaginea labirintului circumscrie autoreferenţial structura <span class="CharOverride-2">Iernii Fimbul</span>. Modernist prin orchestrarea unui flux al conştiinţei, după un model furnizat de frecventarea unor prozatori precum Henry James, James Joyce, Virginia Woolf, Aldous Huxley, William Faulkner sau Lawrence Durrell, romanul este totodată, prin dimensiunea sa autoreferenţială, meta- şi intertextuală, un experiment atipic pentru proza românească de la sfârşitul anilor ’60 din secolul trecut, articulând printre rânduri interogaţii ce au în vedere raportul dintre discurs şi adevărul faptic, disimetria dintre referent şi semnul scriptural, limita dintre adevărul istoric şi verosimilul ficţional. „Cronici de familie” atipice sunt şi romanele <span class="CharOverride-2">Pădurea şi trei zile</span> (1970) şi <span class="CharOverride-2">Eclipsa</span> (1979). Artificiul epic al însemnărilor disparate, al documentelor de familie, o serie întreagă de procedee metatextuale organizează, ca şi în <span class="CharOverride-2">Iarna Fimbul</span>, naraţiunea. Pagini cu aparenţă de proză tradiţională alternează cu pagini scrise în maniera Noului Roman. Tema vinovăţiei, a damnării şi a ispăşirii – cu subtemele obsedante: incestul şi disoluţia familiei – şi, pe de altă parte, tema războiului, înţeles ca suspendare a timpului, ca violentă proiectare în mit, unesc într-un triptic <span class="CharOverride-2">Iarna Fimbul</span>, <span class="CharOverride-2">Pădurea şi trei zile</span> şi <span class="CharOverride-2">Eclipsa</span>. Roman parabolic, iniţiatic şi livresc, <span class="CharOverride-2">Eclipsa</span> imaginează o istorie cu ecouri din Dostoievski, derulată în atmosfera gotică a unui burg transilvan care, adăpostind o comunitate organizată după legile unei grupări oculte, se aseamănă întrucâtva cu mănăstirea din romanul lui Umberto Eco. Acestor cărți li se adaugă, în ansamblul unui proiect prozastic coerent, un fals poem dramatic cu tramă istorică, <span class="CharOverride-2">Dioptrele sau Dialog la zidul caucazian</span> (1975), şi romanul <span class="CharOverride-2">Emisfera de dor</span> (1979; Premiul Uniunii Scriitorilor). Experiment literar, <span class="CharOverride-2">Dioptrele...</span> este dificil de încadrat într-un gen şi într-o formulă; canavaua dramatică şi tema istorică sunt mai mult aparenţe. Presupusa piesă de teatru precedată de un eseu pe tema oglinzii este mai degrabă un colocviu, un „banchet” (în sens platonician), evocând tradiţia intelectuală a dialogurilor Antichităţii. Participarea prinţului Dimitrie Cantemir la campania caucaziană din 1722 iniţiată de ţarul Petru I se dovedeşte un simplu pretext pentru o <span class="CharOverride-2">mise en scène</span> a spectacolului unei gândiri baroce. Ca de obicei, pe autoare o preocupă nu atât evenimentul în sine, întâmplat sau imaginat, cât perspectivele multiple asupra evenimentului, glosa livrescă prilejuită de acesta, istoria în aspectul ei controversabil de „ficţiune”. <span class="CharOverride-2">Emisfera de dor</span>, roman având ca subiect constituirea unei legende a invincibilităţii dacice, este un dialog intertextual cu <span class="CharOverride-2">Memoriile lui Hadrian</span>, cartea Margueritei Yourcenar. Exegeza a asemănat-o insistent pe <span class="CharOverride-1">B.</span> cu Hortensia Papadat-Bengescu, situând-o în categoria autoarelor interesate de investigaţia psihologică, de conturarea unor tipologii umane, de microcosmosul social. În realitate, nu se poate vorbi de o înrudire între cele două scriitoare sau, într-un cerc mai larg, cu exponentele interbelice ale „sufletului feminin”. Pe Hortensia Papadat-Bengescu autoarea <span class="CharOverride-2">Eclipsei</span> a citit-o târziu şi în nici un caz în cheie psihologistă. Iar lirismul ce i-a fost imputat nu o dată nu este expresia sentimentalismului şi a reveriei „feminine”, ci un lirism de factură cerebrală. <span class="CharOverride-1">B.</span> scrie o proză intens intelectuală, cultivă discursul polifonic, bazat pe jocul infinit al perspectivelor, pe fragmentarism, pe intertext şi autoreferenţialitate, asumându-şi în acelaşi timp opţiunea pentru o scriitură-trăire autentică, în buna tradiţie a existenţialismului interbelic redimensionat sub zodia experimentului. Personajele reflectă eclectismul scriitoarei înseşi. În funcţie de perspectiva din care sunt privite, acestea par a veni fie dinspre Dostoievski, fie dinspre Alain Robbe-Grillet, fie dinspre E.T.A. Hoffman, E.A. Poe ori dinspre J.L. Borges. Sunt, la diferite niveluri, personaje într-o proză introspectivă, într-una cvasifantastică (ori măcar fantasmatică) ori într-o proză mistico-parabolică, discret subversivă. Cărturarul, cronicarul, războinicul, călăul, ceasornicarul, orfevrierul, femeia fatală, nebunul, muzicianul, pictorul, circarul, antreprenorul de pompe funebre, judecătorul, alchimistul, preotul, anarhistul ş.a. participă la evenimente cu multe straturi de semnificaţie, de la un nivel similirealist la unul mistic, magic ori autorefernţial. Toţi trec dintr-o carte a autoarei în alta, sub nume şi sub înfăţişări diferite, evoluând într-un spaţiu saturat de simboluri, jalonat deopotrivă de imagini ale Centrului (castelul, hanul izolat, muzeul, cetatea, turnul, insula, circul, scena, piaţa publică etc.) şi ale des-centrării (labirintul, pădurea, oglinda, spaţiul deschis al visului). Istoriile narate de <span class="CharOverride-1">B.</span> se desfăşoară într-un fel de „spaţiu-timp” care conjugă succesiunea şi simultaneitatea, muzica şi imaginea picturală. Ultimul volum antum al autoarei, <span class="CharOverride-2">Insula albă</span> (1984), reuneşte o serie de povestiri insolite, cu armătură livrescă şi cu subtext alchimic, în acord cu strategia narativă a cărţilor anterioare. Postum, va mai apărea falsul jurnal intitulat <span class="CharOverride-2">Cartea realităţilor fantastice</span> (2001), scris între 1937 şi 1939 la sugestia lui Nae Ionescu; notaţia confesivă ocoleşte cu excesivă discreţie întâmplările anodine ale cotidianului, spre a contura o realitate secundă, mai pură, ţesută din însemnări poematice, din reflecţii pe marginea unor teme precum căutarea unei „substanţe universale” şi din transcrierea unor vise ori a unor trăiri cvasimistice. </p>
			<p class="Heuristica_CITAT">Alice Botez reuşeşte în chip aproape miraculos, cu o siguranţă rar întâlnită, să intuiască ,,sângele“ viu al fiecărei date istorice, al oricărei informaţii, pe care să-l transfere apoi, inspirat, unor consideraţii filosofice. Această permanentă echilibrare – scriitoarea pare că ,,ia“ din seducţia pitorescului pentru a o da raţionamentului, ,,tezei“ – conferă o anumită egalitate scrisului său. Ar fi greu de spus, de aceea, care dintre cărţile sale este cea mai bună, pentru că imediat ce am opta pentru una le-am regreta pe celelalte. Deşi critica şi-a exprimat preferinţa pentru unele romane (I<span class="CharOverride-5">arna Fimbul </span>şi<span class="CharOverride-5"> Eclipsa</span>, îndeosebi), aceste opţiuni par, după lectura întregii opere a autoarei, destul de arbitrare. Există o egalitate de tensiune la Alice Botez, în sensul cel mai fericit pentru literatură. Prozatoarea nu a adunat ce a avut mai bun într-o carte pentru a le scrie din resturi pe celelalte. Ea a refăcut, de cinci ori – editorial – aceeaşi istorie, pe care, asemeni unor eroi ai săi, şi-a dorit-o exhaustivă. O istorie de idei privind Istoria, o adevărată ,,bancă“ de gânduri. Opera sa poate fi înţeleasă şi ca un etern ,,divan al înţeleptului cu lumea“, un divan în care, însă, judecata se completează cu plăcerea, împinsă până la senzualitate, de a analiza toate aspectele, toate laturile procesului. </p>
			<p class="Heuristica_CITAT_semnat">TIA ȘERBĂNESCU</p>
			<p class="Heuristica___mici"><span class="CharOverride-1">SCRIERI</span>: <span class="CharOverride-2">Iarna Fimbul</span>, Bucureşti, 1968; <span class="CharOverride-2">Pădurea şi trei zile. Varianta scenelor</span>, Bucureşti, 1970; <span class="CharOverride-2">Dioptrele sau Dialog la zidul caucazian</span>, Bucureşti, 1975; <span class="CharOverride-2">Eclipsa</span>, Bucureşti, 1979; <span class="CharOverride-2">Emisfera de dor</span>, Bucureşti, 1979; <span class="CharOverride-2">Insula albă</span>, Bucureşti, 1984; <span class="CharOverride-2">Cartea realităţilor fantastice</span>, Bucureşti, 2001.</p>
			<p class="Heuristica___m_RPR"><span class="CharOverride-1">Repere bibliografice: </span>Valeriu Cristea, <span class="CharOverride-2">„Iarna Fimbul”</span>, GL, 1968, 15; Florin Manolescu, <span class="CharOverride-2">„Iarna Fimbul”</span>, LCF, 1968, 32; Ov.S. Crohmălniceanu, <span class="CharOverride-2">„Iarna Fimbul”</span>, VR, 1968, 11; Sorin Alexandrescu, <span class="CharOverride-2">Foşnetul timpului</span>, LCF, 1968, 51; S. Damian, <span class="CharOverride-2">„Iarna Fimbul”</span>, RL, 1969, 7; Mircea Iorgulescu, <span class="CharOverride-2">„Pădurea şi trei zile”</span>, RL, 1970, 40; Valentin Taşcu, <span class="CharOverride-2">„Pădurea şi trei zile”</span>, TR, 1971, 7; Petrescu, <span class="CharOverride-2">Scriitori</span>, <span class="CharOverride-2">114–115</span>; Octavian Soviany, <span class="CharOverride-2">„Dioptrele”</span>, ECH, 1976, 4; Dana Dumitriu, [<span class="CharOverride-2">Alice Botez</span>], RL, 1977, 17, 1979, 52, 1984, 39; Nicolae Manolescu,<span class="CharOverride-2"> „Un subiect atât de actual, atât de bogat”</span>, RL, 1979, 33; Mircea Muthu, <span class="CharOverride-2">La marginea geometriei</span>, Cluj-Napoca, 1979, <span class="CharOverride-2">155–159</span>; Mihai Ungheanu, <span class="CharOverride-2">„Emisfera de dor”</span>, LCF, 1980, 4; Ilie Guţan, <span class="CharOverride-2">Fascinaţia legendei</span>, VR, 1980, 2; Vasile Popovici, <span class="CharOverride-2">Forma labirintului</span>, LCF, 1980, 37; Cornel Ungureanu, <span class="CharOverride-2">Romanul cercetării</span>, RL, 1981, 4; Ion Bogdan Lefter, <span class="CharOverride-2">Opt povestiri retrospective</span>, RL, 1985, 24; Tia Şerbănescu, <span class="CharOverride-2">Alice Botez în ţara simbolurilor</span>, RL, 1986, 51; Arșavir Acterian, <span class="CharOverride-2">Profil peste timp</span>,<span class="CharOverride-2"> </span>MS, 1993, 1–4; Cozea, <span class="CharOverride-2">Prozatoare</span>, <span class="CharOverride-2">25–81</span>; Lovinescu, <span class="CharOverride-2">Unde scurte</span>, III, <span class="CharOverride-2">141–144</span>; <span class="CharOverride-2">Dicț. scriit. rom.</span>,<span class="CharOverride-2"> </span>I, <span class="CharOverride-2">331–333; Dicț. analitic, </span>II, <span class="CharOverride-2">148–149</span>; Micu, <span class="CharOverride-2">Ist. lit.</span>, <span class="CharOverride-2">549–551</span>; Alina Niţu, <span class="CharOverride-2">Alice Botez</span>, CC, 2000, 9–12. &#9;<span class="Semnatura">B.B.-C.</span></p>
			<div class="_idGenObjectLayout-1">
				<div id="_idContainer017">
					<div id="_idContainer015" class="Basic-Text-Frame">
						<p class="Titlu-Nume-H">BOTEZ, Demostene </p>
						<p class="Titlu-mic-DATE">(29.VI.1893, Hulub, j. Botoşani – 18.III.1973, Bucureşti), poet, prozator, publicist, traducător. </p>
					</div>
					<div id="_idContainer016" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="09B_951-1015_Boldur-Boureanu-web-resources/image/botd01.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Ecaterinei (n. Chirica) şi al lui Anghel Botez, preot. <span class="CharOverride-1">B.</span> a avut o copilărie mai deosebită, care i-a modelat şi orientat sensibilitatea, cum au făcut-o şi atmosfera elitistă a Liceului Internat din Iaşi, absolvit în 1912, şi, mai cu seamă, şcoala de literatură şi de spirit care era cercul revistei „Viaţa românească”. Din 1915 este licenţiat al Facultăţii de Drept ieşene. Participă ca ofiţer la Primul Război Mondial (1916–1917). După demobilizare reuşeşte să se impună ca avocat, făcând o carieră remarcabilă, încheiată ca vicepreşedinte al Uniunii Avocaţilor din România (1948). Activ şi pe tărâm politic în cadrul Partidului Naţional Ţărănesc, a fost chemat la Bucureşti pentru a prelua conducerea oficiosului acestui partid, ziarul „Dreptatea” (1934). După al Doilea Război Mondial se angajează din plin în promovarea politicii oficiale, deţinând funcţii importante în domeniul culturii. Printre altele, a fost redactor-şef la „Tânărul scriitor” (1956–1957), redactor-şef (1962–1965) şi director (1965–1973) la „Viaţa românească”, preşedinte al Uniunii Scriitorilor (1964–1965), devenind deputat, academician etc., fiind distins cu premii, Ordinul Muncii ș.a. Ca poet, a debutat la „Arhiva” (Iaşi, 1911), iar ca jurnalist la „Opinia” (Iaşi, 1913). A mai colaborat cu versuri, proză, articole literare, sociale, politice la „Rampa”, „Convorbiri literare”, „Viaţa românească”, „Cronica”, „România”, „Însem&#173;nări literare”, „Adevărul literar şi artistic”, „Adevărul”, „Cuvântul liber”, „Vremea”, „Timpul”, „Gazeta literară”, „România” (la unele fiind şi redactor) şi la multe altele. A semnat şi D. Razu. Cele mai reprezentative articole sociale au fost adunate în volumele <span class="CharOverride-2">Comedia umană </span>(1940), <span class="CharOverride-2">Chipuri şi măşti</span> (1965), <span class="CharOverride-2">Fapte diverse</span> (1969). Rămase antum în periodice sunt comentariile literare, care au sensul unor mărturii de cititor, al unei „critici de însoţire”, împărtăşind un preaplin al impresiilor de lectură. </p>
			<p class="Heuristica-BASE">După debutul editorial cu o plachetă de versuri patriotice, <span class="CharOverride-2">Munţii</span> (1918; Premiul Academiei Române), lui <span class="CharOverride-1">B. </span>îi apar patru volume: <span class="CharOverride-2">Floarea pământului</span> (1920; Premiul Academiei Române), <span class="CharOverride-2">Povestea omului</span> (1923), <span class="CharOverride-2">Zilele vieţii</span> (1927) şi <span class="CharOverride-2">Cuvinte de dincolo</span> (1934), care îi conturează fizionomia poetică. Imaginea proaspătă, dinamică, a dimineţii, fecioară ce toarnă lumină dintr-o amforă, e o viziune dominantă iniţial, redimensionându-se în alte câteva poezii, în care lumina armonizează elementele, infuzându-le o energie creatoare. Treptat, apar umbre – uşoare melancolii, apoi dureri provocate de nelinişti mai adânci. Dezrădăcinarea, îndepărtarea de natură, revelaţiile paradoxale ale spiritului duc la o rătăcire printre incertitudini, creează o predispoziţie pentru receptarea predilectă a răului, a vieţii ca pedeapsă. Suferinţa devine principalul conţinut al trăirii şi imaginile care induc stări de nelinişte, timorare, urât, oboseală predomină. Natura însăşi pare o ţesătură de viziuni şi simboluri care alimentează răul sau chiar constituie un spaţiu malefic („pământul îmi pare un proaspăt mormânt”). Decorul citadin meschin, succesiunea mecanică a zilelor, întâmplările mărunte, pustiul străzilor sunt secvenţe ale unei vieţi devitalizate. Elementele derizorii, de bâlci şi panoramă, inundă subconştientul ca o apă tulbure, purtătoare de semnale şi ecouri ce se destramă şi reduc la absurd existenţa. Cântecul „catirincii”, jalnic, răscolitor, amestec de tonuri stridente şi pure, sugerează paradoxul trăirilor şi trezeşte durerea neîmplinirilor din trecut. Un tablou autumnal obişnuit, frecvent exploatat în recuzita simbolistă (copaci negri, frunze moarte într-o pâclă încremenită), pare un uriaş cimitir în care oamenii, „mai goi de visuri, mai săraci de viaţă, înmormântaţi în toamnă şi ceaţă”, se descompun. Ploaia şi ceaţa măresc indeterminarea, vagul şi sunt agenţi ai izolării şi degradării, ai uniformizării materiei. Presimţită în letargia târgului sau activată de clopotele şi cortegiile de înmormântare, „teama morţii” pluteşte deasupra oraşului ca un „liliac tăcut şi uriaş”. Pe de altă parte, somnul, ca preludiu al trecerii în nefiinţă, este o stare binefăcătoare, de uitare, de linişte, dincolo de durere, o misterioasă satisfacţie pe care o aduce vecinătatea cu veşnicia. Insinuându-se tot mai profund, ideea morţii capătă o intensitate paralizantă, producând viziuni ale propriei dispariţii („cuvinte de dincolo”). Totul se canalizează într-o perpetuă căutare de sine, într-un efort de înţelegere a propriei esenţe. Poetul vibrează şi simte intens nevoia comunicării pentru a-şi disimula singurătatea, efemeritatea, absurdul, fiind interpretul unui cântec de demult, desuet şi sentimental. Înseşi ritmurile, caracterul iterativ al vieţii („Ca nişte minutare pe un cadran/ Ne învârtim pe-acelaşi loc închis/ Ne deşteptăm şi iar cădem în vis”) fac versul „banal”, „trist, monoton şi vechi”. Poezia lui <span class="CharOverride-1">B.</span> are o atmosferă specifică, tenebroasă şi apăsătoare. Metaforele relevă sensuri şi conotaţii negative, iar lexicul este suprasaturat cu noţiuni din sfera semantică a morţii, descompunerii, pierderii, suferinţei, tristeţii, singurătăţii, indeterminării, banalului, monotoniei, încremenirii etc. Exprimarea directă, tonul familiar şi cam monocord constituie modul propriu al unei lirici lipsite de amploare vizionară, dar autentică prin fidelitatea faţă de aspiraţia unui suflet de a se revela sieşi şi lumii. Poetul a fost socotit un modernist nu numai datorită unor motive, culori şi tonalităţi asemănătoare cu cele ale simbolismului, ci, mai ales, graţie unor imagini fruste, bogate. În anii ’50 ai secolului trecut, dezicându-se cu oarecare stinghereală de temele şi spiritul poeziilor din perioada interbelică, <span class="CharOverride-1">B.</span> opune metaforei „floarea pământului” din 1920 alta plină de semnificaţii ce se vor optimiste, „floarea soarelui”, care devine şi titlul primului volum (1953) de stihuri „noi”. Acesta, ca şi bună parte din culegerile care au urmat, are un caracter conjunctural, ilustrând o modalitate „artistică” de angajare politică. Mai târziu poetul revine la drumul abandonat şi publică două volume – <span class="CharOverride-2">Aproape de pământ</span> (1968) şi <span class="CharOverride-2">Na greu’ pământului</span> (1970) –, unde recuperează câteva din însemnele lui interbelice. Dar contemplarea vieţii cotidiene şi a naturii, meditaţia asupra timpului, percepţia tot mai acută a stingerii, interogarea asupra propriului destin de creator, cu speranţa că nu va lăsa în urmă doar „o mână de cenuşă”, nu mai au forţa expresivă de altădată.</p>
			<p class="Heuristica-BASE">Proza cu care <span class="CharOverride-1">B. </span>a debutat în ziarul „România” (Iaşi, 1917) şi, parţial, cea din volumele <span class="CharOverride-2">Roman perpetuu</span> (1928) şi <span class="CharOverride-2">Dumnezeu</span> (1936) este legată direct de experienţa războiului. Zguduit de proporţiile tragediei, autorul consemnează fapte ce provoacă traume grave în conştiinţe, mergând până la psihoză şi delir. <span class="CharOverride-2">Roman perpetuu</span> ilustrează lapidar ideea repetabilităţii existenţelor individuale, determinate de condiţii imuabile. Personajele nu pot deveni „eroi”, creatori de acţiune şi destin, ci doar victime, figurând în desfăşurări impuse din afară. În romanul <span class="CharOverride-2">Ghiocul</span> (1934) ideea de predestinare e sugerată încă din titlu. Preotul Valeriu Darie luptă să-şi reprime structura pasională, dar până la urmă cade în păcat. Protagonistul – urmărit şi în <span class="CharOverride-2">Înălţarea la cer</span> (1938) – este dominat de o etică a ispăşirii, retrăgându-se în sihăstrie şi murind, simbolic, pe creasta unui munte, cu iluzia „înălţării”. Alternând cu povestea principală, alt plan al naraţiunii îl are în centru pe fiul preotului, Andrei, elev, supus şi el patimilor erotice. Viaţa de internat, ambianţa unei mari şcoli ieşene, diversitatea tipurilor de liceeni, melancolia adolescentului chinuit de misterele senzualităţii, neliniştit în aşteptarea unui „ceva” nedefinit sunt prinse în secvenţe viabile, coerente. Şi în <span class="CharOverride-2">Obsesia</span> (1946) componenta erotică este privită ca una din trăsăturile esenţiale ale răului uman, făcând mai pregnantă viziunea întunecată asupra lumii ca fiinţare anarhică, absurdă, tragică. <span class="CharOverride-2">Oameni de lut</span> (1947) absolutizează această perspectivă. Ultimul roman, <span class="CharOverride-2">Document</span> (1964), aparţinând scrisului sociologizant, obedient față de imperativele ideologice ale momentului, este o demonstraţie tendenţioasă a modului cum erau oprimaţi ţăranii în trecut. Şi în literatura de călătorie, se manifestă două maniere de a consemna realitatea. <span class="CharOverride-2">În căutarea mea</span> (1933) cuprinde însemnările dintr-o croazieră pe Marea Mediterană. Călătorind, vizitând vestigiile unor vechi civilizaţii, <span class="CharOverride-1">B.</span> înregistrează aspecte ale aceleiaşi umanităţi în veşnică mişcare, cu sens nelămurit, alimentându-i sentimentul intens al efemerităţii, al inutilităţii, conştiinţa unei existenţe haotice, repetabile, într-o iremediabilă decădere. Găseşte expresia potrivită, ca o reacţie spontană proprie scriitorului lucid, sensibil şi cu intuiţia imponderabilului. Celelalte cărţi de călătorie – <span class="CharOverride-2">Curcubeu peste Dunăre</span> (1956) şi <span class="CharOverride-2">Prin U.R.S.S.</span> (1962) – sunt mai mult materiale de propagandă. Proza lui <span class="CharOverride-1">B.</span> este întregită de <span class="CharOverride-2">Memorii</span> (I–II, 1970–1973), în care este reluat şi conţinutul mai vechiului opuscul <span class="CharOverride-2">Lumea cea mică</span> (1944). Amintirile din copilărie, cu trăirile sale unice, refac procesul înţelegerii treptate a lumii într-un spaţiu specific. Alte evenimente autobiografice capătă un relief deosebit, în texte dense, vibrante. Principalul mobil al scrierii este evocarea, învăluită de căldură şi admiraţie, a celor pe care i-a cunoscut îndeaproape: Mihai Ralea, Ionel Teodoreanu, Al. O. Teodoreanu, Al. A. Philippide, Cezar Petrescu, C. Stere, Mihail Sadoveanu. După creionări rapide ale portretelor altor membri ai cercului „Viaţa românească”, se opreşte pe larg la G. Ibrăileanu, cu dorinţa de a da imaginea unei existenţe unice, patetice, de o impunătoare semnificaţie. Literatura pentru copii este un capitol extins al activităţii lui <span class="CharOverride-1">B.</span>: <span class="CharOverride-2">Picu şi Gheorghiţă</span> (1956), <span class="CharOverride-2">Lanterna magică</span> (1956), <span class="CharOverride-2">Bucuria tinereţii</span> (1957), <span class="CharOverride-2">Şantier</span> (1964), <span class="CharOverride-2">Povestea greierului</span> (1964), <span class="CharOverride-2">Povestea Mărgicăi</span> (1970). După 1948 s-a ocupat constant de traduceri, semnând (uneori în colaborare) tălmăciri după opere de Molière, Gustave Flaubert, Madame de La Fayette, A.S. Puşkin, Jules Renard, Raymond Radiguet, Maxim Gorki, Valéry Larbaud, Bertolt Brecht ş.a. A prelucrat în versuri o mai veche versiune din <span class="CharOverride-2">Norii </span>de Aristofan. A mai versificat, stilizat şi prefaţat numeroase transpuneri din literaturile sovietică, bulgară, maghiară, germană, chineză ş.a. Receptată favorabil la vremea apariţiei, poezia lui <span class="CharOverride-1">B.</span> a fost considerată reprezentativă pentru modernismul românesc. Începând cu anul 1922, unele poeme au fost traduse şi au intrat în antologii apărute în limbile maghiară, franceză, engleză, spaniolă ş.a. După 1950 numărul tălmăcirilor din opera sa este mult mai mare, cuprinzând şi versiuni în limbile rusă, germană, italiană, portugheză ş.a.</p>
			<p class="Heuristica_CITAT">Puţin personală prin armonia exterioară a versului şi limbă, această poezie se personalizează şi se modernizează chiar prin imagine. În dezlănţuirea imaginismului frenetic al poeziei contemporane, Demostene Botez e unul din cei mai fecunzi şi mai originali creatori de expresie figurată, de comparaţii proaspete şi graţioase…</p>
			<p class="Heuristica_CITAT_semnat">E. Lovinescu</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Munţii, </span>Iaşi, 1918; <span class="CharOverride-2">Floarea pământului</span>, Iaşi, 1920; <span class="CharOverride-2">Povestea omului</span>, Iaşi, 1923; <span class="CharOverride-2">Zilele vieţii</span>, Bucureşti, 1927; <span class="CharOverride-2">Roman perpetuu</span>, Bucureşti, 1928; <span class="CharOverride-2">În căutarea mea, </span>Bucureşti, 1933; <span class="CharOverride-2">Cuvinte de dincolo</span>, Bucureşti, 1934; <span class="CharOverride-2">Ghiocul</span>, Bucureşti, 1934; <span class="CharOverride-2">Dumnezeu</span>, Bucureşti, 1936; <span class="CharOverride-2">Înălţarea la cer</span>, Bucureşti, [1938]; <span class="CharOverride-2">Comedia umană</span>, Bucureşti, 1940; <span class="CharOverride-2">Pământ şi om</span>, Bucureşti, 1942; <span class="CharOverride-2">Lumea cea mică</span>, Bucureşti, 1944; <span class="CharOverride-2">Obsesia</span>, Bucureşti, 1946; <span class="CharOverride-2">Oameni de lut</span>, Bucureşti, 1947; <span class="CharOverride-2">Floarea soarelui, </span>Bucureşti, 1953; <span class="CharOverride-2">Sfredeluş, </span>Bucureşti, 1953; <span class="CharOverride-2">Hoţu şi Pachiţa</span>, Bucureşti, 1954; <span class="CharOverride-2">Versuri alese</span>, Bucureşti, 1955; <span class="CharOverride-2">Curcubeu peste Dunăre</span>, Bucureşti, 1956; <span class="CharOverride-2">Oameni în lumină</span>, Bucureşti, 1956; <span class="CharOverride-2">Lanterna magică</span>, Bucureşti, 1956; <span class="CharOverride-2">Picu şi Gheorghiţă</span>, Bucureşti, 1956; <span class="CharOverride-2">Bucuria tinereţii</span>, Bucureşti, 1957; <span class="CharOverride-2">Prin ani</span>, Bucureşti, 1958; <span class="CharOverride-2">Carnet</span>, Bucureşti, 1961; <span class="CharOverride-2">Hoinăreli prin natură</span> (în colaborare cu Ionel Pop), Bucureşti, 1961; ed. 2, Bucureşti, 1965; <span class="CharOverride-2">Scriitori, carte, cititor</span>, Bucureşti, 1961; <span class="CharOverride-2">Prin U.R.S.S.</span>, Bucureşti, 1962; <span class="CharOverride-2">Noaptea luminată</span>, Bucureşti, 1962; <span class="CharOverride-2">Oglinzi</span>, Bucureşti, 1963; <span class="CharOverride-2">Document</span>, Bucureşti, 1964; <span class="CharOverride-2">Însemnările lui Andrei Chirică</span>, Bucureşti, 1964; <span class="CharOverride-2">Povestea greierului</span>, Bucureşti, 1964; <span class="CharOverride-2">Şantier</span>, Bucureşti, 1964; <span class="CharOverride-2">Chipuri şi măşti</span>, Bucureşti, 1965; <span class="CharOverride-2">În faţa timpului</span>, Bucureşti, 1967; <span class="CharOverride-2">Povestea brazilor şi a hârtiei</span>, Bucureşti, 1967; <span class="CharOverride-2">Aproape de pământ</span>, Bucureşti, 1968; <span class="CharOverride-2">Fapte diverse</span>, Bucureşti, 1969; <span class="CharOverride-2">Na greu’ pământului</span>, Bucureşti, 1970; <span class="CharOverride-2">Povestea Mărgicăi</span>, Bucureşti, 1970; <span class="CharOverride-2">Memorii</span>, I–II, Bucureşti, 1970–1973; <span class="CharOverride-2">Scrieri</span>, I–IV, Bucureşti, 1971–1973;<span class="CharOverride-2"> Patria și oamenii ei, </span>București, 1972; <span class="CharOverride-2">Tramvaiul de noapte</span>, Bucureşti, 1973. <span class="CharOverride-1">Traduceri:</span> Jean Richepin, <span class="CharOverride-2">Morţi bizare</span>, Bucureşti, f.a.; <span class="CharOverride-2">Antologia poeţilor decembrişti. 1826–1951</span>, Bucureşti, 1951 (în colaborare cu Claudia Millian şi C. Argeşanu); Maxim Gorki, <span class="CharOverride-2">Viaţa lui Clim Samghin</span>, I–IV, Bucureşti, 1951–1953; A.N. Stepanov, <span class="CharOverride-2">Port Arthur</span>, I–II, Bucureşti, 1952 (în colaborare cu Melania Livadă); N.I. Vapţarov, <span class="CharOverride-2">Poeme</span>, Bucureşti, 1952 (în colaborare cu Maria Banuş şi Vlaicu Bârna); Dimos Rendis, <span class="CharOverride-2">Pământul patriei</span>, Bucureşti, 1953 (în colaborare cu Letiţia Papu); Aristofan, <span class="CharOverride-2">Norii</span>, Bucureşti, 1955 (în colaborare cu Şt. Bezdechi); Molière, <span class="CharOverride-2">Sganarel sau Încornoratul închipuit</span>, în Molière, <span class="CharOverride-2">Opere</span>, I, Bucureşti, 1955; Gustave Flaubert, <span class="CharOverride-2">Doamna Bovary</span>, pref. Tudor Vianu, Bucureşti, 1956; Victor Hugo, <span class="CharOverride-2">Versuri, </span>pref. Valentin Lipatti, Bucureşti, 1958 (în colaborare); Pramudia Ananta Toer, <span class="CharOverride-2">Povestiri indoneziene</span>, Bucureşti, 1960; Tewfik El Hakim, <span class="CharOverride-2">Jurnalul unui procuror de ţară</span>, Bucureşti, 1962; <span class="CharOverride-2">Antologia poeziei chineze clasice (sec. al XI-lea î.e.n. – 1911)</span>, îngr. Romulus Vulpescu, Bucureşti, 1963 (în colaborare); Bertolt Brecht, <span class="CharOverride-2">Versuri</span>, Bucureşti, 1964 (în colaborare cu Lazăr Iliescu); Madame de La Fayette, <span class="CharOverride-2">Principesa de Clèves</span>, pref. Elena Vianu, Bucureşti, 1966, <span class="CharOverride-2">Principesa de Montpensier. Zaïde. Principesa de Clèves. Istoria Henriettei de Anglia. Contesa de Tende</span>, Bucureşti, 1984 (în colaborare cu Dolores Toma); Jules Renard, <span class="CharOverride-2">Scrieri alese</span>, pref. Paul Miclău, Bucureşti, 1967 (în colaborare cu Marcel Gafton şi Modest Morariu); Raymond Radiguet, <span class="CharOverride-2">Neastâmpăr. Bal la contele d’Orgel</span>, pref. Richard Regwald, Bucureşti, 1968, <span class="CharOverride-2">Înlănţuit de diavol</span>, pref. Alexandru Păduraru, Bucureşti, 2003; Vercors, <span class="CharOverride-2">Bătălia tăcerii. Amintiri de la miezul nopţii, </span>Bucureşti, 1970, <span class="CharOverride-2">Pluta Meduzei</span>, Bucureşti, 1972; Valery Larbaud, <span class="CharOverride-2">Poezii</span>, pref. trad., Bucureşti, 1971; Elena Văcărescu, Anna de Noailles, <span class="CharOverride-2">Versuri, </span>introd. Zoe Dumitrescu-Buşulenga, Bucureşti, 1971 (în colaborare cu Lazăr Iliescu); Benjamin Constant, <span class="CharOverride-2">Adolphe</span>, Bucureşti, 1973 (în colaborare cu Tudor Teodorescu-Branişte). </p>
			<p class="Heuristica___m_RPR"><span class="CharOverride-1">Repere bibliografice:</span> Ibrăileanu, <span class="CharOverride-2">Opere</span>, III, <span class="CharOverride-2">125–136</span>, X, <span class="CharOverride-2">350–351</span>; Lovinescu, <span class="CharOverride-2">Opere</span>, VIII, <span class="CharOverride-2">288</span>, IX, <span class="CharOverride-2">262–266</span>,<span class="CharOverride-2"> 511–512</span>; Cioculescu, <span class="CharOverride-2">Aspecte</span>,<span class="CharOverride-2"> 160–163</span>;<span class="CharOverride-2"> </span>Perpessicius, <span class="CharOverride-2">Opere</span>, II, <span class="CharOverride-2">118–120</span>, III, <span class="CharOverride-2">69–73</span>, VII,<span class="CharOverride-2"> 13–14</span>, IX, <span class="CharOverride-2">211–213</span>,<span class="CharOverride-2"> 319–322</span>, XII, <span class="CharOverride-2">331–332</span>; Constantinescu, <span class="CharOverride-2">Scrieri</span>, I, <span class="CharOverride-2">329–344</span>;<span class="CharOverride-2"> </span>Lovinescu, <span class="CharOverride-2">Scrieri</span>,<span class="CharOverride-2"> </span>IV, <span class="CharOverride-2">635–639</span>,<span class="CharOverride-2"> </span>VI, <span class="CharOverride-2">112–113</span>,<span class="CharOverride-2"> 264</span>;<span class="CharOverride-2"> </span>Călinescu, <span class="CharOverride-2">Opere, </span>II, <span class="CharOverride-2">475–480, 822–827, </span>III, <span class="CharOverride-2">1319–1324, </span>IV, <span class="CharOverride-2">952–962, </span>VI, <span class="CharOverride-2">976–980; </span>Streinu, <span class="CharOverride-2">Pagini</span>, V, <span class="CharOverride-2">59–63</span>,<span class="CharOverride-2"> 209–212</span>;<span class="CharOverride-2"> </span>Munteano, <span class="CharOverride-2">Panorama</span>,<span class="CharOverride-2"> 268–270</span>; Călinescu, <span class="CharOverride-2">Ist. lit. </span>(1941),<span class="CharOverride-2"> 736–739</span>, <span class="CharOverride-2">Ist. lit</span>. (1982), <span class="CharOverride-2">819–822</span>; Petroveanu, <span class="CharOverride-2">Profiluri</span>,<span class="CharOverride-2"> 46–60</span>; Ion Biberi, <span class="CharOverride-2">Poezia lui Demostene Botez,</span> VR, 1967, 7; Philippide, <span class="CharOverride-2">Consideraţii</span>, I, <span class="CharOverride-2">284–291</span>; Manolescu, <span class="CharOverride-2">Metamorfozele</span>,<span class="CharOverride-2"> 44–46</span>; Petroveanu, <span class="CharOverride-2">Traiectorii</span>,<span class="CharOverride-2"> 16–22</span>; Indrieş, <span class="CharOverride-2">Polifonia</span>,<span class="CharOverride-2"> 173–185</span>; Săndulescu, <span class="CharOverride-2">Citind</span>,<span class="CharOverride-2"> 210–217;</span> Crohmălniceanu, <span class="CharOverride-2">Literatura</span>, II, <span class="CharOverride-2">330–339</span>; Piru, <span class="CharOverride-2">Poezia</span>, I, <span class="CharOverride-2">69–77</span>; Negoiţescu, <span class="CharOverride-2">Analize</span>,<span class="CharOverride-2"> 207–219</span>; Simion Bărbulescu, <span class="CharOverride-2">Demostene Botez </span>–<span class="CharOverride-2"> viaţa ca roman trăit</span>, Bucureşti, 1983; Micu, <span class="CharOverride-2">Modernismul</span>,<span class="CharOverride-2"> 183–187</span>; Scarlat, <span class="CharOverride-2">Ist. poeziei</span>, IV, <span class="CharOverride-2">42–44</span>;<span class="CharOverride-2"> Dicţ. esenţial</span>,<span class="CharOverride-2"> 102–104</span>; Ștefănescu, <span class="CharOverride-2">Istoria</span>, <span class="CharOverride-2">327–329</span>;<span class="CharOverride-2"> </span>Popa, <span class="CharOverride-2">Ist. lit.</span>, I,<span class="CharOverride-2"> 723–724</span>,<span class="CharOverride-2"> passim</span>. &#9;<span class="Semnatura">C.T.</span></p>
			<p class="Heuristica-PRIMUL"><span class="CharOverride-1">BOTEZ, Ioachim</span> (13.VI.1884, Bistricioara, j. Neamţ – 12.VI.1956, Bucureşti), prozator, traducător, publicist. Tatăl lui <span class="CharOverride-1">B.</span> a fost şef de pădurari. Din cauza unui incendiu, familia se mută la Bucureşti, unde copilul face clasele primare, fiind înscris apoi la Liceul „Cantemir Vodă”. La şaptesprezece ani părăseşte şcoala şi îşi câştigă existenţa ca învăţător suplinitor la ţară, în cătunele Vârteju, Dârza, Ciorogârla. Abia în 1913 avea să-şi ia, la „Sf. Sava”, diploma de absolvent. Licenţiat, în 1921, în limba şi literatura franceză, începe un lung şir de peregrinări ca profesor – Piteşti, Mizil (aici obţine definitivatul), Piatra Neamţ, Buzău, Olteniţa, Suceava. Întors la Bucureşti, predă franceza la un pension de fete, la Şcoala Normală, la Liceul „Mihai Viteazul”. Câtva timp, a fost „gardian mâzgălitor de catastife” la închisoarea Văcăreşti. Nădufurile şi ricanările lui de „belfer” mai aparte răbufnesc într-o seamă de foiletoane din „Curentul”, o parte dintre ele fiind absorbite în cartea, în două volume, <span class="CharOverride-2">Însemnările unui belfer</span> (1935–1939). Nimeni nu ar fi zis, întâlnindu-l pe rubicondul <span class="CharOverride-1">B.</span>, cu înfăţişarea-i boemă, accentuată de pălăria cu boruri largi şi de lavaliera neagră, că în el mocneşte drojdia atâtor nemulţumiri. În lume, cu iscusinţă de povestitor, îi încânta pe cei din jur, după cum şi la şcoală era, se pare, iubit de elevi. În scris, însă, zăcaşul nu prea filtrează toxinele atâtor „parapoane”. Pizmaş dintotdeauna pe cei înstăriţi şi, în genere, pe privilegiaţii sorţii, el se dedă, odată cu venirea comuniştilor la putere, unei publicistici devotate (până la mistificare) noului regim. Moare în urma unei crize cardiace. </p>
			<p class="Heuristica-BASE">După debutul din „Foaia populară” (1899), <span class="CharOverride-1">B.</span> publică texte umoristice, în proză şi versuri, la „Zeflemeaua”, „Belgia Orientului”, „Furnica”, unde a fost şi redactor, „Ţivil-Cazon”, „Sămănătorul”, „Falanga literară şi artistică”. Mai ales în aceşti primi ani iscăleşte şi altfel decât cu numele său: J. B., Bz, J. Bz., Vic, Victor, I.B. Victor, I. Botez-Victor, J. Botez-Victor, Joachim Belferul, Un belfer. A mai colaborat cu articole, schiţe, câteodată poezioare la „Viaţa românească”, „Minerva literară ilustrată”, „Noua revistă română”, „Flacăra”, „Rampa”, „Adevărul literar şi artistic”, „Ideea europeană”, „Cuvântul”, „Cuvântul liber”, „România de azi”, „Revista Fundaţiilor Regale”, „Curentul literar”, mai târziu la „Gazeta literară”, „Iaşul literar” ş.a. Intervenţiile din rubrica „Ora belferului”, susţinută în „Curentul”, sunt reluate în broşura <span class="CharOverride-2">Cum să pronunţăm franţuzeşte </span>(1941). Bun cunoscător de germană şi, bineînţeles, de franceză, <span class="CharOverride-1">B.</span> traduce totuşi din autori diferiţi, în special în „Noua revistă română”: Pedro Antonio de Alarcón, Charles Baudelaire, A.P. Cehov, N.V. Gogol, Heinrich Heine, Jean Lorrain, Paul Morand, Friedrich Schiller, August Strindberg, Villiers de l’Isle-Adam, Paul Verlaine. În broşuri i-au apărut în deceniul al treilea al secolului trecut şi alte tălmăciri. Izbânzile lui ca traducător sunt versiunile pe care le realizează, uneori în colaborare, din Charles de Coster (<span class="CharOverride-2">Legenda şi întâmplările vitejeşti, vesele şi glorioase ale lui Ulenspiegel şi Lamme Goedzak în ţinuturile Flandrei şi aiurea</span>, 1947), Aleko Konstantinov (<span class="CharOverride-2">Bai Ganiu</span>, 1955), Alphonse Daudet (<span class="CharOverride-2">Tartarin în Alpi </span>şi <span class="CharOverride-2">Minunatele isprăvi ale lui Tartarin din Tarascon</span>, 1956), Branislav Nušić (<span class="CharOverride-2">Anii de şcoală</span>, 1956). Ca publicist, <span class="CharOverride-1">B.</span> are un condei teribil de spornic. Îndeosebi la „Curentul”, el scrie într-o cadenţă neobosită, comentând cu ascuţime şi cu un soi de posăceală hâtră felurite întâmplări, unele triste, altele înveselitoare. Fire nostalgică, oftează adesea după vremurile „blagoslovite” de odinioară, aşa cum, hoinar nelecuit „prin ăi coclauri”, îl încearcă păreri de rău după „dulcea isihie a drumeţiei de altădată”. Indispus de tracasările de zi cu zi, îşi caută un refugiu în „linişte şi singurătate”. Mai cu un popas, mai cu un taifas, umblăreţul colindă ţinuturi care îi suscită apetenţa pentru descrieri. Străinătatea, unde îşi plimbă paşii de „gură-cască”, îl inspiră mai puţin. Cele câteva figuri care reapar mereu în aceste însemnări sunt personaje virtuale ale unei proze pe care, lipsit de inventivitate, nu ajunge să o compună. Impulsionate de un resort asociativ, „schiţele” lui sunt de fapt evocări, depănate cu un anume şart, amestec de maliţie şi de melancolie. După război acrimoniosul îşi drege glasul ca să poată emite o întreagă gamă de „încântări”. La tot pasul, şi în foiletoanele de prin gazete, şi în cele înmănuncheate în cărţi – <span class="CharOverride-2">Schiţe şi însemnări din şcoala de ieri şi de azi</span> (1953), <span class="CharOverride-2">După o jumătate de veac</span> (1954), <span class="CharOverride-2">De azi şi de demult</span> (1955), <span class="CharOverride-2">Şcoala de altădată</span> (1955), <span class="CharOverride-2">Prin Bucureşti odinioară şi azi</span> (1956), <span class="CharOverride-2">Din şcoala de ieri şi de azi</span> (1957) – el ocărăşte trecutul, faţă de care „lumea nouă”, cercetată „cu gura căscată de mirare”, i se pare un „tărâm de basm”. Cu excepţia lui G. Călinescu, toţi criticii importanţi din epocă au întâmpinat cu elogii spovedaniile, şi acide şi tânguitoare, ale lui <span class="CharOverride-1">B.</span> din <span class="CharOverride-2">Însemnările unui belfer</span>. Rememorarea avatarurilor unei cariere hărţuite de neşansă îi declanşează cusurgiului, care este poate un idealist înfrânt, reacţii depresive şi înverşunări propulsate în sarcasmul congestionat până la vorba crudă. Dascălul persecutat de frustrări îşi răzbună, zugrăvind în accente virulent caricaturale „vicleimul fără perdea” al şcolii, denunţată, cu o grimasă de aversiune, ca un lăcaş al neomeniei. Sadici şi obtuzi, haini, tipicari şi chilipirgii, zgripţorii satirizaţi evoluează în ambientul unui grotesc de figuraţie zoologică. Tapirul, Păianjenul, Pupăza, Limbricul, Caracatiţa fac parte din ceata acestor creaturi repugnante şi caraghioase. Oricât adevăr ar exista în şarjele „belferului” asediat de toxinele atâtor „parapoane”, ele nu disimulează îndeajuns umoarea rea. Apatia, ieşirile lui de revoltă trădează obida unui complex social, precum şi cantonarea în resentiment. Replierea în reverii şi cultivarea unor efuziuni naturiste constituie cea mai bună terapie a stărilor de indispoziţie. Ca şi Calistrat Hogaş, <span class="CharOverride-1">B.</span>, iubitor de solitudine care nu-şi refuză deliciul epicureic, are gustul vagabondajului la voia întâmplării, aceste peregrinări nutrind lirismul dichisit al unor generoase descrieri. E faţa destinsă a prozatorului, altminteri încruntat şi cătrănit. În pofida unor exerciţii de ficţiune, cartea lui rămâne, cu izbutirile şi insuficienţele ei, mărturia unei vocaţii de memorialist. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Însemnările unui belfer</span>, I–II, Bucureşti, 1935–1939; ed. îngr. şi pref. Petru Poantă, Cluj-Napoca, 1974; <span class="CharOverride-2">Schiţe şi însemnări din şcoala de ieri şi de azi</span>, Bucureşti, 1953; <span class="CharOverride-2">După o jumătate de veac</span>, Bucureşti, 1954; <span class="CharOverride-2">De azi şi de demult</span>, Bucureşti, 1955; <span class="CharOverride-2">Şcoala de altădată</span>, Bucureşti, 1955; <span class="CharOverride-2">Prin Bucureşti odinioară şi azi, </span>Bucureşti, 1956; <span class="CharOverride-2">Din şcoala de ieri şi de azi</span>, Bucureşti, 1957. <span class="CharOverride-1">Traduceri:</span> August Strindberg, <span class="CharOverride-2">Mustrare de cuget</span>, Bucureşti, 1916, <span class="CharOverride-2">Nuvele, </span>Bucureşti, 1925, <span class="CharOverride-2">Dragoste şi pâine</span>, Bucureşti, 1927 (în colaborare cu Otilia Ghibu); Stefan Zweig, <span class="CharOverride-2">Ochii fratelui veşnic</span>, Bucureşti, 1929; Jakob Bührer, <span class="CharOverride-2">Anarhistul – Romanul unui răzvrătit</span>, Bucureşti, 1930; Holger Dachmann, <span class="CharOverride-2">Povestiri din Danemarca</span>, pref. trad., Bucureşti, [1932]; Jules Vallès, <span class="CharOverride-2">Amintirile unui student sărac</span>, Bucureşti, [1932]; Maxim Gorki, <span class="CharOverride-2">Cerșetorii</span>, București, f.a.; Paul Verlaine, <span class="CharOverride-2">Închisorile mele</span>, Bucureşti, f.a.; Charles de Coster, <span class="CharOverride-2">Legenda şi întâmplările vitejeşti, vesele şi glorioase ale lui Ulenspiegel şi Lamme Goedzak în ţinuturile Flandrei şi aiurea</span>, Bucureşti, 1947; Aleko Konstantinov, <span class="CharOverride-2">Bai Ganiu</span>, pref. Simion Rusachiev, Bucureşti, 1955 (în colaborare cu Tudor Călin); Alphonse Daudet, <span class="CharOverride-2">Tartarin în Alpi</span>, Bucureşti, 1956, <span class="CharOverride-2">Minunatele isprăvi ale lui Tartarin din Tarascon</span>, Bucureşti, 1956; Branislav Nušić, <span class="CharOverride-2">Anii de şcoală</span>, pref. trad., Bucureşti, 1956 (în colaborare cu Dorin Gămulescu). </p>
			<p class="Heuristica___m_RPR"><span class="CharOverride-1">Repere bibliografice:</span> Vianu, <span class="CharOverride-2">Opere</span>, III, <span class="CharOverride-2">177–181</span>; Perpessicius, <span class="CharOverride-2">Opere</span>, VII, <span class="CharOverride-2">103–104</span>, VIII, <span class="CharOverride-2">339–343</span>; Călinescu, <span class="CharOverride-2">Opere</span>, II, <span class="CharOverride-2">858–864</span>; Constantinescu, <span class="CharOverride-2">Scrieri</span>, I, <span class="CharOverride-2">345–349</span>; Sebastian, <span class="CharOverride-2">Eseuri, 310–314</span>; Lovinescu, <span class="CharOverride-2">Scrieri</span>, II, <span class="CharOverride-2">414–419</span>, VI, <span class="CharOverride-2">263, </span>VIII, <span class="CharOverride-2">225</span>; Streinu, <span class="CharOverride-2">Pagini</span>, I, <span class="CharOverride-2">166–</span>169<span class="CharOverride-2">, </span>VI, <span class="CharOverride-2">126–135</span>; Cioculescu, <span class="CharOverride-2">Aspecte</span>, <span class="CharOverride-2">385–397</span>; Călinescu, <span class="CharOverride-2">Ist. lit.</span> (1941), <span class="CharOverride-2">838</span>,<span class="CharOverride-2"> Ist. lit.</span> (1982), <span class="CharOverride-2">923</span>; Crohmălniceanu, <span class="CharOverride-2">Literatura</span>,<span class="CharOverride-2"> </span>I (1972), <span class="CharOverride-2">376–377</span>; Popa, <span class="CharOverride-2">Dicţ. lit. (</span>1977),<span class="CharOverride-2"> 106–107</span>; Poantă, <span class="CharOverride-2">Radiografii</span>, I, <span class="CharOverride-2">18–26</span>; <span class="CharOverride-2">Dicţ. scriit. rom., </span>I, <span class="CharOverride-2">338–339</span>; Faifer, <span class="CharOverride-2">Pluta</span>, <span class="CharOverride-2">49–54</span>; Simona Vasilache, <span class="CharOverride-2">Profesorilor</span>, RL, 2007, 1. &#9;<span class="Semnatura">F.F. </span></p>
			<p class="Heuristica-PRIMUL"><span class="titlu-12">BOTEZ, Ioan (Iancu) </span>(20.IV.1871, Măcăreşti, j. Iaşi – 14.IV.1947, Bucureşti), anglist. Înrudit, prin mamă, cu episcopul Melchisedec şi cu istoricul V.A. Urechia, <span class="CharOverride-1">B.</span>, frate al lui Constantin Botez, editor al lui M. Eminescu, a urmat Facultatea de Litere şi Filosofie din Iaşi. A activat, alături de G. Ibrăileanu, în cercul socialist. În 1899 a trecut în rândurile liberalilor, ajungând mai târziu deputat şi senator. A fost primul profesor care a predat engleza în şcoala secundară. În Iaşi a funcţionat la Liceul Naţional şi la Liceul Internat între 1901 şi 1924, paralel şi la Şcoala Comercială Superioară. A colaborat, din iniţiativa lui A. Philippide, la <span class="CharOverride-2">Dicţionarul limbii române</span>. Era şi un foarte energic om de afaceri, întemeietor al Băncii Iaşilor (1911), preşedinte al Camerei de Comerţ şi Industrie. În 1906 se află între fondatorii revistei „Viaţa românească”; colaborează aici, cu studii şi recenzii, până în 1937. Între 1908 şi 1911 a studiat la University College din Londra, în vederea susţinerii unui doctorat în litere. Rod al acestor ani a fost cartea care l-a făcut cunoscut, <span class="CharOverride-2">Aspecte din civilizaţia engleză</span> (1912), din care, până în 1945, s-au tras cinci ediţii. I-au urmat, în 1914, o lucrare referitoare la istoria românilor destinată britanicilor, <span class="CharOverride-2">A Short Survey on the Neolatins of the Near East</span>, şi culegerea <span class="CharOverride-2">Studii şi observaţii</span>. Înfiinţându-se la Facultatea de Litere şi Filosofie din Iaşi, în 1924, Catedra de limba şi literatura engleză, <span class="CharOverride-1">B.</span> este chemat să o suplinească. Ajunge conferenţiar, iar în 1926 profesor titular. Este şi decanul facultăţii între 1926 şi 1936. Studii apărute în plachete, <span class="CharOverride-2">„Hamlet” în tragedia shakespeareană</span> (1925), <span class="CharOverride-2">„King Lear” şi concepţia dramatică a teatrului shakespearean</span> (1927), <span class="CharOverride-2">Sentimentul răzbunării şi supranaturalul în „Hamlet”</span> (1928), <span class="CharOverride-2">„Shylock” în cadrul literaturii shakespeareane</span> (1932), fac parte dintr-o proiectată monografie asupra lui Shakespeare. Mulţi ani <span class="CharOverride-1">B.</span> a fost în Comitetul de lectură al Teatrului Naţional din Iaşi. După pensionare, în 1939, se mută în Bucureşti, unde se ocupă de administrarea societăţii Ţesătoriile Reunite, pe care o înfiinţase. </p>
			<p class="Heuristica-BASE">Scopul mărturisit al eseurilor reunite de <span class="CharOverride-1">B.</span> în <span class="CharOverride-2">Aspecte din civilizaţia engleză</span> era acela de a schiţa „fizionomia civilizaţiei unui mare şi vechi popor” pentru a oferi modele. Comentariul, o istorie a ideilor, bazată pe o bogată documentare, trimite mereu la un fundament psihologizant: constante ale mentalităţii unui neam sunt urmărite în manifestările spiritului, în organizarea civică. Prin prisma instinctului de libertate individuală, cea mai caracteristică însuşire a anglo-saxonilor, se examinează modalităţile de intervenţie a statului, bisericii, şcolii, confruntate cu o necesitate organică: respectul faţă de om. Educaţia dirijată spre formarea caracterului, democraţia, trăinicia instituţiilor, întemeierea lor pe tradiţie îi stârnesc admiraţia. Capitole speciale sunt dedicate limbii şi literaturii engleze, văzute ca expresii directe ale caracterului naţional şi ale unor împrejurări istorice specifice. Literatura engleză, în care nu căutările formale au întâietate, ci pătrunderea sufletului omenesc până la percepţia adevărurilor lui esenţiale, îi apare comentatorului superioară altora. În artă <span class="CharOverride-1">B.</span> făcea o distincţie netă între creaţie (mister, vibraţie, viaţă) şi imitaţia ori fabricaţia în serie. Trimiterile comparatiste, interferenţele culturale nu lipsesc. Dar mai cu seamă prin analizele consacrate teatrului lui Shakespeare, el se afirmă ca un prim şi deosebit de competent shakespearolog român. În atenţia sa stau în primul rând caracterele, dar observaţiile, de fineţe, se extind şi asupra viziunii dramatice. Hamlet este văzut ca un reprezentant al idealismului în luptă cu constrângerile realităţii, anticipând, prin dimensiunea intelectuală a crizei sale, pe eroul tragic al timpurilor moderne. Asupra abisurilor interioare ale personajelor se fac deducţii subtile, cu substrat psihanalitic; în <span class="CharOverride-2">Hamlet</span> eseistul supune discuţiei caracterul obsesional al apariţiilor supranaturale, iar în <span class="CharOverride-2">Macbeth</span> distinge amestecul de sens şi de fantasmatic din nebunie. Tragicul este legat de neputinţa, general umană, de a ajunge la real. Și bibliografia pusă la dispoziţie e una de referinţă. În opoziţie cu Shakespeare, creator în dimensiunea umanităţii eterne, <span class="CharOverride-1">B.</span> îl analizează pe G.B. Shaw prin verva cuvântului, a ironiei. Identifică, în <span class="CharOverride-2">Studii şi observaţii</span>, în eroul a două drame elisabetane pe fiul lui Iancu Sasul, urmaş al lui Petru Rareş. Între valorile perene ale artei universale aşază opera lui Ion Creangă, chintesenţă a spiritualităţii româneşti. Eseurile lui <span class="CharOverride-1">B.</span> se constituie într-o proză de idei, sobră, elegantă în stil, însufleţită prin pledoaria umanistă şi prin hotărârea de a pătrunde „sensul durabil” al lucrurilor. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Aspecte din civilizaţia engleză</span>, Iaşi, 1912; ed. Iași, 1915; ed. 5, București, 1945; <span class="CharOverride-2">A Short Survey on the Neolatins of the Near East</span>, Iaşi, 1914; <span class="CharOverride-2">Studii şi observaţii</span>, Iaşi, 1914; ed. 2, București, 1920; <span class="CharOverride-2">„Hamlet” în tragedia shakespeareană</span>, Iaşi, 1925; <span class="CharOverride-2">„King Lear” şi concepţia dramatică a teatrului shakespearean</span>, Iaşi, 1927; <span class="CharOverride-2">Sentimentul răzbunării şi supranaturalul în „Hamlet”</span>, Iaşi, 1928; <span class="CharOverride-2">„Shylock” în cadrul literaturii shakespeareane</span>, Bucureşti, 1932. <span class="CharOverride-1">Traduceri:</span> August Strindberg, <span class="CharOverride-2">Mustrare de cuget</span>, București, 1916, <span class="CharOverride-2">Nuvele</span>, Bucureşti, 1916. </p>
			<p class="Heuristica___m_RPR"><span class="CharOverride-1">Repere bibliografice:</span> Suchianu, <span class="CharOverride-2">Aspecte</span>, <span class="CharOverride-2">37–42</span>; Petru Comarnescu, <span class="CharOverride-2">Ioan Botez, comentator al literaturii engleze</span>, VR, 1966, 3; Dan Grigorescu, <span class="CharOverride-2">Shakespeare în cultura română modernă</span>, Bucureşti, 1971, <span class="CharOverride-2">passim</span>; <span class="CharOverride-2">Ist. comp. Rom., 195–198</span>; Maftei, <span class="CharOverride-2">Personalităţi</span>, IV, <span class="CharOverride-2">41–42; Dicţ. scriit. rom.</span>, I, <span class="CharOverride-2">337–338</span>; Andrei Bălu, <span class="CharOverride-2">I. Botez şi receptarea literaturii engleze</span>, CL, 1999, 10. &#9;<span class="Semnatura">S.C.</span></p>
			<div class="_idGenObjectLayout-1">
				<div id="_idContainer020">
					<div id="_idContainer018" class="Basic-Text-Frame">
						<p class="Titlu-Nume-H">BOTEZ, Octav </p>
						<p class="Titlu-mic-DATE">(15.V.1884, Iaşi – 25.IX.1943, Iaşi), critic literar. </p>
					</div>
					<div id="_idContainer019" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="09B_951-1015_Boldur-Boureanu-web-resources/image/botos1.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Smarandei, fiică a căminarului Nastasachi Mihail, şi al generalului Panaite Botez. Fratele său mai mare, Eugeniu, se va numi, ca scriitor, Jean Bart. <span class="CharOverride-1">B.</span> învaţă la Iaşi, după clasele primare fiind înscris, în 1894, la Liceul Naţional. Din 1901 urmează cursurile Facultăţii de Litere şi Filosofie, în 1906 dobândind licenţa în filosofie. Îşi trece, în 1909, examenul de capacitate, dar încă din 1908 era profesor de limba română la Şcoala Normală „Vasile Lupu”. De aici, se transferă la liceul bârlădean „Gh. Roşca Codreanu” (1909–1910), unde predă franceza, revenind la Iaşi, mai întâi la Liceul Militar (1910–1911), apoi la Liceul Naţional (1912–1927). Între 1912 şi 1915 îşi continuă studiile la Berlin, Geneva, Grenoble. În 1925 îşi ia doctoratul în filosofie cu o teză despre A.D. Xenopol, obţinând docenţa cinci ani mai târziu. Conferenţiar suplinitor, din 1927, la Catedra de critică şi estetică literară a Facultăţii de Litere şi Filosofie din Iaşi, titularizat în 1931, suplineşte din 1930 – G. Ibrăileanu fiind din ce în ce mai bolnav – şi Catedra de istorie a literaturii române moderne; în 1937 devine profesor plin. Suferind de o afecţiune cardiacă, în ultimii ani trăia mai mult retras. </p>
			<p class="Heuristica-BASE">Spirit lucid până la scepticism, inhibat din exces de reflexivitate, cititor insaţiabil, bonomul acesta era modestia însăşi. Interlocutor agreabil, surâzător, <span class="CharOverride-1">B.</span> nu făcea caz niciodată de cunoştinţele lui în felurite domenii (filosofie, estetică, sociologie, psihologie, economie, politică). Amplul studiu <span class="CharOverride-2">Alexandru Xenopol, teoretician şi filosof al istoriei</span> (1928) dezvăluie un exeget cu apetenţă pentru noţiunile abstracte, sagacitatea comentariului fiind susţinută de o cumpănită orientare în mişcarea de idei a vremii. Că avea o certă disponibilitate pentru argumentaţia în plan teoretic se observă atât într-o seamă de recenzii, cât şi în cursurile universitare. Prelegerile lui tratează despre obiectul şi metoda esteticii literare, evoluţia ideilor estetice şi a criticii din Antichitate până în secolul al XVIII-lea, critica şi estetica literară în Germania, Anglia şi Italia ş.a. Disociind în maniera lui Ibrăileanu, afirmă că opera de creaţie are mai mulţi sorţi decât opera de analiză. Unui critic îi cere să aibă acea „intuiţie sintetică” prin care să se transpună, oarecum în felul unui poet, în inima textului pe care vrea să-l tâlcuiască. Dacă, sub anumite aspecte, <span class="CharOverride-1">B.</span>, adept şi el al ideologiei poporaniste, calcă pe urmele lui Ibrăileanu, în câteva privinţe se deosebeşte de maestrul său. Acordă, astfel, o atenţie mai mare scriitorilor de tranziţie, zăboveşte asupra realizării artistice a unei scrieri, se dovedeşte, deși cu zone de opacitate, mai receptiv față de poezia nouă; în delimitarea unor epoci de dezvoltare a literaturii noastre, recurge nu la criteriul personalităților scriitoricești, ci la acela al apariției revistelor importante („Dacia literară”, „Convorbiri literare”, „Viața românească”). În studiul polemic <span class="CharOverride-2">În jurul teoriei genurilor literare </span>(1930), combătând pe Benedetto Croce şi pe Friedrich Gundolf, care contestau existenţa obiectivă a genurilor literare, criticul nu le consideră deloc a fi o construcţie arbitrară. Un flexibil, pertinent exerciţiu comparatist îl constituie lucrarea <span class="CharOverride-2">Naturalismul în opera lui Delavrancea</span> (1936). Studiul <span class="CharOverride-2">Titu Maiorescu şi locul lui în cultura românească</span> (1940) este colorat cu amintiri personale. Iscălind câteodată O.B. sau, foarte rar, P. Octavian, <span class="CharOverride-1">B.</span> colaborează la „Arhiva”, unde în 1904 a şi debutat, „Însemnări literare”, „Arhiva pentru ştiinţa şi reforma socială”, „Gândirea”, „Lumea”, „Adevărul literar şi artistic”, „Adevărul”, „Manifest”, „România literară”, „Cuget moldovenesc”. La „Viaţa românească” semnează din când în când, între 1906 şi 1937, cronica literară şi cronica teatrală, dar competenţa lui e vădită şi în cronica filosofică, în cronica ideilor, de asemenea, în cronica politică. Şi-a strâns o parte din însemnările critice în volumul <span class="CharOverride-2">Pe marginea cărţilor</span> (1923). Postum, i-a mai apărut o carte, <span class="CharOverride-2">Figuri şi note istorico-literare</span> (1944). Nici pedant, nici amator de frivolităţi impresioniste, <span class="CharOverride-1">B.</span> trezeşte încredere prin moralitatea gestului său critic, dar, nu mai puţin, prin calma, discreta lui comprehensiune. Clar şi sistematic, cu un bun simț ce asigură moderația evaluărilor, criticul nu e o natură divagantă. Sobrietatea, care divulgă poate la el un minus al fanteziei, dictează fidelitatea lecturii. Ceea ce urmăreşte, operând cu instrumente de precizie, este să reconstituie „îndărătul operei” fizionomia autorului şi atitudinea lui în faţa vieţii. Îl interesează mai degrabă să lămurească (şi să se transpună în) interioritatea acestui scriitor decât să cântărească şi să proclame valoarea unui text. Îşi exersează deci perspicacitatea pentru a surprinde „substratul sufletesc şi etic” al unor scrieri, ceea ce îl face reticent faţă de estetica aşa-zicând decadentă. Descriptiv prin formaţie, cu exagerată grijă pentru conexiuni, raportează mai totdeauna o carte sau alta la contextul (social, naţional) în care ele au fost zămislite. Povesteşte tacticos subiectul, apoi ia la rând personajele, oprindu-se la cele „verosimile” şi portretizându-le analitic, în fine califică scurt şi îndeobşte neconcesiv eficienţa mijloacelor de expresie. Cu tot ataşamentul faţă de valorile tradiţionale, <span class="CharOverride-1">B.</span> acceptă şi „poezia pură”, dar numai în măsura în care iradiază o „misterioasă putere de incantaţie”. Dintr-o slăbiciune de „vieţist”, supralicitează versurile lui G. Topîrceanu, ale Otiliei Cazimir, precum şi proza Luciei Mantu sau a lui I.I. Mironescu; doar răsfăţatului Ionel Teodoreanu îi reproşează „imagismul preţios”. Nu gustă „rodomontadele” lui Ion Minulescu şi nici „poemele cu îngeri” ale lui V. Voiculescu sau „dadaismul autohton” al jocurilor poeticeşti ale lui Ion Barbu. Se lasă însă câştigat de forţa eruptivă a poeziilor lui Octavian Goga şi de poemele, de un serafism tulburător sau de o titanică vigoare, ale lui Tudor Arghezi. Având antene mai bune pentru poezia prozei, îl încântă, la Mihail Sadoveanu, lirismul „înalt şi grandios” şi îi pronostichează, în 1905, un destin de romancier al istoriei. Un studiu mustind de sugestii, presărat cu sintagme care au făcut carieră, este acela consacrat lui Calistrat Hogaş. Despre romanul <span class="CharOverride-2">Ion </span>al lui Liviu Rebreanu, tot aşa, emite opinii bine gândite. La Ion Agârbiceanu relevă suflul de idealism etic. Epicul Hortensiei Papadat-Bengescu îl consideră a fi, în ciuda acuităţii privirii auctoriale, minat de psihologia falsă, efect al unei viziuni intens subiective. Un „suflu tragic de mister şi sombră pasiune” îl frapează în proza febrilă a lui Gib I. Mihăescu. Ironizat de E. Lovinescu, <span class="CharOverride-1">B.</span> îl execută la rându-i pe criticul „amorezat de esteticul pur” în ipostaza lui de romancier. Aidoma lui Sainte-Beuve, el obişnuieşte să plaseze un autor, la care caută, ce-i drept, să detecteze „nota personală”, într-o „familie de spirite”. Câteva articole (despre Barbu Delavrancea, Duiliu Zamfirescu, Victor Eftimiu) au ascuţişuri ironice. Momente de evocare colorează uneori discursul analitic, criticul având o înzestrare de memorialist. Cu întinse, aprofundate lecturi din literatura străină, se simte în largul lui printre scriitorii de expresie franceză: critici (Hippolyte Taine, Émile Faguet, dar şi Anatole France), poeţi (Albert de Vigny, Gérard de Nerval, Paul Claudel, Maurice Maeterlinck, Émile Verhaeren), prozatori (Romain Rolland, Marcel Proust, André Gide ş.a.), moralişti (Joseph Joubert). Dramaturgia lui Henrik Ibsen îi incită, şi ea, nervul hermeneutic. Cu ţinuta-i integră, care îi face scrisul cu atât mai creditabil, <span class="CharOverride-1">B.</span> s-a impus de la un an la altul ca un critic adevărat – nici mai mult, dar nici mai puţin decât atât. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Pe marginea cărţilor</span>, Iaşi, 1923; <span class="CharOverride-2">Alexandru Xenopol, gânditor</span>, Iaşi, 1925; <span class="CharOverride-2">Alexandru Xenopol, teoretician şi filosof al istoriei</span>, Bucureşti, 1928; <span class="CharOverride-2">În jurul teoriei genurilor literare</span>, Iaşi, 1930; <span class="CharOverride-2">Naturalismul în opera lui Delavrancea</span>, Bucureşti, 1936; <span class="CharOverride-2">Titu Maiorescu şi locul lui în cultura românească</span>, Iaşi, 1940; <span class="CharOverride-2">Figuri şi note istorico-literare</span>, Bucureşti, 1944; <span class="CharOverride-2">Scrieri</span>, îngr. Ilie Dan, pref. Zaharia Sângeorzan, Iaşi, 1977. </p>
			<p class="Heuristica___m_RPR"><span class="CharOverride-1">Repere bibliografice:</span> Ralea, <span class="CharOverride-2">Scrieri</span>, II, <span class="CharOverride-2">420–422</span>; Lovinescu, <span class="CharOverride-2">Scrieri</span>, IV, <span class="CharOverride-2">231–233</span>; Călinescu, <span class="CharOverride-2">Opere</span>, III, <span class="CharOverride-2">516–521</span>;<span class="CharOverride-2"> </span>Adrian Marino, <span class="CharOverride-2">Octav Botez, </span>RFR, 1944, 1; Al. Piru, <span class="CharOverride-2">Octav Botez,</span> RFR, 1944, 3; Ciopraga, <span class="CharOverride-2">Lit. rom., 721–724</span>; Leon, <span class="CharOverride-2">Umbre</span>, II, <span class="CharOverride-2">104–107</span>; Antonescu, <span class="CharOverride-2">Scriitori</span>, <span class="CharOverride-2">137–149</span>; <span class="CharOverride-2">Dicţ. scriit. rom.</span>, I, <span class="CharOverride-2">339–341; </span>Mircea Mancaş, <span class="CharOverride-2">Un critic uitat: Octav Botez, </span>RL, 1995, 8; Gavril Istrate, <span class="CharOverride-2">Discreţia cărturarului</span>, L, 1996, 18; Florin Faifer, <span class="CharOverride-2">Onestitatea ca panaş, </span>DL, 1997, 26. &#9; <span class="Semnatura">F.F.</span></p>
			<p class="Heuristica-PRIMUL"><span class="titlu-12">BOTEZ-GORDON, Gheorghe V. </span>(19.IV.1875, Iaşi – 6.IX.1918, Iaşi), poet, traducător. Era fiul Zoiţei şi al lui Vasile Botez, birjar. Fratele său, actor, a jucat pe scena Teatrului Naţional din Iaşi sub numele C.B. Penel. Secretar-contabil al Şcolii de Arte şi Meserii, unde a predat şi un curs de contabilitate, pentru a-şi spori modestele venituri, s-a angajat, între 1893 şi 1896, funcţionar la Creditul Funciar Urban din Iaşi. Se pregăteşte în particular şi, în 1903, devine bacalaureat al Liceului Naţional ieşean. Se înscrie la Facultatea de Drept, pe care o va absolvi în 1908, şi ajunge avocat. Era un nume cunoscut cu deosebire în Iaşi, unde colabora, din 1895, la numeroase ziare şi reviste, cu poezii, proză, publicistică. Făcea parte din Societatea Ştiinţifică şi Literară Arhiva, condusă de A.D. Xenopol. În 1914 este ales membru al Societăţii Scriitorilor Români, dar în anul următor poetului, care avusese o tinereţe chinuită, îi cedează nervii; trăieşte încă trei ani în lumea fantasmelor. </p>
			<p class="Heuristica-BASE"><span class="CharOverride-1">B.-G.</span> a debutat în „Jurnalul” (1895) cu versuri simboliste (<span class="CharOverride-2">Cântec de toamnă</span>) aflate sub zodia citadinismului şi a evadării, iar editorial în 1898. Aglomerarea citadină îl neurastenizează pe poet, care vede, „prin ceaţă”, „copaci goi” luminaţi de felinare anemice. Câte o fată veştejită cântă la clavir ori e admirată cum stă pe o bancă într-un parc. <span class="CharOverride-1">B.-G.</span> percepe lumea impresionist, culorile sunt impure, amestecate, de regulă luate de pe marginea paletei. El era, la 1895–1900, un prebacovian în strofele publicate de „Jurnalul”, „Lupta”, „Lumea nouă literară şi ştiinţifică”, „Adevărul ilustrat”, „Evenimentul”, „Noutatea”, „Opinia”. Tot de simbolism ţine şi pasiunea pentru flori, în corespondenţe ce-l premerg pe D. Anghel. „Grădina” lui e mai totdeauna „în amurg”, cotropită de catifelarea şi parfumul liliacului. Al doilea volum, apărut după mai bine de un deceniu, este semnificativ intitulat <span class="CharOverride-2">Petale</span> (1909). Poetul a fost şi un traducător pasionat, cu toate că nu totdeauna inspirat. L-a atras îndeosebi Paul Verlaine, după care a făcut şi câteva imitaţii; grăbit şi facil a tălmăcit din Felice Cavalotti, Edmond Rostand, Jean Richepin. <span class="CharOverride-1">B.-G.</span> rămâne un scriitor „fin de siècle”, care a pregătit receptarea adecvată a celui de-al doilea val de simbolişti. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Versuri</span>, Iaşi, 1898; <span class="CharOverride-2">Petale, </span>Iaşi, 1909. <span class="CharOverride-1">Traduceri:</span> Jean Richepin, <span class="CharOverride-2">Corsarul</span>, Craiova, 1899; Felice Cavalotti, <span class="CharOverride-2">Cântarea Cântărilor</span>, Iaşi, 1901; Edmond Rostand, <span class="CharOverride-2">Samariteanca</span>, Iaşi, 1908.</p>
			<p class="Heuristica___m_RPR"><span class="CharOverride-1">Repere bibliografice:</span> Emil Gârleanu, <span class="CharOverride-2">„Două vieţi” de Gordon</span>, „Evenimentul”, 1902, 2; Mihail Dragomirescu, <span class="CharOverride-2">„Petale”</span>, „Falanga”, 1910, 2; N. Iorga, <span class="CharOverride-2">Un volum de versuri din Iaşi</span>, NRL, 1910, 10; Eugen Herovanu, <span class="CharOverride-2">Oraşul amintirilor</span>, Bucureşti, 1936, <span class="CharOverride-2">225–232, 261–262</span>; Liliana D. Popovici, <span class="CharOverride-2">Un gingaş poet ieşean</span>, „Opinia”, 1938, 9448, 9450; Sadoveanu, <span class="CharOverride-2">Opere</span>, XVI, <span class="CharOverride-2">505–519</span>; Mănucă, <span class="CharOverride-2">Analogii, 245–250</span>. &#9;<span class="Semnatura">D.M. </span></p>
			<p class="Heuristica-PRIMUL"><span class="titlu-12">BOTEZ-RAREŞ, George Emil</span> (20.IV.1877, Roman – 16.IX.1935, Bucureşti), traducător, publicist. Este, probabil, fiul natural al Anei Botez. Pentru a-şi întreţine familia, se apucă de traduceri, lucrate la repezeală, lăsându-se pe mâna unor editori avizi de câştig. A semnat mai ales George B. Rareş, dar în periodice, când nu a uzat de numele real în diverse variante (George Emil Botez, Gh. Em. Botez, Gh. Em. Botez-Galaţi, G.E.B., G. Em. B., G.e.b., Geb) a recurs la alte pseudonime: G. Răzvan, C. Adrian şi, poate, Ion Costin. Două cărţi proprii sunt semnate Gheorghe Elmian, la fel ca primele povestiri publicate în revista „Ovidiu” din Constanţa, în 1904. Cel dintâi volum dat la tipar este o traducere a unei povestiri de André Theuriet, <span class="CharOverride-2">Frida</span> (1910). În 1913 editează la Galaţi, împreună cu alţii, un bimensual literar, artistic, social, „Zburătorul”, unde susţine rubrica de critică literară. Altă revistă sub redactarea lui, apărută însă la Bucureşti, este „Flori de crâng” (1932). Este posibil să fi făcut parte şi din redacţia ziarului „Minerva”, unde între 1914 şi 1916 semnează curent anchete sociale, reportaje politice, articole pe teme economice şi, ocazional, cronici teatrale. Însemnări de ziarist sunt adunate în paginile multora din cărţile lui ulterioare. În 1919 fondează colecţia „Biblioteca scriitorilor iluştri”, în care se tipăresc îndeosebi traduceri semnate de el sau de alţi scriitori. </p>
			<p class="Heuristica-BASE">Inconsistentă este literatura propriu-zisă a lui <span class="CharOverride-1">B.-R.</span>, reprezentată la început de povestiri alegorice şi sentimentale apărute în „Rampa”, „Viitorul”, „Credinţa”, „Zburătorul”, „Tribuna liberală”, „Minerva”, „Izbânda”. În „Miraj” şi în „Raza literară”, se încearcă şi ca poet, fie cu versuri originale, fie cu tălmăciri din Charles Baudelaire şi Paul Verlaine. Din 1920 se profilează pe literatura de colportaj, fabricând în serie senzaţionale biografii de haiduci sau reluând în prelucrări prolixe păţaniile lui Păcală şi Tândală, diferite poveşti şi basme, ale căror surse sunt străvezii (Charles Perrault, Fraţii Grimm, Petre Ispirescu ş.a.). Şi mai puţin inspirate se dovedesc cele şapte mii de versuri din <span class="CharOverride-2">Gruia cel viteaz şi tatăl său Novac. </span>Cu posibilităţi literare modeste, <span class="CharOverride-1">B.-R.</span> a realizat foarte multe traduceri – tipărite în tiraje enorme şi frecvent reeditate – din majoritatea literaturilor de circulaţie. S-a folosit cel mai adesea de un text francez intermediar, dar cunoştea, se pare, şi limbile germană şi maghiară. Uneori şi-a asociat cunoscători ai limbii originalului, ca în cazul literaturii ruse, ori a recurs la ajutorul soţiei lui, Ana-Maria G. Bottez. A tălmăcit mult din opera lui Jules Verne, dar şi din alţi numeroși scriitori europeni notorii, versiuni care, deși departe de a fi un model de traducere, au contribuit la familiarizarea cititorului român cu literaturile lumii.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Zece zile prin Ardeal</span>, Bucureşti, 1919; <span class="CharOverride-2">Călina, fiica codrilor, căpitan de haiduci</span>, Bucureşti, 1924; <span class="CharOverride-2">Gruie haiducul</span>, Bucureşti, 1924; <span class="CharOverride-2">Popa Marosin, căpitan de voinici</span>, Bucureşti, 1924; <span class="CharOverride-2">Fraţi de cruce</span>, Bucureşti, 1930; <span class="CharOverride-2">Inelul fermecat</span>, Bucureşti, f.a.; <span class="CharOverride-2">Fata din dafin</span>, Bucureşti, f.a.; <span class="CharOverride-2">Ştefan Bujor</span>, Bucureşti, f.a.; <span class="CharOverride-2">Gruia cel viteaz şi tatăl său Novac</span>, Bucureşti, f.a.; <span class="CharOverride-2">Viaţa, năzdrăvăniile şi păţaniile lui Păcală</span>, Bucureşti, 1930; <span class="CharOverride-2">Haiducul Miereanu</span>, Bucureşti, 1934; <span class="CharOverride-2">Bujor haiducul</span>, Bucureşti, 1934. <span class="CharOverride-1">Traduceri:</span> André Theuriet, <span class="CharOverride-2">Frida</span>, Bucureşti, 1910; A. S. Puşkin, <span class="CharOverride-2">Fata căpitanului</span>, Bucureşti, 1912; ed. cu ilustraţii de Ion Anestin, Bucureşti, 1928; Henrik Ibsen, <span class="CharOverride-2">Raţa sălbatică</span>, Bucureşti, 1913 (în colaborare cu Mihail G. Nicolau); I. S. Turgheniev, <span class="CharOverride-2">Părinţi şi copii, </span>Bucureşti, 1914, <span class="CharOverride-2">Eroismul dragostei</span>, Bucureşti, cu ilustraţii de Ary Murnu, Bucureşti, f.a. (în colaborare cu I. Hâncu); Friedrich Nietzsche, <span class="CharOverride-2">Aşa grăit-a Zarathustra</span>, pref. Mihail Negru, Bucureşti, 1916, <span class="CharOverride-2">Antichristul. Încercare de refacere a tuturor valorilor</span>, Bucureşti, 1920; Émile Zola, <span class="CharOverride-2">Prăbuşirea</span>, Bucureşti, 1917, <span class="CharOverride-2">O pagină de iubire</span>, Bucureşti, 1921, <span class="CharOverride-2">Norocul prostului</span>, Bucureşti, 1923, <span class="CharOverride-2">Goana după fericire</span>, Bucureşti, f.a.; Anatole France, <span class="CharOverride-2">Cartea prietenului meu</span>, cu ilustraţii de P. P. Molda, Bucureşti, f.a.; L. N. Tolstoi, <span class="CharOverride-2">Război şi pace</span>, Bucureşti, 1918–1922, <span class="CharOverride-2">Hagi-Murad</span>, Bucureşti, 1920, <span class="CharOverride-2">Cât pământ trebuie unui om şi alte povestiri</span>, Bucureşti, 1923, <span class="CharOverride-2">Sonata Kreutzer. Diavolul. Părintele Sergiu</span>, Bucureşti, 1923; ed. 2, pref. E. Lovinescu, Bucureşti, 1928, <span class="CharOverride-2">Pe drumul mântuirii</span>, Bucureşti, 1926, <span class="CharOverride-2">Învierea</span>, cu ilustraţii de Ion Anestin, Bucureşti, 1926, <span class="CharOverride-2">Poliuşka şi alte povestiri</span>, cu ilustraţii de Ion Anestin, Bucureşti, f.a. (în colaborare cu Clara Lievşnevschi), <span class="CharOverride-2">Stăpân şi slugă şi alte povestiri</span>, cu ilustraţii de Ion Anestin, Bucureşti, 1926 (în colaborare cu Clara Lievşnevschi), <span class="CharOverride-2">Doi husari. Asediul Sevastopolului. Moartea lui Aleanin</span>, Bucureşti, 1928 (în colaborare cu Clara Lievşnevschi), <span class="CharOverride-2">Moartea lui Ivan Ilici</span>, Bucureşti, 1928, <span class="CharOverride-2">Anna Karenin</span>, I–II, Bucureşti, 1933, <span class="CharOverride-2">Fericirea casnică</span>, Bucureşti, 1934; Blasco Ibáñez, <span class="CharOverride-2">Printre portocali</span>, cu ilustraţii de Ion Comănescu, Bucureşti, 1918, <span class="CharOverride-2">Cei patru cavaleri ai Apocalipsului</span>, Bucureşti, 1920, <span class="CharOverride-2">Urgisiţii vieţii</span>, Bucureşti, 1921; Alphonse Daudet, <span class="CharOverride-2">Sapho</span>, Bucureşti, 1918; F. M. Dostoievski, <span class="CharOverride-2">Netoşka</span>, Bucureşti, 1919, <span class="CharOverride-2">Fraţii Karamazov</span>, Bucureşti, 1921, <span class="CharOverride-2">O femeie blândă</span>, Bucureşti, 1921, <span class="CharOverride-2">Iubire tragică</span>, Bucureşti, 1929, <span class="CharOverride-2">Spovedania lui Stavroghin. Gelozie pedepsită. Hoţul cinstit</span>, Bucureşti, f.a., <span class="CharOverride-2">Suflet de copil</span>, Bucureşti, 1933; Paul Heyse, <span class="CharOverride-2">Dragostea în Italia</span>, Bucureşti, 1919; Prosper Mérimée, <span class="CharOverride-2">Noaptea de urgie şi măcel</span>, cu ilustraţii de Ion Anestin, Bucureşti, 1920; Guy de Maupassant, <span class="CharOverride-2">Mont-Oriol</span>, Bucureşti, 1920, <span class="CharOverride-2">Inima noastră</span>, Bucureşti, f.a.; Honoré de Balzac, <span class="CharOverride-2">Grădina cu rodii</span>, Bucureşti, 1921; Al. Dumas-fiul, <span class="CharOverride-2">Dama cu camelii</span>, Bucureşti, 1922; Jules Verne, <span class="CharOverride-2">Ocolul pământului în 80 de zile</span>, Bucureşti, 1922 (în colaborare cu Ana-Maria G. Bottez), <span class="CharOverride-2">Arhipelagul în flăcări</span>, Bucureşti, 1923, <span class="CharOverride-2">Lupta pentru milioane</span>, Bucureşti, 1923, <span class="CharOverride-2">Raza verde</span>, Bucureşti, 1923, <span class="CharOverride-2">De la Pământ la Lună</span>, Bucureşti, [1923], <span class="CharOverride-2">Împrejurul Lunei</span>, Bucureşti, 1923, <span class="CharOverride-2">Dragoste şi datorie</span>, Bucureşti, 1923 (în colaborare cu Ana-Maria G. Bottez), <span class="CharOverride-2">Cinci săptămâni în balon</span>, Bucureşti, 1923 (în colaborare cu A. Constantinescu), <span class="CharOverride-2">Răzbunarea marinarului</span>, Bucureşti, 1924, <span class="CharOverride-2">Logodnica indianului</span>, Bucureşti, 1924, <span class="CharOverride-2">Noul Cain. Uzina fermecată</span>, Bucureşti, 1924, <span class="CharOverride-2">Salvarea miraculoasă</span>, Bucureşti, 1925, <span class="CharOverride-2">În faţa steagului</span>, Bucureşti, f.a., <span class="CharOverride-2">Aventurile a trei ruşi şi a trei englezi în Africa Australă</span>, Bucureşti, 1933, <span class="CharOverride-2">Mathias Sandorf</span>, Bucureşti, f.a.; Henryk Sienkiewicz, <span class="CharOverride-2">Cavalerii crucei</span>, I–II, Bucureşti, 1923, <span class="CharOverride-2">Quo Vadis</span>, Bucureşti, 1924; Paul Bourget, <span class="CharOverride-2">Discipolul</span>, cu ilustraţii de Ion Anestin, Bucureşti, 1927 (în colaborare cu Lucia Subotici); Victor Hugo, <span class="CharOverride-2">Mizerabilii</span>, I–II, Bucureşti, 1927, <span class="CharOverride-2">Cocoşatul de la Catedrala Notre-Dame de Paris</span>, Bucureşti, 1935; Jókai Mór, <span class="CharOverride-2">Martirii inimii</span>, Bucureşti, 1929; Alfred de Musset, <span class="CharOverride-2">Spovedania unui îndrăgostit</span>, Bucureşti, 1929; Hector Malot, <span class="CharOverride-2">Fără familie</span>, ed. 2, I–II, Bucureşti, 1931, <span class="CharOverride-2">În familie</span>, I–II, Bucureşti, 1934; Ernest Renan, <span class="CharOverride-2">Viaţa lui Iisus</span>, ed. 2, Bucureşti, f.a.; Charles Dickens, <span class="CharOverride-2">Poveşti de Crăciun</span>, Bucureşti, 1935, <span class="CharOverride-2">Strigoii. Povestiri de Crăciun</span>, Bucureşti, 1938.</p>
			<p class="Heuristica___m_RPR"><span class="CharOverride-1">Repere bibliografice:</span> Al. Macedonski, <span class="CharOverride-2">Traduceri</span>, L, 1918, 1; Nicolae Crevedia, <span class="CharOverride-2">Puneţi mâna pe traducători</span>, „Calendarul”, 1933, 316; Paul I. Papadopol, <span class="CharOverride-2">Traduceri</span>, U, 1933, 234; Paul I. Papadopol, <span class="CharOverride-2">George B. Rareş, </span>RAZ, 1934, 12<span class="CharOverride-2">; </span>Barbu Lăzăreanu, <span class="CharOverride-2">George Em. Botez,</span> ADV, 1935, 15 851; Paul Teodorescu, <span class="CharOverride-2">George B. Rareş</span>, RAZ, 1935, 25; Geo Borzea, <span class="CharOverride-2">George B. Rareş</span>, RAZ, 1935, 25; Ion Pas, <span class="CharOverride-2">Carte despre vremuri multe</span>, Bucureşti, 1963, <span class="CharOverride-2">123–124</span>; Straje, <span class="CharOverride-2">Dicţ. pseud.</span>, <span class="CharOverride-2">90</span>.  &#9;<span class="Semnatura">G.H.-T.</span></p>
			<p class="Heuristica-PRIMUL"><span class="titlu-12">BOTEZATU, Eliza</span> (7.XI.1938, Briceni–Edineţ), critic şi istoric literar. Este fiica Anei (n. Chizân) şi a lui Nicolae Cracan, ţărani. Absolventă, în 1961, a Universităţii de Stat din Chişinău, a susţinut doctoratul în filologie în 1972, parcurgând ierarhia universitară până la gradul de profesor (1992). A predat la Institutul Pedagogic „Alecu Russo” din Bălţi, apoi la Universitatea Pedagogică de Stat „Ion Creangă” din Chişinău. Între 1979 şi 1986 a fost cercetător ştiinţific la Institutul de Limbă şi Literatură al Academiei de Ştiinţe a RSS Moldoveneşti, apoi a fost şi secretar al Uniunii Scriitorilor (1986–1987). </p>
			<p class="Heuristica-BASE"><span class="CharOverride-1">B.</span> a debutat în 1954 la „Tinerimea Moldovei”. S-a dedicat dintru început criticii literare, scriind despre lirica basarabeană postbelică: <span class="CharOverride-2">Poezia meditativă moldovenească </span>(1977), <span class="CharOverride-2">Poemul moldovenesc contemporan</span> (1981). A ştiut să găsească o optică personală, apropiindu-se de actul poetic dintr-o serie de unghiuri, dacă nu absolut noi, cel puţin mai rar frecventate, comentariile ei fiind îndeobşte pertinente, cu deschideri de orizont utile, nuanţate. Studiul pe specii a fost completat cu studiul înrâuririlor folclorice: <span class="CharOverride-2">Poezia şi folclorul: puncte de joncţiune</span> (1987) sau al unor circumstanţe istorice, de pildă al Doilea Război Mondial: <span class="CharOverride-2">Prezenţi în front </span>(1985). În două studii monografice, unul despre lirica lui George Meniuc (1980), celălalt despre Pavel Boţu (1987), se remarcă tentativa de a descifra coordonate stilistice şi individualităţi poetice. Autoarea a plătit totuşi, în timp, un anume tribut temelor oficiale bolşevice, ca în paginile din volumul <span class="CharOverride-2">Patosul patriotic şi internaţionalist al poeziei</span> (1979). </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Poezia meditativă moldovenească, </span>Chişinău, 1977; <span class="CharOverride-2">Patosul patriotic şi internaţionalist al poeziei, </span>Chişinău, 1979; <span class="CharOverride-2">Cheile artei. Studiu asupra creaţiei literare a lui George Meniuc</span>, Chişinău, 1980; <span class="CharOverride-2">Poemul moldovenesc contemporan</span>, Chişinău, 1981; <span class="CharOverride-2">Creaţia lui I. Canna în şcoală, </span>Chişinău, 1984; <span class="CharOverride-2">Literatura moldovenească pentru copii</span>, Chişinău, 1984; <span class="CharOverride-2">Prezenţi în front</span>, Chişinău, 1985; <span class="CharOverride-2">Lumina darnică a poeziei. Creaţia lui Pavel Boţu</span>, Chişinău, 1987; <span class="CharOverride-2">Poezia şi folclorul: puncte de joncţiune</span>, Chişinău, 1987; <span class="CharOverride-2">Poezia şi dialectica vieţii</span>, Chişinău, 1988; <span class="CharOverride-2">Critica literară,</span> Chişinău, 2008.</p>
			<p class="Heuristica___m_RPR"><span class="CharOverride-1">Repere bibliografice:</span> Mihail Dolgan, <span class="CharOverride-2">Responsabilitatea cuvântului critic</span>, Chişinău, 1987, <span class="CharOverride-2">94–101</span>; Cimpoi, <span class="CharOverride-2">Ist. lit. Basarabia, 273</span>; Nicolae Bileţchi, <span class="CharOverride-2">La vârsta împlinirilor</span>, LA, 1998, 5 noiembrie; <span class="CharOverride-2">Vocaţia cuvântului scris şi rostit. Biobibliografie</span>, Chişinău, 2006; <span class="CharOverride-2">Dicţ. Chişinău</span>,<span class="CharOverride-2"> 67–68</span>; Raia Rogac, <span class="CharOverride-2">Designer de cuvinte. Interviu cu Eliza Botezatu</span>, Chişinău, 2012. &#9;<span class="Semnatura">M.Dg. </span></p>
			<div class="_idGenObjectLayout-1">
				<div id="_idContainer023">
					<div id="_idContainer021" class="Basic-Text-Frame">
						<p class="Titlu-Nume-H">BOTEZATU, Grigore </p>
						<p class="Titlu-mic-DATE">(14.I.1929, Baraboi–Bălţi), folclorist. </p>
					</div>
					<div id="_idContainer022" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="09B_951-1015_Boldur-Boureanu-web-resources/image/Botezatu_Grigosre.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Anei (n. Burbulea) şi al lui Gheorghe Botezatu, ţărani. A absolvit Facultatea de Istorie şi Filologie a Universităţii de Stat din Chişinău (1954), fiind apoi cercetător ştiinţific, şeful secţiei de folclor (1979–1999) şi director adjunct al Institutului de Etnografie şi Folclor al Academiei de Ştiinţe, devenit Institutul de Filologie (1991–1999). Şi-a luat doctoratul în filologie cu teza <span class="CharOverride-2">Genurile folclorice şi realitatea istorică (pe baza folclorului haiducesc) </span>(1967). A fost distins cu titlul Om Emerit în Ştiinţă (1990), cu Premiul Dacia (1991), Premiul Uniunii Scriitorilor din Republica Moldova (2004), iar pentru coordonarea culegerii de folclor <span class="CharOverride-2">Cât îi Maramureşul… </span>(1993) cu Premiul „Simion Florea Marian” al Academiei Române. A participat şi la pregătirea, redactarea şi editarea corpusului <span class="CharOverride-2">Creaţia populară moldovenească</span> (16 volume, 1975–1983), a seriei de culegeri folclorice pe zone. </p>
			<p class="Heuristica-BASE"><span class="CharOverride-1">B.</span> a desfăşurat o amplă activitate de culegător, editor şi cercetător al folclorului literar. A înregistrat texte folclorice în satele din Basarabia, în localităţile româneşti din regiunile Odessa, Cernăuţi, Transcarpatia, Nikolaev, Kirovograd, ţinutul Krasnodar ş.a. S-a consacrat şi s-a impus datorită culegerii prozei populare, îndeosebi a poveştilor. Editează prima sa colecţie de folclor, <span class="CharOverride-2">Poveşti norodnice moldoveneşti</span>, în 1955. Unele basme, care „au o indubitabilă prospeţime” (Iordan Datcu), i-au fost traduse în engleză, franceză, germană, spaniolă, japoneză, bulgară ş.a. A publicat în acelaşi timp numeroase studii consacrate poveştilor populare, fantastice şi nuvelistice, legendelor, parabolelor, snoavelor etc., a investigat în monografia <span class="CharOverride-2">Folclorul haiducesc în Moldova </span>(1967) această arie tematică bogat reprezentată în producţiile populare româneşti, s-a îndreptat către contribuţiile înaintaşilor în domeniul folcloristicii, cercetând preocupările legate de cultura populară la Dimitrie Cantemir, Ion Neculce, Ion Creangă, M. Eminescu, Alexie Mateevici, Tudor Pamfile, iar dintre discipolii lui Dimitrie Gusti, s-a oprit la Petre Ştefănucă, a cărui colecţie o şi editează, şi la Tatiana Găluşcă. Concomitent, în anii ’50–’60 ai secolului trecut, traduce şi prelucrează o serie de poveşti populare ruseşti, tadjice, indiene, chinezeşti, prelucrări ale unor basme şi proverbe din Etiopia şi Sudan ş.a. <span class="CharOverride-1">B.</span> participă şi la elaborarea manualelor pentru instituţiile de învăţământ universitar şi pentru şcolile medii din Republica Moldova. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Folclorul haiducesc în Moldova</span>, Chişinău, 1967; <span class="CharOverride-2">Genuri şi specii folclorice </span>(în colaborare), Chişinău, 1972; <span class="CharOverride-2">Speciile folclorice şi realitatea istorică </span>(în colaborare), Chişinău, 1985; <span class="CharOverride-2">La izvoare. Poveşti, poezie populară şi cercetări de folclor</span>, Chişinău, 1991. <span class="CharOverride-1">Culegeri:</span> <span class="CharOverride-2">Poveşti norodnice moldoveneşti</span>, Chişinău, 1955; <span class="CharOverride-2">Poveşti</span>,<span class="CharOverride-2"> </span>Chişinău, 1956; <span class="CharOverride-2">Poezie populară moldovenească</span>, Chişinău, 1957<span class="CharOverride-2"> </span>(în colaborare); <span class="CharOverride-2">Basme şi snoave</span>, Chişinău, 1958; <span class="CharOverride-2">A fost odată. Poveşti şi snoave</span>, Chişinău, 1966; <span class="CharOverride-2">Făt-Frumos şi Ileana Cosânzeana – sora Soarelui</span>, Chişinău, 1967; <span class="CharOverride-2">Peneş-Împăratul</span>, Chişinău, 1968; <span class="CharOverride-2">Poveşti populare moldoveneşti</span>, Chişinău, 1972; <span class="CharOverride-2">Legende, tradiţii şi povestiri orale</span>, pref. edit., Chişinău, 1975; <span class="CharOverride-2">Poveşti fantastice</span>, introd. edit., Chişinău, 1976; <span class="CharOverride-2">Poveşti nuvelistice</span>, introd. edit., Chişinău, 1980; <span class="CharOverride-2">Auzit-am din bătrâni. Legende moldoveneşti</span>, Chişinău, 1981; <span class="CharOverride-2">De n-ar fi, nu s-ar povesti</span>, Chişinău, 1983; <span class="CharOverride-2">Plugul de aur. Parabole şi poveşti nuvelistice</span>, Chişinău, 1985; <span class="CharOverride-2">Cât îi Maramureşul… </span>, Chişinău, 1993 (în colaborare); <span class="CharOverride-2">Folclor din Ţara Fagilor</span>, Chişinău, 1993 (în colaborare);<span class="CharOverride-2">Făt-Frumos şi Soarele. Poveşti populare din Basarabia</span>, pref. Iordan Datcu, Bucureşti, 1995; <span class="CharOverride-2">Norocul omului</span>, Chişinău, 1997; <span class="CharOverride-2">Cântece bătrâneşti ale românilor: cântece istorice</span>, Chişinău–Bucureşti, 2002 (în colaborare cu Andrei Hâncu); <span class="CharOverride-2">Basme populare româneşti</span>, Chişinău – Bucureşti, 2003; <span class="CharOverride-2">Dicționar de proverbe și zicători românești</span>, ed. 3, pref. edit., București – Chișinău, 2003 (în colaborare cu Andrei Hâncu); <span class="CharOverride-2">Talmaza: creaţii folclorice</span>, Chişinău, 2003 (în colaborare cu Vasile Grosu); <span class="CharOverride-2">Coroana de aur</span>, Chişinău, 2007.<span class="CharOverride-1"> Ediţii, antologii: </span>Petre V. Ştefănucă, <span class="CharOverride-2">Folclor şi tradiţii populare, </span>I–II, Chişinău, 1991 (în colaborare cu Andrei Hâncu), <span class="CharOverride-2">Datini şi creaţii populare</span>, introd. edit., Chişinău, 2008; <span class="CharOverride-2">Folclor român din Basarabia</span>, Chişinău, 1999 (în colaborare cu Tatiana Găluşcă şi Ioan R. Nicola); Nicolae Donţu, <span class="CharOverride-2">Talmaza, Ermoclia, Cioburciu: tezaur folcloric</span>, Chişinău, 1999 (în colaborare cu Vasile Grosu); <span class="CharOverride-2">Petre Ştefănucă. 1906–1942</span>, Chişinău, 2006 (în colaborare); Gheorghe V. Madan, <span class="CharOverride-2">Un sat basarabean de codru: Truşenii</span>, studiu biografic Iurie Colesnic, Chişinău, 2008 (în colaborare cu Tamara Apostol-Macovei), <span class="CharOverride-2">Scrieri</span>, I–II, introd. Iordan Datcu, Chişinău, 2011 (în colaborare cu Mihai Papuc şi Tamara Apostol-Macovei).</p>
			<p class="Heuristica___m_RPR"><span class="CharOverride-1">Repere bibliografice:</span> Efim Junghietu, <span class="CharOverride-2">Folclorul – o pasiune permanentă</span>, LA, 1979, 18 ianuarie; Ion C. Ciobanu, <span class="CharOverride-2">Modelări artistice</span>, Chişinău, 1986, <span class="CharOverride-2">290–296</span>; Pamfil Bilţiu, <span class="CharOverride-2">Un etnolog de seamă al Republicii Moldova</span>, „România km 0”, 2001, 1–2; Datcu, <span class="CharOverride-2">Dicţ. etnolog.</span>, <span class="CharOverride-2">134–135</span>; Nicolae Băieşu, <span class="CharOverride-2">Un folclorist consacrat: Grigore Botezatu</span>, LA, 2009, 15 ianuarie; Iordan Datcu, <span class="CharOverride-2">Tradiții din Maramureș, </span>București, 2009, <span class="CharOverride-2">197–198;</span> <span class="CharOverride-2">Dicţ. Chişinău</span>, <span class="CharOverride-2">69–70</span>; Iordan Datcu, <span class="CharOverride-2">Gheorghe V. Madan într-o ediţie reprezentativă</span>, CL, 2012, 4. &#9;<span class="Semnatura">N.B. </span></p>
			<p class="Heuristica-PRIMUL"><span class="titlu-12">BOTIŞ-CIOBANU, Maria</span> (16.VIII.1866, Abrud-Sat, j. Alba – 24.XI.1950, Oradea), poetă, prozatoare. Este fiica Justinei (n. Critta) şi a lui Vasile Cioban, dascăl la Abrud şi notar la Roşia Montană. Urmează clasele primare la Roşia Montană, gimnaziul la Sibiu, la Şcoala Civilă de Fete a Astrei, Şcoala Normală de Stat la Cluj şi Şcoala Normală Superioară la Budapesta. A profesat, între 1891 şi 1900, la Nădăşelu, Bârgău, Prundu Bârgăului, Roşia Montană, Sibiu. Îndeplineşte şi funcţia de directoare a internatului de fete de pe lângă Şcoala Civilă Confesională Română din Arad. Aici se căsătoreşte cu Teodor Botiş, primul rector al Academiei Teologice. Infirmieră devotată în timpul Primului Război Mondial, a fost aleasă preşedintă a filialei ardelene a Crucii Roşii (1914–1918). A contribuit la dezvoltarea învăţământului pentru copiii orfani din Transilvania. Din 1926 iscăleşte Maria Botiş-Ciobanu, nume ce figurează şi pe coperta unor cărţi. </p>
			<p class="Heuristica-BASE"><span class="CharOverride-1">B.-C.</span> a colaborat cu articole, versuri, proză – schiţe, nuvele, poveşti – la publicaţii ardeleneşti îndeosebi, dar nu numai, semnătura ei putând fi întâlnită deopotrivă în „Familia”, „Convorbiri literare”, „Tribuna”, „Sămănătorul”, „Gazeta de duminică”, „Românul”, „Universul literar” ş.a. Articolele referitoare la educaţia în şcoală – apărute mai întâi în „Telegraful român” – le-a strâns în volumul <span class="CharOverride-2">Scrisori către eleve</span> (1900), iar versurile şi scrierile în proză au intrat în culegerile <span class="CharOverride-2">Poezii </span>(1905), <span class="CharOverride-2">Doina</span> (1912), <span class="CharOverride-2">Poezii</span> (1927), <span class="CharOverride-2">Ţara Moţilor</span> (1928), <span class="CharOverride-2">Poveşti</span> (1940). Câteva poezii au fost selectate în diverse antologii. Dintre încercările pentru teatru la care s-a încumetat, unele s-au păstrat în manuscris. Cu ecouri ale unui eminescianism diluat, <span class="CharOverride-1">B.-C.</span> compune într-o gamă minoră, cântând – în „doine”, în câte un sonet – bucuria dragostei, mai rar amarul ei, înseninându-se în gestul cucernic al închinăciunii. Alternând lacrima promptă cu zâmbetul inocent, mai şi căzând pe gânduri, în cogitaţii de album, stihuitoarea se simte fericită în cadrul rustic, în vreme ce faţă de oraşul păcătos ea face alergii sămănătoriste. O notă de asprime se percepe în lirica de inspiraţie socială, unde frazarea aminteşte de Octavian Goga şi George Coşbuc. Cele mai izbutite rămân, cu licărul lor de umor, naraţiunile în versuri. A tradus, trădându-i prin facilitate, din Goethe, Lamartine, Lenau, Emanuel Geibel, Theodor Körner, Petőfi Sándor, Friedrich Rückert ş.a. Cu toată încărcătura de moralism a textelor ei, <span class="CharOverride-1">B.-C.</span> e mai bună prozatoare decât poetă. Câte o schiţă aduce cu un basm şi, de altfel, ardeleanca a scris şi basme propriu-zise. Un alt timbru prezintă legendele din volumul <span class="CharOverride-2">Ţara Moţilor</span>, cu sorgintea în istorisirile fantasmagorice ale băieşilor de la minele de aur din Munţii Apuseni. Cu infiltraţii de fantastic păgân, atmosfera e aceea a unui mediu stăpânit de forţa anihilantă a superstiţiei. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Scrisori către eleve, </span>Sibiu, 1900; <span class="CharOverride-2">Poezii</span>, Arad, 1905; <span class="CharOverride-2">Doina, </span>Arad, 1912; <span class="CharOverride-2">Poezii, </span>Cluj, [1927]; <span class="CharOverride-2">Ţara Moţilor</span>, Arad, 1928; <span class="CharOverride-2">Poveşti, </span>Arad, 1940; <span class="CharOverride-2">Ţara Moţilor</span>, Timişoara, 1976; <span class="CharOverride-2">Crăiasa Codrului</span>, îngr. şi pref. G. Nistor, Timişoara, 1976. </p>
			<p class="Heuristica___m_RPR"><span class="CharOverride-1">Repere bibliografice:</span> Chendi, <span class="CharOverride-2">Scrieri</span>, II, <span class="CharOverride-2">66–68</span>; Lovinescu, <span class="CharOverride-2">Scrieri</span>, IV, <span class="CharOverride-2">393–394</span>; Perpessicius, <span class="CharOverride-2">Lecturi</span>, <span class="CharOverride-2">59–66</span>; Nicolae Albu, <span class="CharOverride-2">O poetă a Munţilor Apuseni: Maria Ciobanu</span>, „Unirea. Almanahul judeţului Alba”, 1972, <span class="CharOverride-2">61–62</span>; <span class="CharOverride-2">Biografia unor destine</span>, Alba Iulia, 1993, <span class="CharOverride-2">40–41</span>; Eugen Goia, <span class="CharOverride-2">Maria Botiş-Ciobanu, un ctitor al culturii româneşti din Ţara Moţilor</span>, „Coloana infinitului”, 2006, 58; Datcu, <span class="CharOverride-2">Dicţ. etnolog.</span>, <span class="CharOverride-2">135.</span> &#9;<span class="Semnatura">F.F. </span></p>
			<div class="_idGenObjectLayout-1">
				<div id="_idContainer026">
					<div id="_idContainer024" class="Basic-Text-Frame">
						<p class="Titlu-Nume-H">BOTTA, Dan </p>
						<p class="Titlu-mic-DATE">(26.IX.1907, Adjud – 13.I.1958, Bucureşti), poet, dramaturg, eseist. </p>
					</div>
					<div id="_idContainer025" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="09B_951-1015_Boldur-Boureanu-web-resources/image/bottd01.jpg" alt="" />
					</div>
				</div>
			</div>
			<p class="Heuristica-PRIMUL">La 1560, când primeşte înscrisuri de nobleţe, un Toader Bota (Botha, Botta) îşi avea reşedinţa la Cerneşti, în Maramureş. Din acesta descinde, se pare, Theodor Botta (Botha), tatăl lui <span class="CharOverride-1">B.</span>; student în medicină la Viena, hărţuit ca militant pentru emanciparea naţională a românilor ardeleni, el se va refugia în Moldova, terminându-şi studiile la Iaşi. Mai târziu se stabileşte la Adjud, fiind medic la Căile Ferate Române. Din căsătoria cu Aglaia Francisc (Franceschi), fiica unui emigrant corsican, are doi copii, mezinul fiind Emil Botta, viitor poet şi actor. <span class="CharOverride-1">B.</span> va face şcoala primară la Adjud, trecând apoi la Liceul Unirea din Focşani şi, din 1921, la Colegiul „Sf. Sava” din Bucureşti. În 1927 îşi lua licenţa în drept la Universitatea bucureşteană, iar în 1929 şi pe aceea în filologie clasică. În acelaşi timp, absolvise şi Institutul de Educaţie Fizică. Din 1934 este cooptat în comitetul de redacţie la <span class="CharOverride-2">Enciclopedia României</span>, sub îngrijirea lui apărând al treilea şi al patrulea volum. În 1940 ocupa postul de director al Artelor în Ministerul Educaţiei Naţionale. <span class="CharOverride-1">B.</span> debutează în 1923 la „Ramuri fragede”, revista elevilor de la „Sf. Sava”, cu sonetul <span class="CharOverride-2">Clopotul sfărâmat</span>, o traducere din Charles Baudelaire. Începând din 1929, publică articole, recenzii, note, cronici muzicale şi plastice în „Rampa”, „La Nation roumaine” (aici fiind şi redactor), „Vremea”, „Tiparniţa literară”, „Cuvântul”. Poetul se lansează în 1931 cu volumul de versuri <span class="CharOverride-2">Eulalii</span>, prefaţat de Ion Barbu şi încununat cu Premiul Socec. Singurele versuri încredinţate ulterior presei, până cu puţin timp înaintea morţii, când în „Viaţa românească” şi „Tribuna” îi apar tălmăciri din E.A. Poe şi şase sonete, sunt cele în limba franceză din „Contimporanul” şi „Ulise”. Primele eseuri i se tipăresc în 1932 în „Floarea de foc”, „Contimporanul” şi „România literară”. Momentul coincide cu afilierea la gruparea Criterion, la simpozioanele căreia conferenţiază despre direcţii şi doctrine din evoluţia artelor şi poeziei, despre clasicismul european şi românesc, despre figuri emblematice ale culturii şi istoriei naţionale. Aceste teme revin şi în conferinţele radiofonice difuzate între 1933 şi 1940. Cronicar al vieţii muzicale şi artistice în „Calendarul”, prezent în „Convorbiri literare”, „Revista Fundaţiilor Regale”, „Arta şi omul”, începe în 1934 o colaborare de durată la „Gândirea”, unde publică, printre alte eseuri, <span class="CharOverride-2">Charmion sau Despre muzică</span>, reluat în volum în 1941. Două articole din 1935, în „Naţiunea” şi în „Luceafărul literar şi critic”, precedă publicistica politică, de coloratură elitistă, dar cu recursuri la argumentele ideologiei de extremă dreapta, din „Sfarmă-Piatră” şi „Axa”. Între timp, imaginea scriitorului se consolidează în conştiinţa contemporanilor prin volumul de eseuri <span class="CharOverride-2">Limite</span> (1936), laureat de Societatea Scriitorilor Români, al cărei membru devenise în 1935. Numele îi mai apare sporadic în „Da şi nu”, „Arta şi tehnica grafică”, „Buna Vestire”, dar semnificative sunt reacţiile privitoare la funcţia socio-ritualică a teatrului din „Universul literar”. <span class="CharOverride-1">B.</span> se revela acum şi ca dramaturg, prin tipărirea, în 1939, a pieselor <span class="CharOverride-2">Comedia fantasmelor</span> şi <span class="CharOverride-2">Alkestis</span> şi a traducerii tragediei <span class="CharOverride-2">Troienele</span> de Euripide. Cea dintâi este pusă în scenă în 1939 la Teatrul Naţional din Cluj. La revista „Dacia” (1941–1942), scoasă împreună cu Octavian C. Tăslăuanu şi Emil Giurgiuca, într-o suită de eseuri (<span class="CharOverride-2">Românii, poporul tradiţiei imperiale, Legea românească, Basarabii, sensul unor mari tradiţii</span> ş.a.), schiţează o viziune extatică asupra istoriei şi spiritualităţii româneşti. Tot la „Dacia” începe o polemică acerbă cu Lucian Blaga, căruia îi contestă apoi, în „Timpul” şi „Sfarmă-Piatră”, prioritatea ideilor din <span class="CharOverride-2">Spaţiul mioritic</span>. În broşura <span class="CharOverride-2">Cazul Blaga</span> (1941) aprigul polemist va strânge tot dosarul acestei dispute. Orgolios şi himeric, el lansează în „Duminica” din 1943 un atac dur, rămas fără replică, şi împotriva lui Camil Petrescu. Colaborările din 1943 la „Tribuna tineretului” şi „Vestul” încheie o etapă, urmată, după război, de ani lungi de penitenţă. Acum tălmăceşte din Shakespeare (<span class="CharOverride-2">Regele Ioan</span>), Ferreira de Castro (romanul <span class="CharOverride-2">Oile Domnului</span>), François Villon (<span class="CharOverride-2">Balade şi alte poeme</span>), Sofocle (<span class="CharOverride-2">Oedip Rege</span>) şi poemele lui E.A. Poe. În tăcere şi izolare, poetul compune sonetele din <span class="CharOverride-2">Cununa Arianei</span>, ciclurile <span class="CharOverride-2">Epigrame</span>, <span class="CharOverride-2">Poeme</span>,<span class="CharOverride-2"> Poeme în curs</span>, dramele <span class="CharOverride-2">Deliana </span>şi <span class="CharOverride-2">Soarele şi Luna</span>, toate apărute postum. Versuri inedite, originale şi traduceri, îşi vor găsi loc, începând din 1966, în „Familia”, „Astra”, „Gazeta literară”, „România literară”, „Manuscriptum”, „Revista de istorie şi teorie literară” şi „Jurnalul literar”.</p>
			<p class="Heuristica-BASE"> Întâlnirea lui <span class="CharOverride-1">B.</span> cu literatura şi cultura greco-latină a fost de bun augur. În această „oază de har şi repaos” care este Grecia lui Pericle, plăsmuire a unei fantezii nostalgice, dar şi ficţiune „din flori de carte”, şi-a cultivat scriitorul visul de frumos. Voluptatea calofilă, solemnitatea gesturilor, dicţiunea ceremonioasă a ideilor sunt constante care îi diferenţiază manifestarea în interiorul grupului Criterion. În scurte glose <span class="CharOverride-1">B. </span>propune un jurnal de lecturi din literatura română şi străină, cu precădere franceză, ce dezvăluie sensibilitate receptivă destul de largă, dar şi un ferm concept de valoare. Pentru el, Tristan Tzara e o „glorie de music-hall”, iar proza lui E.M. Remarque, Roland Dorgelès, Ernst Glaeser constituie un simplu document. Gustă în schimb cu delicii „periodul direct şi brutal, cuvântul gras şi vegetal” al lui Dosoftei, tehnica primitivă, parcă aparţinând iconarilor populari, din <span class="CharOverride-2">Crăişorul</span> lui Liviu Rebreanu, iar în Alecu Ruset din <span class="CharOverride-2">Zodia Cancerului</span> de Mihail Sadoveanu vede un „beizade Hamlet”. Cronicile la <span class="CharOverride-2">Joc secund </span>şi <span class="CharOverride-2">Lauda somnului</span>, dintre cele mai avizate în epocă, dau măsura deschiderii spre marea poezie. Ion Barbu este evaluat pe linia, venerată, a lirismului pur, de la E.A. Poe la Paul Valéry. Exultă, deopotrivă, şi la sunetul grav al poeziei lui Lucian Blaga, pe care îl consideră cel mai aproape de realizarea osmozei dintre etosul naţional şi tradiţia poetică românească, lărgind, în acest sens, drumul deschis de M.Eminescu. Mobilitatea comprehensivă nu-l împiedică să afişeze un program teoretic exclusivist. La 22 de ani opţiunile lui merg spre arta rigorilor clasice. <span class="CharOverride-1">B.</span> este înclinat să vadă în poezia lui Stéphane Mallarmé, în muzica lui César Franck şi în pictura lui Paul Cézanne o restituţie a universului platonician din <span class="CharOverride-2">Timaios</span>, dar aceloraşi „clasici ai unui extrem clasicism” le reproşează sterilitatea, lipsa de fior şi dispreţul pentru idee. În <span class="CharOverride-2">Charmion...</span>, interpretare poetică a modelului cosmologic pitagoreico-platonician, dă şi o motivare ontologică funcţiei metafizice a artei. În planul cunoaşterii poezia reprezintă, alături de filosofie şi de eros, o cale de acces spre puritatea şi unitatea dintâi a fiinţei. Într-o atare perspectivă, arta apare ca o mistică de tip special, fruct al lucidităţii intensificatoare până la extaz. În volumul de versuri <span class="CharOverride-2">Eulalii </span>tendinţa transcenderii realului ia aspectul unei dereificări programatice a limbajului. <span class="CharOverride-1">B.</span> este, la rândul lui, victima ermetismului, „viţiu” rafinat, incriminat, ca exerciţiu în sine, la Mallarmé şi Valéry. Din „sunete-crin” poetul conturează arabescuri, evocând o lume de curăţii virginale. Opalul, ametistul, aurul, safirul, diamantul, fildeşul, apele „fosforoase”, eterul, „cerul de arme cristaline”, „sorii nuli”, toate alcătuiesc materia evanescentă a versului din <span class="CharOverride-2">Eulalii</span>. False descrieri, chiar când propun universuri artistice (<span class="CharOverride-2">Meling, Delft, Botticelli</span>), poemele caută, de preferinţă, „ora difuză” a serii şi a aurorei. Intenţia de a conferi imaginii verticalitatea unor „dorice, prudente forme” (<span class="CharOverride-2">Proemiu</span>) are a învinge atracţia spre volutele melodioase, feminine. Chemărilor vagului dispersant, cu stigmate simboliste (<span class="CharOverride-2">Delft, Mătasea depărtărilor</span>), li se opune năzuinţa spre centru, punct ferm în rotirea „nervoasă” a timpului, de unde şi ocurenţa simbolurilor insularităţii. Aventura poeziei, realitate suverană, deasupra vicisitudinilor devenirii, nu anulează însă dilema existenţială. „Temuta, roza Moarte” prelungeşte indefinit dualitatea perspectivelor: spre „suita şi ciclica lumină” sau spre „somnul humei triste” (<span class="CharOverride-2">Epilog</span>). O soluţie la această scindare se conturează în poema <span class="CharOverride-2">Cantilenă</span>, unde apare, într-o primă şi remarcabilă interpretare, motivul „zeului trist”, obosit de propria lui desăvârşire. Disputat „culmilor lucide” ale „dreptelor amiezi” de către „Fata verde Una”, ciobanul lui <span class="CharOverride-1">B.</span> este absorbit în somnul luminat de „crini opheliali” şi „stele moi”, în legănarea matern-erotică a apelor. Înscrisă în fibra cea mai tăinuită a fiinţei, funesta mireasă este „lacul vechi din noi”, „piatră de sânge”, gata să intre în rezonanţă cu „orficul tumult” al curgerii fără întoarcere. Tot ea deschide însă porţi spre „lobi de albă lume”, ca un prag spre o lume mai înaltă. Melancolia acompaniază discret abandonul, un suflu tragic se insinuează în atmosfera mistic-liturgică şi moartea ia dimensiunile unui mister cosmic. Ciclul de sonete <span class="CharOverride-2">Cununa Ariadnei</span> pare scris de un alt poet. Expresia s-a limpezit, versul bate cadenţele unei prozodii sever normate. Abia acum zelul clasicizant al eseistului află suportul care îi dă credibilitate. Forma apolinică a sonetului, în care poetul aduce unele inovaţii, satisface şi nevoia de simplitate, şi pe aceea de revelaţie. Obsesia absolutului şi a purităţii spirituale se menţine, dar vehicul, de data aceasta, este dragostea, nu însă cea profundă, Afrodita Pandemos, ci aceea sacră, patronată de Afrodita Urania, divinitatea sub semnul căreia, în <span class="CharOverride-2">Charmion…</span>, pământul se logodeşte cu cerul în marea unduire a ritmului universal. Alte poeme postume recapitulează tematica proprie, schimbarea de manieră fiind evidentă. Urmarea e o lirică directă, un fel de vorbire esenţializată. Remarcabile sunt poemele de aparenţă narativă, în care autorul îşi povesteşte vedeniile pe măsură ce le inventează. E vorba de întâmplări ciudate, între veghe şi vis, de întâlniri funeste şi de rătăciri în necunoscut. Eul se simte asaltat de semne angoasante, de ademeniri ucigaşe. În ansamblu, <span class="CharOverride-1">B.</span> lasă impresia unui <span class="CharOverride-2">poeta doctus</span>, intim familiarizat cu variate discursuri lirice. Aceasta şi explică, între altele, valoarea, uneori excepţională, a traducerilor sale, care adună, sub arcul aceleiaşi sensibilităţi rafinate prin studiu, pe tragicii greci, pe Villon, Shakespeare şi Poe. Şi teatrul lui <span class="CharOverride-1">B.</span>, poetic prin excelenţă, încearcă o sinteză de mijloace expresive şi de motive legate de destin, aşa cum s-au fixat în tradiţia europeană cultă şi folclorică, modelul absolut fiind tragedia greacă. O excepţie pare să fie <span class="CharOverride-2">Comedia fantasmelor, </span>a cărei acţiune, plasată în Renaşterea italiană, aduce în scenă câteva personaje nonfictive şi obligă la o minimă concretizare realistă; dar nici aici nu e urmărită reconstituirea unei epoci, în fapt, ci manifestarea tragicului în istorie. Caesar Borgia, întruchipând individualismul renascentist, ajunge să sfideze „incoruptibila ordine a cercurilor”, visând să făurească unitatea Italiei, dar se prăbuşeşte, abandonat de pronie. Căderea îi revelează rostul tainic al fiecărui gest în armonia universală, fără de care lumea ar fi o „comedie a fantasmelor”, produsul propriei halucinaţii. Caesar pricepe acum ceea ce rămâne insesizabil pentru pragmaticul Machiavelli: singura unitate posibilă este aceea spirituală, sub sceptrul lui Iisus, „unicul Caesar”. Comparativ cu această tragedie travestită în fastuoase haine baroce, <span class="CharOverride-2">Alkestis</span> se supune canoanelor antice, textul raportându-se cu o relativă fidelitate la piesa omonimă a lui Euripide. Scrisă în versuri care dau puternic iluzia metrului antic, <span class="CharOverride-2">Alkestis</span> mizează pe forţa poeziei, când aspră, când suavă, totdeauna sobră. Cu <span class="CharOverride-2">Deliana</span>, „basm pentru oameni mari”, şi <span class="CharOverride-2">Soarele şi Luna</span>, „dramă liturgică”, <span class="CharOverride-1">B.</span> tentează marea sinteză a artei şi gândirii sale, opera de artă totală, în sensul wagnerian al termenului. <span class="CharOverride-2">Deliana</span> se vrea o replică la <span class="CharOverride-2">Luceafărul</span> eminescian, o încercare de reabilitare a omenescului. Înălţându-se alături de alesul ei pe orbitele astrale, domniţa se iniţiază în marile taine ale firii. Sub semnul perfecţiunii, moartea şi nemurirea coincid, de unde şi vacuitatea tristă a eternităţii, care îşi soarbe „viaţa fără de moarte” din cugetarea pasionată a muritorilor. În <span class="CharOverride-2">Soarele şi Luna</span>, constrâns de răzvrătirea celei mai mândre dintre făpturile sale, Dumnezeu hotărăşte, pentru a nu se nega pe sine, să nimicească lumea şi să o rezidească, încorporând în noua izvodire fapta contestatoare. Reunind o apocalipsă şi o geneză, dramaturgul subliniază coincidenţa şi continuitatea simbolică dintre sfârşit şi început, moarte şi înviere, şi conferă, totodată, jertfei un sens activ. Piesa dezvoltă o profuziune de sensuri, topind în construcţie elemente şi sugestii din orfism şi gnoză, teologie hermetică şi creştină, regăsite ca latenţe în eposul popular românesc, în care i-a plăcut să caute „chipul nostalgic al Thraciei”. De altfel, şi eseistica lui <span class="CharOverride-1">B.</span>, subsumabilă filosofiei culturii, este polarizată de căutarea originilor, omologând în plan istoric nostalgia esenţelor. „Ideea thracică”, figură matricială a spiritualităţii naţionale, a „preformat” elementele frumosului românesc, imprimându-i „stilul pământului”, în timp ce ideea romană şi cea bizantină, selectate prin afinitate, i-au determinat şi precizat caracterele. Expresie a „sufletului colectiv”, definit prin sentiment cosmic, ataraxie şi idealism, creaţia autohtonă manifestă echilibrul senin în care se rezolvă, sub semnul melancoliei, tensiunea dintre „un mit ceresc” şi „un mit al pământului”, ambele întrunite în cultul lui Dionysos, imagine a lumii în eterna unduire între teluric şi uranic. Prin această paradigmă arhetipală a interpretat <span class="CharOverride-1">B.</span>, între primii, capodoperele literaturii populare româneşti, poezia eminesciană şi sculptura lui Constantin Brâncuşi. Într-o generaţie cu sensibilitatea răscolită de verbul lui Vasile Pârvan, eseistul a contribuit la consolidarea mitului tracic, avatar interbelic al celui dacic. Fără să realizeze o teorie a culturii de consistenţa celei a lui Lucian Blaga, <span class="CharOverride-1">B.</span> a abordat domeniul cu febrilitatea imaginativă a poetului. Fastul lexical şi solemnitatea stilului, procesiunea sărbătorească a ideilor, cadenţa muzicală a frazelor, poza oraculară exercită o subtilă persuasiune asupra cititorului. </p>
			<p class="Heuristica_CITAT">Pentru Dan Botta, lumea devenea reală când începea să-şi reveleze structurile ei profunde; adică, atunci când ochiul minţii începea să desprindă, înapoia aparenţelor, imaginile eterne, figurile mitice.</p>
			<p class="Heuristica_CITAT_semnat">Mircea Eliade</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Eulalii</span>, precedate de <span class="CharOverride-2">Veghea lui Roderick Usher</span>, parafrază de Ion Barbu, cu un portret de Mac Constantinescu şi gravuri de Pierre Grant, Bucureşti, 1931; <span class="CharOverride-2">Limite</span>, Bucureşti, 1936; <span class="CharOverride-2">Comedia fantasmelor</span>, Sighişoara, 1939; <span class="CharOverride-2">Alkestis</span>, Bucureşti, 1939; <span class="CharOverride-2">Cazul Blaga</span>, Bucureşti, 1941; <span class="CharOverride-2">Charmion sau Despre muzică</span>, Bucureşti, 1941; <span class="CharOverride-2">Scrieri</span>, I–IV, îngr. Dolores Botta, pref. Ion Biberi, postfaţă Toma Vlădescu, Eugen Schileru, Bucureşti, 1968; <span class="CharOverride-2">Unduire şi moarte</span>, postfaţă Gheorghe Hrimiuc-Toporaş, Iaşi, 1995; <span class="CharOverride-2">Limite şi alte eseuri</span>, îngr. Dolores Botta, pref. Alexandru Paleologu, Bucureşti, 1996; <span class="CharOverride-2">Roma–Threicia. O încercare de etimologie a limbii române</span>, îngr. Dolores Botta, Bucureşti, 1999. <span class="CharOverride-1">Traduceri:</span> José Maria Ferreira de Castro, <span class="CharOverride-2">Oile Domnului</span>, pref. Eugen Schileru, Bucureşti, 1955; Shakespeare, <span class="CharOverride-2">Regele Ioan</span>, în Shakespeare, <span class="CharOverride-2">Opere</span>, I, Bucureşti, 1955; François Villon, <span class="CharOverride-2">Balade şi alte poeme</span>, pref. Tudor Arghezi, Bucureşti, 1956; [Sofocle, Euripide], în <span class="CharOverride-2">Tragicii greci</span>, îngr. D.M. Pippidi, Bucureşti, 1958, <span class="CharOverride-2">343–424, 565–635</span>; E.A. Poe, [<span class="CharOverride-2">Poeme</span>], în E.A. Poe, <span class="CharOverride-2">Scrieri alese</span>, pref. Zoe Dumitrescu-Buşulenga<span class="CharOverride-2">, </span>Bucureşti, 1963; [Léon-Paul Fargue, R.M. Rilke, Georges Chennevière, Paul Valéry, Stefan George], în <span class="CharOverride-2">Scrieri</span>, IV, Bucureşti, 1968.</p>
			<p class="Heuristica___m_RPR"><span class="CharOverride-1">Repere bibliografice:</span> Perpessicius, <span class="CharOverride-2">Opere</span>, V, <span class="CharOverride-2">179–182</span>;<span class="CharOverride-2"> </span>Constantinescu, <span class="CharOverride-2">Scrieri</span>, I, <span class="CharOverride-2">350–352</span>;<span class="CharOverride-2"> </span>Holban, <span class="CharOverride-2">Opere</span>, III, <span class="CharOverride-2">179–199</span>,<span class="CharOverride-2"> 294–296</span>,<span class="CharOverride-2"> 415</span>;<span class="CharOverride-2"> </span>Streinu, <span class="CharOverride-2">Pagini</span>, I, <span class="CharOverride-2">75–98</span>;<span class="CharOverride-2"> </span>Papadima, <span class="CharOverride-2">Creatorii</span>,<span class="CharOverride-2"> 105–109</span>; Lovinescu, <span class="CharOverride-2">Scrieri</span>, VI, <span class="CharOverride-2">163–164</span>; Biberi, <span class="CharOverride-2">Études</span>,<span class="CharOverride-2"> 183–186</span>; Cioculescu, <span class="CharOverride-2">Aspecte</span>,<span class="CharOverride-2"> 171</span>,<span class="CharOverride-2"> 636–642</span>; Călinescu, <span class="CharOverride-2">Ist. lit. </span>(1941), <span class="CharOverride-2">826</span>,<span class="CharOverride-2"> Ist. lit. </span>(1982), <span class="CharOverride-2">905</span>; Negoiţescu, <span class="CharOverride-2">Lampa</span>,<span class="CharOverride-2"> 40–43</span>;<span class="CharOverride-2"> </span>Biberi, <span class="CharOverride-2">Eseuri</span>,<span class="CharOverride-2"> 154–183</span>; Manolescu, <span class="CharOverride-2">Metamorfozele</span>,<span class="CharOverride-2"> 104–106</span>; Mincu, <span class="CharOverride-2">Critice</span>, I, <span class="CharOverride-2">39–57</span>, II, <span class="CharOverride-2">165–174</span>; Mircea Eliade, <span class="CharOverride-2">De</span> <span class="CharOverride-2">Zalmoxis</span> <span class="CharOverride-2">à Gengis-Khan</span>, Paris, 1970, <span class="CharOverride-2">225–226</span>; Crohmălniceanu, <span class="CharOverride-2">Literatura</span>, II, <span class="CharOverride-2">477–487</span>; Micu, <span class="CharOverride-2">„Gândirea”</span>,<span class="CharOverride-2"> 866–876</span>,<span class="CharOverride-2"> 954–959</span>; Simion, <span class="CharOverride-2">Scriitori</span>, I (1978), <span class="CharOverride-2">78–88</span>; Micu, <span class="CharOverride-2">Modernismul</span>, I, <span class="CharOverride-2">267–268</span>, II, <span class="CharOverride-2">177</span>,<span class="CharOverride-2"> passim</span>; Grigurcu, <span class="CharOverride-2">Eminescu–Labiş</span>,<span class="CharOverride-2"> 276–285</span>; Florescu, <span class="CharOverride-2">Itinerarii</span>, <span class="CharOverride-2">267–299</span>; Negoiţescu, <span class="CharOverride-2">Ist. lit.</span>,<span class="CharOverride-2"> </span>I, <span class="CharOverride-2">330–332</span>;<span class="CharOverride-2"> </span>Hrimiuc-Toporaş, <span class="CharOverride-2">Atelier</span>,<span class="CharOverride-2"> 127–161</span>;<span class="CharOverride-2"> Dicţ. analitic</span>, II, <span class="CharOverride-2">27–29</span>;<span class="CharOverride-2"> Dicţ. esenţial</span>,<span class="CharOverride-2"> 104–106</span>; Ghiţulescu, <span class="CharOverride-2">Istoria</span>,<span class="CharOverride-2"> 122–123</span>; Giovanni Rotiroti, <span class="CharOverride-2">Dan Botta între poiesis şi aisthesis</span>, Constanţa, 2001; Grigurcu, <span class="CharOverride-2">În pădurea</span>, <span class="CharOverride-2">283–285</span>; Roberto Merlo<span class="CharOverride-2">, Dal Mediterraneo alla Tracia: spirito europeo e tradizione autoctona nella saggistica di Dan Botta</span>, „Philologica Jassyensia”, 2006, 2; George Achim, [<span class="CharOverride-2">Dan Botta</span>], PSS, 2007, 9–12, VR, 2009, 3–4; Gheorghe Grigurcu, <span class="CharOverride-2">Clasicismul relativ al lui Dan Botta</span>, VR, 2008, 1–2; Popa, <span class="CharOverride-2">Ist. lit.</span>,<span class="CharOverride-2"> </span>II, <span class="CharOverride-2">1050–1054</span>; Simuţ, <span class="CharOverride-2">Vămile</span>, <span class="CharOverride-2">443–454. &#9;</span><span class="Semnatura">G.H.-T.</span></p>
			<div class="_idGenObjectLayout-1">
				<div id="_idContainer029">
					<div id="_idContainer027" class="Basic-Text-Frame">
						<p class="Titlu-Nume-H">BOTTA, Emil </p>
						<p class="Titlu-mic-DATE">(15.IX.1911, Adjud – 24.VII.1977, Bucureşti), poet, prozator, publicist. </p>
					</div>
					<div id="_idContainer028" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="09B_951-1015_Boldur-Boureanu-web-resources/image/botte03.jpg" alt="" />
					</div>
				</div>
			</div>
			<p class="Heuristica-PRIMUL">Este al doilea fiu al Aglaei (n. Francisc sau Franceschi), de origine corsicană, şi al lui Theodor Botta (Botha), descendent al unor nobili maramureşeni. Tatăl, apropiat de memorandişti, trece în Regat pentru a-şi putea lua, la Iaşi, licenţa în medicină. <span class="CharOverride-1">B.</span> trăieşte la o vârstă fragedă ororile războiului, tatăl plătind cu viaţa, în 1921, abnegaţia faţă de răniţi. Şcoala, începută la Adjud şi continuată la Câmpulung, în Muscel, unde mama e directoarea unui orfelinat, nu-l atrage. La cincisprezece ani adolescentul părăseşte casa părintească, plecând la Bucureşti, pe urmele fratelui mai mare, Dan Botta, de care va fi extrem de legat sufleteşte toată viaţa. Îşi va lua totuşi bacalaureatul, probabil la Cluj, şi va urma între 1929 şi 1933 Conservatorul de Artă Dramatică din Bucureşti, clasa Ioan I. Livescu. În 1929 debutează cu versuri în „Bilete de papagal”, care îi mai publică alte poezii şi o schiţă. Colaborează frecvent, pe teme legate de cinema, la „Vremea” şi cu eseuri, proză şi versuri la „România literară”. Semnează şi în revistele scoase de colegii de generaţie: „Caravana”, „XY”, „Cristalul”, „Ulise”, „Discobolul”. Anunţa acum o plachetă – scrisă împreună cu David Werner (Mihai Dan) şi Corneliu Temensky –, un volum de poezii, o piesă de teatru şi romanul <span class="CharOverride-2">Meridian</span>, din care publicase fragmente în „România literară”. După absolvirea Conser&#173;vatorului, tânărul actor îşi urmează profesorul la Chişinău, unde, se pare, nu a reuşit să joace. Anii 1933–1937 sunt pentru el ani de boemă artistică, minată de puternice angoase. Face parte, împreună cu Arşavir Acterian, Pericle Martinescu, Horia Stamatu ş.a., dintr-un grup ce-şi zice „Corabia cu rataţi”, al cărui salut – „Oisive jeunesse!” – era un vers din Rimbaud. Totuşi, se dovedeşte foarte activ: îşi reia colaborarea la „Vremea”, unde va publica până în 1938, mai iscăleşte în „Credinţa”, „Meridian”, „Litere”, „Reporter”, „Facla”, „Arta şi omul”, „Ideea românească”. În ultima revistă apare ciclul de poezii <span class="CharOverride-2">Marele paianjen</span>, semnalat elogios de Eugen Ionescu şi devenit nucleul unui volum prezentat la concursul Editurii Fundaţiilor Regale pentru tinerii scriitori needitaţi. Premiat, <span class="CharOverride-2">Întunecatul April</span> este tipărit în 1937. Un an mai târziu Editura Vremea îi scoate volumul de „nuvele” <span class="CharOverride-2">Trântorul</span>. În acelaşi an <span class="CharOverride-1">B. </span>debuta pe scena Teatrului Naţional în dramatizarea <span class="CharOverride-2">Suferinţele tânărului Werther</span>. Rolurile intepretate în perioada următoare îi vor aduce consacrarea ca interpret de dramă. Concomitent, publică în „Universul literar” şi în „Revista Fundaţiilor Regale” ample cicluri care vor forma volumul <span class="CharOverride-2">Pe-o gură de rai</span> (1943). După război, scriitorul îşi încetează practic activitatea, actorul, în schimb, şi-o intensifică, dând roluri memorabile, în teatru şi în film, fiind distins cu Premiul de Stat. Pe scenă e o apariţie inconfundabilă. Fără să denatureze personajele, el le împrumută întotdeauna o intensitate a trăirii la limita calcinării. Hieratic în gest şi vorbă, fără teamă de a trece drept manierist, creează în juru-i un spaţiu singular de aristocraţie intelectuală, de poezie dureroasă. Apogeul carierei actoriceşti coincide cu redescoperirea scrierilor sale literare, care sunt reeditate – <span class="CharOverride-2">Poezii</span> (1966), <span class="CharOverride-2">Trântorul</span> (1967) –, nu fără remanieri uneori substanţiale. Chiar în aceste condiţii, cele două cărţi sunt o revelaţie pentru tânăra generaţie, aflată în plin efort de a se rupe de proletcultism. Poezii vechi, pe care le rescrie, dar şi altele îi sunt publicate în „Gazeta literară”, „România literară”, „Luceafărul”, „Ramuri”, „Tomis”, „Viaţa românească”, „Contemporanul”, „Steaua”, „Flacăra” ş.a. De sub tipar ies volumele <span class="CharOverride-2">Versuri</span> (1971; reeditare a celui din 1966, completat cu ciclul <span class="CharOverride-2">Vineri</span>), <span class="CharOverride-2">Poeme</span> (1974, în colecţia „Cele mai frumoase poezii”) şi <span class="CharOverride-2">Un dor fără saţiu</span> (1976), conţinând creaţiile noi. Poetul se stinge din viaţă în urma unui stop cardiac. </p>
			<p class="Heuristica-BASE">Până în 1936 în activitatea lui <span class="CharOverride-1">B.</span> ponderea cea mai importantă o are publicistica. Aceasta, fie că se ocupă de film şi de slujitorii săi, fie de literatură ori de chestiuni culturale şi filosofice, relevă un orizont larg şi înclinaţie speculativă. Scriitura este alertă, concisă, de o remarcabilă precizie plastică. Uneori sentinţele, paradoxurile, turnura paratactică, expresiile încifrate şi simbolurile dau textului tensiune ideatică şi o polifonică obscuritate. Pentru <span class="CharOverride-1">B.</span>, creaţia – cinematografică ori literară – e rodul unei „căutări interioare” mijlocite de inteligenţă. Nefiind simplu mimesis, având ca esenţă „minciuna”, iluzia, arta trebuie să depăşească „limitele posibilului şi ale ponderabilului”, să surprindă „spiritul ascuns al lucrurilor”. Câteva eseuri aduc în prim-plan probleme existenţiale. În <span class="CharOverride-2">Elogiul ipocriziei</span> autorul afirmă că propriul eu este „vacant, reflex al nenumăraţilor alţii care îl domină”; starea permanentă este ipocrizia, în sensul originar al termenului grecesc, iar sursa de suferinţă nu e doar criza de identitate, ci şi probabilitatea, foarte mare, a instalării ipostazei abjecte sau criminale. Alte eseuri – <span class="CharOverride-2">Notă asupra agoniei, Despre moartea apropiată, Un motiv ocult al tăcerii</span> – dezvoltă ideea morţii, dezvăluind contactul cu filosofia lui Søren Kierkegaard. Luciditatea şi francheţea sunt duse aici până la autoflagelare, ca şi în confesiunile din interviuri şi răspunsuri la anchete. Timpul interior se constituie din „ore negre, ore absurde”, singurele dedicate literaturii. Determinat astfel de „exasperare”, „dezgust şi consternare”, scrisul e un act magic, echivalent cu o sinucidere, dar şi cu o „îngrozitoare farsă”, câtă vreme eul continuă să existe. Versurile publicate de <span class="CharOverride-1">B.</span> între 1929 şi 1936 relevă căutarea unei forme care să concilieze puternicul impuls liric, pudoarea funciară, precum şi tendinţele poeziei moderne, îndeobşte antilirice. Este încercat mai întâi un registru epico-descriptiv, cunoscut din câteva argheziene „flori de mucigai”, dar şi din unele texte ale suprarealiştilor, apoi un altul, mai apropiat de ermetismul barbian. Părăsite, aceste modalităţi vor furniza elemente în structurarea formulei originale din <span class="CharOverride-2">Întunecatul April.</span> O frapantă noutate o constituie aici emergenţa eului empiric în eul liric şi intensitatea emoţiei, comparabilă doar cu aceea din bacovianul <span class="CharOverride-2">Plumb.</span> Sensibilitatea reacţionează la acel <span class="CharOverride-2">misterium tremendum</span> pe care îl reprezintă moartea, la propriul ego multiplicat, „ipocrit”. Alături de angoasă, în care se aliază groaza şi repulsia, survine şi o tentativă de apărare, de „fermecare” a monstruos-straniului, de convertire a lui în familiar locuibil. Discursul liric exploatează principiul teatrului în teatru: eul joacă rolul unui actor ce interpretează fie o partitură gravă, romantică, fie una comică, a unui „biet arlechin speriat de moarte”. Jocul lipsit de naturaleţe, excesiv de „teatral”, indică mistificarea şi obligă la un permanent du-te-vino între semn şi sens. Alternarea stilului poetic „înalt”, demistificat prin şarjare, şi a celui popular sau colocvial erodează inerţiile lingvistice şi deschide drum polisemiei. Atât în secvenţele grave, cât şi în cele „umoristice”, intervine o imagistică de o rară plasticitate, la rândul ei terifiantă şi derizorie. Astfel, în cele 83 de poeme se perindă o sumedenie de <span class="CharOverride-2">dramatis personae</span>: eul liric, cu dublurile şi măştile sale (Ulise, Dionysos, „palidul ucigaş”, „şmecherul crai”, „leneşul” ş.a.), Moartea şi mesagerii ei (Miss Anabell, „mândra cu coasa”, „Întunecatul April”, „craiul Amurg”), Dumnezeu (Tatăl, Adonai, dar şi „Marele Fariseu”), precum şi o figuraţie măruntă, proliferată oniric. Multitudinea acestora, antrenarea lor în scenarii ce se pot reduce la hăituire, fugă, evadare, întâlnire periculoasă etc. conferă poemelor o frenezie halucinantă, un dionisiac nemaiîntâlnit. În <span class="CharOverride-2">Întunecatul April</span> se naşte, sub aparenţe ludice, fanteziste, o veritabilă mitologie. Masivul volum <span class="CharOverride-2">Pe-o gură de rai</span> aduce un lirism decantat, cu o exteriorizare mai amplă şi mai directă a unui lăuntru mai adânc, într-o altă alchimie verbală. Textul se structurează acum ca „document” (<span class="CharOverride-2">Documente asupra melancoliei</span>) ori „co&#173;mentariu” (<span class="CharOverride-2">Comentariu la o viaţă pierdută</span>). Stările lirice fugitive, visele, viziunile delirante sunt înregistrate şi, ca în „dicteul automat” al suprarealiştilor, frazele devin eliptice, poemele iau uneori un aspect fragmentar, descusut, chiar de colaj, lăsând un larg spaţiu de joc ambiguităţii. Pe de altă parte, eul liric îşi interpretează trăirile, fie explicit, fie implicit, cu ajutorul analogiilor ce relevă o experienţă secundă, culturală. În acest sens, ca un <span class="CharOverride-2">poeta artifex</span>, <span class="CharOverride-1">B.</span> îşi constituie un lexic aparte, din surse variate, şi e atent la valorile plastice şi muzicale, cizelând câteodată adevărate secvenţe de poezie „pură” (<span class="CharOverride-2">Trif nebun</span>). Împreună, „documentele” şi „comentariile” des&#173;chid o fereastră spre o <span class="CharOverride-2">psihe </span>perfect individualizată, ce trăieşte cu maximă intensitate tragismul condiţiei umane. Eul liric se autoportretizează prin „dorul fără saţiu”, nestinsul alean şi visarea „unei planete pierdute”, prin stări contemplative deci, dar şi prin „nepace”, prin febrilă căutare, o ascensiune eşuată şi reluată sisific. Chinul şi absenţa lui se succedă cu repeziciune, coexistă sau, atingând apogeul, iau fiecare atributele celuilalt, devenind, ca la Eminescu, „chin dulce” şi „farmec dureros”. Fundamentală este percepţia existenţei îndreptate inexorabil spre „amurg”, al cărui potir e „plin cu otrave”. Acum moartea nu mai apare ipostaziată, iar scenariile de hăituire cedează pasul unui alt topos, al chemării tanatice, îmbrăcând forma soliei mute, neutre, dar şi a îmbierii cvasierotice ori a imperativului brutal (<span class="CharOverride-2">Oberon</span>). Nefiinţa este prevestită şi de peisajul celest nocturn (<span class="CharOverride-2">De caelo, Seraphita</span>), dar mai ales de cel autumnal (<span class="CharOverride-2">Brumariul, Rob Codru, Muza tragică, Toamnă, trimisul</span>). Specifică e melancolia, ce seamănă tot mai mult cu jalea grea din doinele populare. Delicateţea suavă, compătimirea, duioşia învăluie codrul „frate” şi „tată”, muntele „uncheş”, pământul „văr” etc. E un fel de fraternizare franciscană, ce corodează solipsismul iniţial, existenţa însăşi încetând a mai fi pură negativitate. Ca urmare, tonul elegiac câştigă teren, regretate fiind clipa pierdută „în valea delicatului Prier” (<span class="CharOverride-2">Clipei</span>), „timpul mierlei” (<span class="CharOverride-2">Preistorie</span>), tinereţea (<span class="CharOverride-2">Doamna Seara, Către Fantazio</span>). Dar resuscitarea trecutului pregăteşte, totodată, accesul la sublimul lumii prezente. Fervori, nebănuite odinioară, aproa&#173;pe extaze sunt declanşate de „căprioara cu aripi nevăzute” (<span class="CharOverride-2">Căprioara</span>), de „cerbul din vremea lui Gelu” (<span class="CharOverride-2">Cerb</span>), de privighetoare (<span class="CharOverride-2">Trif nebun, Filomela</span>), de „măiastra cu trupuşoru-n fum” (<span class="CharOverride-2">Măiastra</span>) ori de Elisafta. Ivită din nou, certitudinea dispariţiei brutale (<span class="CharOverride-2">Nu cules, ci smuls</span>) se împleteşte şi cu o încuviinţare fatalistă, mioritică (<span class="CharOverride-2">Dintr-o iarnă</span>). Cu toate acestea, eludând „otrăvurile amurgului”, sufletul „se visează nemuritor” (<span class="CharOverride-2">Veniţi, adieri</span>) sau „tânăr, iluminat, fericit” (<span class="CharOverride-2">Des&#173;crescendo</span>). Concomitent, se produce o erupţie a religiozităţii, căci sublimul naturii este interpretat ca „o gură de rai”, adică adeverire a divinităţii şi posibilitate de mântuire. E parcursă întreaga scară de reacţii, de la nerăbdarea frenetică (<span class="CharOverride-2">Psyche</span>) la jubilaţia apropiatei sosiri (<span class="CharOverride-2">Pandora, În cer, în alt sat</span>), de la aşteptarea exasperată (<span class="CharOverride-2">Cetele, Morgana</span>) la conştientizarea depărtării (<span class="CharOverride-2">Revederea din parc, Drumul</span>). Survine însă şi tăgăduirea Învierii (<span class="CharOverride-2">Al nopţii</span>) şi chiar a divinităţii (<span class="CharOverride-2">În munţi</span>), deodată cu disperarea, concretizată în viziuni de coşmar (<span class="CharOverride-2">Anacreontică, Humorescă</span>) şi în autoportrete caricaturale, autopersiflante (<span class="CharOverride-2">Cavalerul cu melc de aur, Satiră duhului meu, Priveghi</span>). Şi acestea capătă un pandant, constituit din viziuni epurate, fără nici o tuşă subiectivă (<span class="CharOverride-2">Stampă</span>), ori de acelea în care eul liric devine exponent al comunităţii naţionale, resuscitând figurile ei emblematice – Gelu, „Bărbat Voievodul”, Dragoş, Mihai Viteazul, Horea, Avram Iancu. Prin bogăţia tropismelor sufleteşti, comunicate într-un limbaj de o rară expresivitate, <span class="CharOverride-2">Pe-o gură de rai</span> stă între marile cărţi româneşti de poezie. Reeditate în 1966, primele două volume de versuri ale lui <span class="CharOverride-1">B.</span> suportă modificări (texte eliminate, pasaje, titluri schimbate etc.). Ca urmare, frenezia dionisiacă din <span class="CharOverride-2">Întunecatul April</span> e întrucâtva potolită, insolitul e domesticit şi se infuzează o doză de optimism conjunctural. Uneori, intervenţia este totuşi un act creator, limbajul devenind mai criptic, mai aluziv. Aceeaşi situaţie o are şi ciclul <span class="CharOverride-2">Vineri </span>(inclus în volumul din 1971), cât priveşte textele vechi. În cele noi subzistă spaima de neant, precum şi „vedeniile” minţii „rătăcite într-un dor de o infinită măreţie” (<span class="CharOverride-2">Pământ</span>), dar forma e mai puţin frapantă. Mitologia poetului se îmbogăţeşte cu o figuraţie alegorică – „Păpuşarul” scoţând din lada sa tot ce a intrat în nefiinţă, „Ghinărar Marjori”, comandant al invadatoarei oşti de omizi, „Bălaşul, Zamfirul, Berlantul”, trei lupi vizitatori, „Not, uriaşul de-o palmă” ce „aduce pierzania”, „leoaica-ciocârlie” şi, mai ales, mierla, interlocutor gracil, muză, dar şi autor fictiv, pe seama căruia se pun multe „istorii”. Aceste făpturi par mai puţin participanţi la un rit sacrificial, cât purtători ai unui mesaj oracular. Titlul ultimei cărţi antume de versuri, <span class="CharOverride-2">Un dor fără saţiu</span>, reluat de la poemul ce deschidea <span class="CharOverride-2">Pe-o gură de rai</span>, ar putea sugera o revenire la gama trăirilor de acolo. În fapt, dominantă rămâne pătimirea cauzată de finitudinea fiinţei umane caracterizate de insaţiabilitate existenţială, fiind utilizate unele modalităţi vechi, duse acum la ultimul rafinament şi prin apropierea de folclorul magico-ritualic autohton. Înţelegerea vulnerabilităţii în faţa „Îngerului Exterminator” (<span class="CharOverride-2">Alei</span>) are drept consecinţă înmulţirea expansiunilor lirice de tipul lamentoului, al cuvântului testamentar şi al rugăciunii. Acestea formează substanţa unor poeme încadrabile în lirica propriu-zisă „a eului” (<span class="CharOverride-2">Patria, Denis cel Scurt, La moartea lui Zed, Ruga fericitului autor</span>) ori în aceea „a măştilor” (<span class="CharOverride-2">Bocetul lui Ion Vodă Armanul mai numit şi cel Cumplit</span>), dar constituie şi secvenţe în poeme dramatizate sau descriptiv-narative (<span class="CharOverride-2">Monos, Glasul Petrului Cercel, Dormind, Iberia</span>). Atenuarea lirismului, disimularea lui se vădesc şi în zugrăvirea unor „întâmplări nelumeşti”, a unor întâlniri în spaţiul visului ori al halucinaţiei, sub formă de joc dramatizat, dialog esenţializat. </p>
			<p class="Heuristica-BASE">Numite de <span class="CharOverride-1">B.</span> „nuvele”, naraţiunile din <span class="CharOverride-2">Trântorul</span> au fost considerate la apariţie mai degrabă poeme în proză sau chiar creaţii lirice. Scrise din perspectiva personajului central, care, purtând cognomene diferite (Fluieră-Vânt, Trântorul, Mielu etc.), este mereu autorul, ele înfăţişează viaţa lăuntrică a unui „suflet ce se dizolvă”. Sub impactul unei tensiuni insuportabile, se trece de la momente de acută luciditate la altele de delir, într-o confesiune de o sinceritate cvasimasochistă, în ciuda multiplelor procedee eufemizante. Este reprezentarea unei lumi dematerializate („prefăcută în umbră”), degradate (devenită „mocirlă”), în care se inserează „irealul halucinaţiei”, fantasticul. Spaţiul în care se mişcă protagonistul, aparţinând Capitalei sau oraşului de provincie, este când ostil, scenă a unor fenomene apocaliptice („furtuna sinucigaşilor” în <span class="CharOverride-2">Mab, </span>canicula sahariană în <span class="CharOverride-2">Râsul tăcut</span>, „vremea ce jupoaie de viu” în <span class="CharOverride-2">Cel mai tare</span>), când leşios, pestilenţial, provocând oroare. Oamenii înşişi, inclusiv personajul-autor, au „sufletul ştampilat de miasmele rovinei”. Zugrăviţi în tuşe violente, expresioniste, arheologul şi jucătorii de şah din <span class="CharOverride-2">Mab</span>, „dolihocefalul” din <span class="CharOverride-2">Râsul tăcut</span>, „Cap de pasăre” din <span class="CharOverride-2">Terra incognita</span> ş.a. alcătuiesc o umanitate coruptă şi, în acelaşi timp, sunt întrupări ale demonului, meschin, însă nu mai puţin puternic. Oniricul şi fantasticul potenţează această lume, îi amplifică înţelesurile. În <span class="CharOverride-2">Trântorul</span> o vizită de câteva zile în oraşul natal se dilată sub incidenţa visului, devenind o călătorie lungă în rai şi în iad. Un fenomen de dedublare trăieşte protagonistul în <span class="CharOverride-2">Timpul cel prielnic</span>, scriitor, autor al romanului <span class="CharOverride-2">Refugiu</span>, în care Brutus, alter ego şi proiecţie fictivă, se revoltă şi îşi neagă creatorul, cu a cărui iubită fuge în cele din urmă. Într-o expresie nudă sau într-una travestită când în detaşare impersonală, când în simulare a jocului factice, funambulesc, totul stă aici sub semnul sentimentului tragic al existenţei. Angoasa morţii, a neantului, evanescenţa vieţii, criza de identitate, imposibilitatea comunicării apropie eroul lui <span class="CharOverride-1">B.</span> de personajele literaturii existenţialiste. </p>
			<p class="Heuristica_CITAT">Poet pe scenă, Emil Botta e actor în poezie: în acest sens s-a vorbit pe drept cuvânt despre teatralitate la el. Joacă un singur rol (pe al lui însuşi), dar travestindu-se mereu, punându-şi o mască, declamând monologic. Furişat sub travesti, poetul se lasă pradă viziunilor sale himerice. Ca să se exprime, sentimentul are nevoie la el de costumaţia teatrală, de spiritul imaginar al unei culturi, de lemnul scenei sub picioare, de mască.</p>
			<p class="Heuristica_CITAT_semnat">Nicolae Manolescu</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Întunecatul April</span>, Bucureşti, 1937; <span class="CharOverride-2">Trântorul</span>, Bucureşti, 1938; ed. îngr. şi pref. Ov. S. Crohmălniceanu, Bucureşti, 1967; <span class="CharOverride-2">Pe-o gură de rai</span>, Bucureşti, 1943; <span class="CharOverride-2">Poezii</span>, pref. Petru Comarnescu, Bucureşti, 1966; ed. (<span class="CharOverride-2">Versuri)</span>, Bucureşti, 1971; <span class="CharOverride-2">Poeme,</span> Bucureşti, 1974; <span class="CharOverride-2">Un dor fără saţiu</span>, Bucureşti, 1976; ed. 2, Bucureşti, 1978; <span class="CharOverride-2">Poezii</span>, I–II, îngr. Aurelia Batali, pref. Valeriu Râpeanu, Bucureşti, 1979; <span class="CharOverride-2">Scrieri</span>, vol. I–II, îngr. Ioana Diaconescu, pref. Al. Piru, Bucureşti, 1980, vol. III, îngr. şi pref. Doina Uricariu, Bucureşti, 1987; <span class="CharOverride-2">Un dor fără saţiu</span>, îngr. şi postfaţă Doina Uricariu, Bucureşti, 1991; <span class="CharOverride-2">Trântorul,</span> îngr. Ileana Mălăncioiu, Bucureşti, 1993.</p>
			<p class="Heuristica___m_RPR"><span class="CharOverride-1">Repere bibliografice:</span> Ionescu, <span class="CharOverride-2">Război</span>, I, <span class="CharOverride-2">251–254</span>, II, <span class="CharOverride-2">119–120</span>; Streinu, <span class="CharOverride-2">Pagini</span>, I, <span class="CharOverride-2">99–108</span>, II, <span class="CharOverride-2">148–155</span>; Călinescu<span class="CharOverride-2">, Ulysse</span>,<span class="CharOverride-2"> 340–344</span>; Cioculescu, <span class="CharOverride-2">Aspecte</span>,<span class="CharOverride-2"> </span><span class="CharOverride-2">199–203</span>; Sebastian, <span class="CharOverride-2">Eseuri</span>,<span class="CharOverride-2"> 267–270</span>; Constantinescu, <span class="CharOverride-2">Scrieri</span>, I, <span class="CharOverride-2">353–363</span>; Călinescu, <span class="CharOverride-2">Ist. lit.</span> (1941), <span class="CharOverride-2">819–820</span>, <span class="CharOverride-2">Ist. lit. </span>(1982), <span class="CharOverride-2">904–905</span>; Perpessicius, <span class="CharOverride-2">Opere</span>, X, <span class="CharOverride-2">316–322</span>; Arghezi, <span class="CharOverride-2">Scrieri</span>, XXXIII, <span class="CharOverride-2">313–315</span>; Regman, <span class="CharOverride-2">Cărţi</span>,<span class="CharOverride-2"> 7–12</span>; Manolescu, <span class="CharOverride-2">Metamorfozele</span>,<span class="CharOverride-2"> 117–118</span>;<span class="CharOverride-2"> </span>Pillat, <span class="CharOverride-2">Mozaic</span>,<span class="CharOverride-2"> 194–212</span>;<span class="CharOverride-2"> </span>Iorgulescu, <span class="CharOverride-2">Rondul</span>,<span class="CharOverride-2"> 15–22</span>;<span class="CharOverride-2"> </span>Piru, <span class="CharOverride-2">Poezia</span>,<span class="CharOverride-2"> </span>I, <span class="CharOverride-2">186–191</span>; Simion, <span class="CharOverride-2">Scriitori</span>, I (1978), <span class="CharOverride-2">630–633</span>; Doinaş, <span class="CharOverride-2">Orfeu</span>,<span class="CharOverride-2"> 206–211</span>;<span class="CharOverride-2"> </span>Pop, <span class="CharOverride-2">Transcrieri</span>,<span class="CharOverride-2"> 210–215</span>;<span class="CharOverride-2"> </span>Ciopraga, <span class="CharOverride-2">Ulysse</span>,<span class="CharOverride-2"> 138–146</span>; Grigurcu, <span class="CharOverride-2">Poeţi</span>,<span class="CharOverride-2"> 146–153</span>; Ionescu, <span class="CharOverride-2">Palimpseste</span>,<span class="CharOverride-2"> 132–172</span>; Doina Uricariu, <span class="CharOverride-2">Apocrife despre Emil Botta,</span> I, Bucureşti, 1983;<span class="CharOverride-2"> </span>Radu Călin Cristea, <span class="CharOverride-2">Emil Botta. Despre frontierele inocenţei</span>, Bucureşti, 1984; Pop, <span class="CharOverride-2">Jocul</span>,<span class="CharOverride-2"> 175–193</span>;<span class="CharOverride-2"> </span>Micu, <span class="CharOverride-2">Modernismul</span>, II, <span class="CharOverride-2">174–194</span>; Moraru, <span class="CharOverride-2">Ceremonia</span>,<span class="CharOverride-2"> 66–199</span>; <span class="CharOverride-2">Emil Botta</span>, îngr. Paul P. Drogeanu şi Doina Uricariu, introd. Doina Uricariu, Bucureşti, 1986; Mihăilescu, <span class="CharOverride-2">Întrebările</span>,<span class="CharOverride-2"> 201–213</span>; Grigurcu, <span class="CharOverride-2">Eminescu−Labiş</span>,<span class="CharOverride-2"> 266–276</span>; Uricariu, <span class="CharOverride-2">Ecorşeuri</span>, <span class="CharOverride-2">292–500</span>, <span class="CharOverride-2">passim</span>; Scarlat, <span class="CharOverride-2">Ist. poeziei</span>, IV, <span class="CharOverride-2">158–163</span>; Negoiţescu, <span class="CharOverride-2">Ist. lit.</span>, I, <span class="CharOverride-2">337–339</span>; Durnea, <span class="CharOverride-2">Orizonturi</span>,<span class="CharOverride-2"> 200–240</span>; <span class="CharOverride-2">Dicţ. analitic</span>, II, <span class="CharOverride-2">268–270</span>, IV, <span class="CharOverride-2">300–301</span>,<span class="CharOverride-2"> 403–404</span>;<span class="CharOverride-2"> Dicţ. esenţial</span>,<span class="CharOverride-2"> 106–108</span>; Manolescu, <span class="CharOverride-2">Lista</span>, I, <span class="CharOverride-2">24–28</span>; Ștefănescu, <span class="CharOverride-2">Istoria</span>,<span class="CharOverride-2"> 163–168</span>;<span class="CharOverride-2"> </span>Manolescu, <span class="CharOverride-2">Istoria</span>,<span class="CharOverride-2"> 762–764</span>; Carmelia Leonte, <span class="CharOverride-2">Emil Botta – căderea din spectacol</span>,<span class="CharOverride-2"> </span>pref. Ioan Holban, Iași, 2009; Popa, <span class="CharOverride-2">Ist. lit.</span>, II, <span class="CharOverride-2">322–326.</span> &#9;<span class="Semnatura">V.D. </span></p>
			<p class="Heuristica-PRIMUL"><span class="titlu-12">BOTTEA, Horia</span> (3.III.1891, Râmnicu Vâlcea – 22.VI.1948, Braşov), poet, publicist. Este fiul Mariei (n. Zugrăvescu) şi al lui Anton Bottea, avocat, decan al Baroului din Râmnicu Vâlcea.<span class="CharOverride-1"> </span>După terminarea liceului în oraşul natal, se înscrie la Facultatea de Drept din Bucureşti, pe care o va absolvi în 1913. Optând pentru cariera de magistrat, este numit la judecătoria din Pătârlagele, de unde, fire insurgentă, va fi deseori „permutat”. Demisionând în 1924, un timp e profesor suplinitor la Satu Mare şi Oradea. Reintegrat în magistratură în 1930, e judecător la Câmpina, apoi la Ocna Sibiului şi Braşov. Debutează în 1909, în revista vâlceană „Junimea”, cu traduceri şi o proză scurtă. Publică apoi cronici teatrale în „România ilustrată” şi „studii provinciale” şi comentarii în „Cronica”. În primii ani de după război semnează articole politice în „Chemarea”, „Hiena” (sub pseudonimul Pelham) şi „Cuvântul liber”. Ulterior colaborează cu portrete critice, eseuri, versuri şi traduceri, iscălite şi Elena Protopopescu, la „Mişcarea literară”, „Universul literar”, „Cuvântul”, „Bilete de papagal”, „Pământul”, „Convorbiri literare”, „Strada”, „Lanuri”, „Symposion”, „Tribuna”, „Viaţa” ş.a. În 1938 o parte din versuri erau strânse în placheta <span class="CharOverride-2">Game. </span>Un volum de portrete critice, anunţat în repetate rânduri, nu a mai apărut.</p>
			<p class="Heuristica-BASE">La început în publicistica lui <span class="CharOverride-1">B.</span> coexistă nota pamfletară, vocabularul plastic, mustind de crudităţi, ca la Tudor Arghezi, pe de o parte, şi ermetismul, cu aglomerări de abstracţiuni şi de neologisme, cu o topică torsionată şi numeroase elipse, pe de altă parte. Maniera ermetică se impune în „portretele străine”, care, în ansamblu, alcătuiesc o interesantă panoramă a literaturii franceze interbelice. În „portretele româneşti” este vizibilă afecţiunea pentru unii scriitori pe care <span class="CharOverride-1">B.</span> i-a cunoscut: Arghezi, Ion Vinea, Gib I. Mihăescu, Al. Tudor-Miu, D. Gherghinescu-Vania ş.a. În poezie autorul <span class="CharOverride-2">Gamelor</span> pledează pentru un „modernism tradiţional”, ce exclude atât idilismul, cât şi anarhia avangardistă şi care e întrupat perfect de Arghezi. Mai târziu viitorul poeziei e întrevăzut în reconcilierea dintre „ermetic” şi „elegiac”. Tematica şi imagistica argheziană sunt recognoscibile în poeme ca <span class="CharOverride-2">Stih, Har, Duh, Fast, Panteism monahal</span>. Nu de puţine ori se recurge însă şi la tehnica barbiană a ermetizării. În mai mare măsură trimit la <span class="CharOverride-2">Joc secund</span>, dar şi la versurile lui Stéphane Mallarmé şi Paul Valéry, <span class="CharOverride-2">Hamlet, Ofelia, Revizuiri, Intermezzo, Destin, Semne</span> şa. Ultimele poezii din <span class="CharOverride-2">Game</span>, precum şi cele publicate ulterior indică orientarea spre un lirism direct, într-o formulă mai personală. Deşi puţine, traducerile lui <span class="CharOverride-1">B.</span>, mai ales cele din Charles Baudelaire, sunt notabile. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">De minimis. Libelă</span>, Târgovişte, 1919; <span class="CharOverride-2">Game</span>, Bucureşti, [1938]; <span class="CharOverride-2">Game şi pendulări</span>, îngr. Zaharia Macovei [E. Ar. Zaharia] şi Ilie Radu-Nandra, pref. Geo Bogza, postfaţă Ilie Radu-Nandra, Cluj-Napoca, 1983. </p>
			<p class="Heuristica___m_RPR"><span class="CharOverride-1">Repere bibliografice:</span> Pompiliu Constantinescu, <span class="CharOverride-2">„Game”</span>, VRA, 1938, 536; Mircea Bogdan, <span class="CharOverride-2">„Game”</span>, TIA, 1942, 501; D. Gherghinescu-Vania, <span class="CharOverride-2">Gravuri pe sticlă: Horia Bottea</span>, AST, 1968, 12; Zaharia Macovei [E. Ar. Zaharia], <span class="CharOverride-2">Horia Bottea – portret, </span>„Lucrări ştiinţifice” (Oradea), filologie, 1971; Geo Bogza, <span class="CharOverride-2">Ca să fii om întreg</span>, Bucureşti, 1984, <span class="CharOverride-2">440–448</span>; <span class="CharOverride-2">Dicţ. scriit. rom., </span>I, <span class="CharOverride-2">346–347</span>. &#9;<span class="Semnatura CharOverride-6">V.D. </span></p>
			<p class="Heuristica-PRIMUL"><span class="titlu-12">BOŢU, Pavel</span> (14.VII.1933, Ceamaşir–Ismail – 17.II.1987, Chişinău), poet, prozator, publicist. Este fiul Anei (n. Domente Munteanu) şi al lui Petre Tudosie Boţu, ţărani. Începând din 1948, a urmat, la Ismail şi Cetatea Albă, Şcoala Pedagogică, încheiată în 1952, apoi a absolvit în 1956 Universitatea Pedagogică de Stat „Ion Creangă” din Chişinău. Redactor la ziarele „Tânărul leninist” (1958) şi ulterior la „Moldova socialistă”, unde în 1962 ajunge redactor-şef adjunct, între 1965 şi 1971 este preşedinte al Uniunii Scriitorilor din RSS Moldovenească, iar între 1971 şi 1987 prim-secretar al comitetului de conducere al aceleiaşi Uniuni. A deţinut multe funcţii politice importante, fiind deputat, în mai multe rânduri, atât în Sovietul Suprem al RSS Moldoveneşti, cât şi în cel al URSS. I s-a acordat Premiul de Stat (1973) şi a fost desemnat Lucrător Emerit al Artelor (1982). </p>
			<p class="Heuristica-BASE"><span class="CharOverride-1">B.</span> a debutat editorial cu placheta de versuri <span class="CharOverride-2">Baştina</span> (1959), marcată de tributul dat conjuncturii istorice. Originar din Bugeac, el evoca, totuşi, de pe acum, realităţi specifice sudului basarabean şi folosea un lexic marcat de un puternic colorit local. Peisajul specific (Dunărea şi câmpia sub arşiţă) şi oamenii (găzari, „lopătari”) dezvăluie un poet original, atras de formula tradiţionalistă. Volumele ulterioare, <span class="CharOverride-2">Credinţă</span> (1963), <span class="CharOverride-2">Continente</span> (1966), <span class="CharOverride-2">Panoplie</span> (1968) şi, mai cu seamă, <span class="CharOverride-2">Zodiac </span>(1971), <span class="CharOverride-2">Casă în Bugeac</span> (1973) şi <span class="CharOverride-2">Ornic</span> (1978), confirmă aceste particularităţi. Cu timpul, în poezia lui se intensifică nota meditativă, cresc ponderea elementului folcloric, rolul simbolului sau al parabolei, de o remarcabilă plasticitate (<span class="CharOverride-2">Ploaie torenţială, Balada mâinilor ciungi</span>). <span class="CharOverride-1">B.</span> este și autorul unor volume de proză – <span class="CharOverride-2">Ciugur-Mugur</span> (1961), <span class="CharOverride-2">Răboj</span> (1965), <span class="CharOverride-2">Rubiconul</span> (1984), precum şi de eseistică literară – <span class="CharOverride-2">Cercurile trunchiului</span> (1979). </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Baştina, </span>Chişinău, 1959; <span class="CharOverride-2">Pe drumurile Bugeacului </span>(în colaborare), Chişinău, 1960; <span class="CharOverride-2">Ciugur-Mugur</span>, Chişinău, 1961; <span class="CharOverride-2">Du-mă, drumule, mă du</span>, Chişinău, 1961; <span class="CharOverride-2">Credinţă</span>, Chişinău, 1963; <span class="CharOverride-2">Răboj</span>, Chişinău, 1965; <span class="CharOverride-2">Continente</span>, Chişinău, 1966; <span class="CharOverride-2">Versuri</span>, Chişinău, 1967; <span class="CharOverride-2">Panoplie</span>, Chişinău, 1968; <span class="CharOverride-2">Versuri, </span>Chişinău, 1969; <span class="CharOverride-2">Zodiac</span>, Chişinău, 1971; <span class="CharOverride-2">Casă în Bugeac</span>, Chişinău, 1973; <span class="CharOverride-2">Ruguri</span>, Chişinău, 1975; <span class="CharOverride-2">Popasuri</span>, Chişinău, 1976; <span class="CharOverride-2">Ornic</span>, Chişinău, 1978; <span class="CharOverride-2">Balada mâinilor ciungi</span>, Chişinău, 1979; <span class="CharOverride-2">Cercurile trunchiului</span>, Chişinău, 1979; <span class="CharOverride-2">Legământ</span>, Chişinău, 1981; <span class="CharOverride-2">Scrieri alese</span>, pref. Mihai Cimpoi, Chişinău, 1983; <span class="CharOverride-2">Rubiconul</span>, Chişinău, 1984; <span class="CharOverride-2">Verb la netrecut</span>, Chişinău, 1985; <span class="CharOverride-2">Poeme, </span>Chişinău, 1986; <span class="CharOverride-2">Lemn ceresc</span>, îngr. şi pref. Ion Ciocanu, Chişinău, 2002; <span class="CharOverride-2">Cădere şi zbor</span>, îngr. Gheorghe Vodă, pref. Mihai Cimpoi, Bucureşti, 2002; <span class="CharOverride-2">Ornic</span>, Chişinău, 2004; <span class="CharOverride-2">Corăbier în furtună</span>, Chişinău, 2006. </p>
			<p class="Heuristica___m_RPR"><span class="CharOverride-1">Repere bibliografice:</span> Vasile Badiu, <span class="CharOverride-2">Pavel Boţu</span>, în <span class="CharOverride-2">Profiluri</span>, <span class="CharOverride-2">51–56</span>; Andrei Ţurcanu, <span class="CharOverride-2">Martor ocular</span>, Chişinău, 1983, <span class="CharOverride-2">165–195</span>; Eliza Botezatu, <span class="CharOverride-2">Lumina darnică a poeziei. Creaţia lui Pavel Boţu</span>, Chişinău, 1987; Tatiana Botnaru, <span class="CharOverride-2">Simbolul gorunului la Lucian Blaga şi Pavel Boţu</span>, LRC, 1994, 5–6; Cimpoi, <span class="CharOverride-2">Ist. lit. Basarabia</span>, <span class="CharOverride-2">196</span>; Cimpoi, <span class="CharOverride-2">Critice</span>, III, <span class="CharOverride-2">185–187</span>; <span class="CharOverride-2">Mică encicl., 25–32</span>;<span class="CharOverride-2"> </span>Dolgan, <span class="CharOverride-2">Poezia</span>, <span class="CharOverride-2">407–423</span>,<span class="CharOverride-2"> 534–558</span>; Mihail Dolgan, <span class="CharOverride-2">Metafora este poezia însăşi</span>, Chişinău, 2009, <span class="CharOverride-2">116–120</span>, <span class="CharOverride-2">173–184</span>, <span class="CharOverride-2">562–578</span>; <span class="CharOverride-2">Dicţ. Chişinău</span>, <span class="CharOverride-2">70–72</span>; Rachieru, <span class="CharOverride-2">Poeţi Basarabia</span>, <span class="CharOverride-2">207–211.</span> &#9;<span class="Semnatura">I.C. </span></p>
			<div class="_idGenObjectLayout-1">
				<div id="_idContainer032">
					<div id="_idContainer030" class="Basic-Text-Frame">
						<p class="Titlu-Nume-H">BOUREANU, Radu </p>
						<p class="Titlu-mic-DATE">(9.III.1906, București – 5.IX.1997, București), poet, prozator, dramaturg, traducător. </p>
					</div>
					<div id="_idContainer031" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="09B_951-1015_Boldur-Boureanu-web-resources/image/bourr01.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Jeannei Boureanul (n. Michel), profesoară, și a lui Eugen Boureanul, avocat, gazetar, scriitor. Urmează școala primară și liceul în București (la „Mihai Viteazul”, „Matei Basarab”) și la Bazargic, apoi Academia de Muzică Artă Dramatică (clasa Luciei Sturdza Bulandra), absolvită în 1931. Este actor la Teatrul Național din București (1929–1931, 1945–1947). În anii 1936–1940 a dirijat revista de artă și turism „România”; între 1967 şi 1974 a fost redactor-șef la „Viața românească”. A debutat în presă cu versuri, apărute în „Ritmul vremii” (1925). Mai publică în „Vremea”, „Adevărul literar și artistic”, „Lumea” din Iași, „Bilete de papagal”, „Gândirea”. Scrie la revista „Azi”, condusă de Zaharia Stancu, în a cărei editură și-a scos primul volum de versuri, <span class="CharOverride-2">Zbor alb </span>(1932). Acestuia i-au urmat culegerile de poezie <span class="CharOverride-2">Golful sângelui</span> (1936) și <span class="CharOverride-2">Cai de Apocalips</span> (1942), cărțile de proză <span class="CharOverride-2">Fata din umbră </span>(1935), <span class="CharOverride-2">Viața spătarului Milescu </span>(1936) și <span class="CharOverride-2">Enigmaticul Baikal </span>(1938). După război editează peste cincisprezece noi volume de poeme, de la <span class="CharOverride-2">Sângele popoarelor </span>(1948) la <span class="CharOverride-2">Prizonierul norilor</span> (1996), unele reeditate parțial în culegeri selective. În paralel, încredințează tiparului proză narativă: <span class="CharOverride-2">Ustüné sau Colina goală</span> (1965), <span class="CharOverride-2">Frumosul Principe Cercel</span> (1978) ş.a., piese de teatru: <span class="CharOverride-2">Lupii </span>(1952), <span class="CharOverride-2">Fata de pe Mureș</span> (1954) ș.a., memorialistică, albume de artă comentate, publicistică, poemul dramatic <span class="CharOverride-2">Satul fără dragoste </span>(1955), traduceri din Lev Tolstoi, Aleksandr Blok, A.N. Ostrovski, Émile Verhaeren, Méliusz József, Pablo Neruda, Victor Hugo ș.a. Concomitent cu activitatea literară, <span class="CharOverride-1">B. </span>a practicat pictura și grafica: a participat la expoziții și a obținut premii ale Salonului Oficial (1942, 1946). Pentru literatură a fost premiat în mai multe rânduri de Societatea Scriitorilor Români (1932, 1936, 1939, 1943), apoi de Uniunea Scriitorilor (1955); i s-a decernat și Premiul de Stat (1952). În 1970 a fost laureatul Premiului Bienalei Internaționale de Poezie de la Knoke la Zoute (Belgia). </p>
			<p class="Heuristica-BASE">Proza și teatrul lui <span class="CharOverride-1">B. </span>nu suportă, estetic, comparația cu ceea ce are durabil poezia sa, după cum excelente sunt tălmăcirile sale de poezie. Tipul de scriitură cultivat în primele trei volume de versuri, le situează pe acestea în peisajul liric al tradiționalismului estetizat (D. Ciurezu, Zaharia Stancu, Dragoș Vrânceanu, Barbu Brezianu, Mihai Moşandrei, Virgil Gheorghiu), adică al tradiționalismului de aspect modern, pornit din Ion Pillat și Adrian Maniu. Mediul preferat al sensibilității poetului e basmul, și „cuvintele basmului” îi pivotează limbajul. Imaginația sa e aprinsă de „aripa de foc” a „calului roșu”, de inorog, de Albă ca Zăpada. Opțiunea pentru asemenea figurație definește o natură imaginativă. <span class="CharOverride-2">Zbor alb</span>, volumul de debut, poate părea mai mult al unui senzitiv, fiind plin de „hulubi”, „clape de umbră”, „cascade albe de tăceri”, „otrăvuri de crini”, „păsări bolnave”, „inimi blazate”, majoritatea poemelor având o tonalitate elegiacă, nu lipsită de inflexii dulcege, însă acestea, ca și metaforismul artificios („amfora gândului”, „valea inimii”, „troica poemei”, „Siberia inimii”, „sania poemului” etc.), nu exprimă esența personalității poetului. Proprie, în schimb, nu doar cărților din tinerețe, este propensiunea spre fabulos. Fabulosul e cea mai generoasă sursă a inspirației lui <span class="CharOverride-1">B. </span>și, potrivit <span class="CharOverride-2">Confesiunii </span>ce prefațează o ediție <span class="CharOverride-2">Scrieri </span>(I–IV, 1972–1979),  chiar factorul ei generativ. Nu în sensul prelucrării unor motive de basm, ci în acela că imaginația poetului tinde constant să proiecteze realul în zona fabulosului. În toate poeziile realul e fie total dizolvat în fantastic, fie măcar estetizat. Animal emblematic al poetului, calul devine inorog, după ce fusese pegas („Gonea lângă cer,/ gonea lângă pământ,/ zadarnic trudeau să-l strunească de coamă/ mâini reci și limpezi de vânt./ Lovea colinele în copite de os,/ nu vedea norul de plumb,/ semnul e vijelios”), dar și „cal de apocalips” sau simplu cal, în <span class="CharOverride-2">Pasul de brumă</span>, de exemplu, unde coamele sunt „de ceață”, întrucât caii ce „nechează cu răcoare” sunt albi. Indiferent de obiectul lor (portrete, peisaje, pictură animalieră), estetizările sunt operate adesea în maniera lui Adrian Maniu: „Pe un prag un bătrân stătea nemișcat,/ pe chip nu purta viață, nu purta moarte,/ și timpul zăcea neiscat,/ alăută cu coardele sparte.// Pe lângă opincile bătrânului/ încremenise un cârd de pui aurii de găină/ sau poate pete aurii de lumină/ cernută din soare” (<span class="CharOverride-2">Cătunul visat</span>); „Afară de două căprițe,/ o iadă albă, o iadă neagră,/ o văcuță cu pete de var,/ un vițeluș de chihlimbar,/ sub coviltirele soarelui și-a lunii/ s-aude cum țipă jalnic păunii” (<span class="CharOverride-2">Ograda</span>). <span class="CharOverride-1">B.</span> își creează un limbaj perfect independent, situabil doar tipologic, în funcție de o componentă sau alta, în linia vreunui premergător şi care uneori consună, totuși distinct, cu limbaje ale altor poeți, contemporani sau premergători. <span class="CharOverride-2">Baladă pentru mamele lumii</span> e în nota contemplativ elegiacă a lui Ion Vinea: „Mamă uscată ca o alăută/ fără coarde, cu geamăt încă,/ va veni o seară când vei rămâne tăcută,/ vorba ta va rătăci pierdută/ ca un caic pe mare”. Tonalitatea unor poeme (de pildă, <span class="CharOverride-2">Elegie humuleșteană</span>, <span class="CharOverride-2">Romantica tăcere</span>) e pillatiană: „Aici e satul, iată-l tot cel de altădată…/ Surâde miezul zilei cu inima curată”; „Nu, din cenușe n-o să renasc bătând aripa,/ dar poate că-n zidirea din mitul argeșean/ să-mi dau și eu tributul de lut cât prinde pipa/ când mir dă steaua-naltă acestui meridian”. În materie de prozodie, de rimă e urmat, uneori, Ion Barbu: „O, ritm și scriere vetustă,/ să ne-ndoim că timpul nu stă!/ să spunem altfel ce se spune/ ca-n vechi, greu înțelese rune” (<span class="CharOverride-2">Spre veacul XXI</span>). O piesă din <span class="CharOverride-2">Snop de fulgere</span> (1985) preia cadența unor stihuri macedonskiene: „Lacrimile omenirii au rămas pietrificate;/ pe obraze împietrite transparența lor salină/ trece vadul de durere către lipsa de lumină”. Pe toată suprafața operei pot fi receptate, intermitent, sonuri argheziene: „Nu-ți dilata conturul, putere absolută;/ pământul, ca aripa la fel, nu se strămută./ Noroadele sub cizmă au sângerat, au plâns,/ sudorile și plânsul sub anii lungi s-au strâns” (<span class="CharOverride-2">Nu-ți dilata conturul</span>). Câteva piese din <span class="CharOverride-2">Umbra stelelor</span> (1957)<span class="CharOverride-2"> </span>au patosul unor poeme de Eugen Jebeleanu (cel din 1944–1947): „Noi cei din veacul XX,/ strigoii celor ce-am fost,/ ne căutăm în oglinzi aburite;/ cu degete de sticlă pipăim adormite,/ în scrinuri uscate, inimile reci” (<span class="CharOverride-2">Noi cei din veacul XX</span>). <span class="CharOverride-2">Cocoși de vânt</span> este, cu sau fără intenție, o replică la rondelul <span class="CharOverride-2">Cocoș de tablă</span> al lui Cicerone Theodorescu: „O, păsări cu destin metalic!/ Cocoși de vânt rotind în gol,/ Ce soartă rea să fii simbol/ Chiar dacă ești cocoșul galic”. În <span class="CharOverride-2">Sângele popoarelor</span> sonoritatea de tip „instrumentalist” a unor rime, toponimele amintesc de Ion Minulescu: „Din Amsterdam,/ Din Rotterdam,/ Grași olandezi priveau pe geam” (<span class="CharOverride-2">Corăbii spre Indonezia</span>). Ca orientare generală, traiectul străbătut de <span class="CharOverride-1">B.</span> e de la un tradiționalism modernizat, de nuanță simbolistă, la neoromantism, de la o poezie de tip „serafic”, cu jupânițe palide, castelani ce „oftează”, flori cu parfumuri tulburătoare, viori nevăzute, cu senzații maladive, cu oftări, cu mult alb, la una de (mai ales) contemplație și reverie până la <span class="CharOverride-2">Mâinile orelor</span> (1971) şi la o lirică de reculegere melancolică în acest volum și în următoarele. Un stimul permanent al inspirației este foamea de spațiu. De aici, frecvența motivului călătoriei și implicit, în titluri chiar, a unor cuvinte–semne: <span class="CharOverride-2">Zbor alb, Zbor negru, Plecarea salcâmilor</span>, <span class="CharOverride-2">Călătorește, Plecarea cariatidelor, Interludiu marin, Feroviară, Fregată fără somn</span> și a toponimelor: <span class="CharOverride-2">Corăbii spre Indonezia, Spre Capul Bunei Speranțe</span>, <span class="CharOverride-2">Porturi dunărene.</span> Unele călătorii sunt interioare, trecând prin „golful sângelui” sau străbătând spații cosmice (<span class="CharOverride-2">La nord de Aldebaran</span>), însă în numeroase poezii sunt fixate imagini din teritorii reale. Volumul <span class="CharOverride-2">Moartea morilor de vânt</span> (1961) include ciclul <span class="CharOverride-2">Peisaje bulgare</span>, în sumarele altor cărţi figurează titluri ca <span class="CharOverride-2">Amurg la Histria, În termele Histriei, Scrisoare din Argeș, Noapte bruxelleză</span>. Asemenea piese intră în specia pastelului și calitățile lor definitorii sunt de natură picturală, <span class="CharOverride-1">B.</span> înscriindu-se în categoria „zugravilor” din poezia românească. Nu e, desigur, numai „zugrav”, ca Adrian Maniu, însă – cum singur o dezvăluie – „senzațiile de culoare și magia penelului” i-au deschis, încă din copilărie, „subteran”, „o lume proprie colorată, o înclinare pentru încă un destin și o căutare”. Vocația sa în această direcție e, de altfel, atestată și de abundența, în versuri, a numelor de pictori. Câtorva maeștri români ai artei penelului le-a consacrat, în <span class="CharOverride-2">Moartea morilor de vânt</span>, un ciclu, <span class="CharOverride-2">Poemele culorii</span>. Poezii din alte cicluri și volume sunt comentarii la creații plastice (de exemplu, <span class="CharOverride-2">Privind tabloul „Dulle Griet” de Pieter Brueghel</span>) ori au ca model declarat un gen pictural (<span class="CharOverride-2">Tablou flamand</span>). Indiferent însă de pretext, ceea ce caracterizează majoritatea pieselor rezistente este însușirea lor de a desfăta ochiul. Ca de pe o pânză de Camil Ressu coboară, într-un „peisaj bulgar” – în ritmul unor pasteluri de Vasile Alecsandri – Caracacianii, „păstorii muți din munți”. „Lemnoși, tăiați de-o rece și stranie custură”, închegați parcă din neguri, fiii munților apar – cu caii lor mărunți de ale căror spinări atârnă desagii vrâstați – însoțiți de neveste: „Muierile înalte, cu buzele lipite/ Tăcând din veac, cu soții în negru se-nsoțeau/ Îndoliate, parcă-ngrozite de ispite,/ Privirile sub freamătul genelor fereau.// Strivea un geamăt negru-n a ochiului migală/ Caracaciana cruntă, cu pasul între cai;/ Jucau pe scoarțe munții cu flori și cu beteală/ De stele nălucite pe stânci de aspru rai”. Un „peisagiu lapon” aduce întrucâtva, prin atmosferă, cu spectacolul <span class="CharOverride-2">Revistei </span>lui D. Anghel: „Laponii,lângă sănii, cu șoimii pe baltaguri,/ lung, peste reni, deasupra osoaselor păduri/ pieziș privind, să iasă din seară lupii suri,/ aud cum calcă timpul pe înghețate praguri”. În <span class="CharOverride-2">Cântare cetății lui Bucur</span> (1959) ceea ce susține poemele e pictura de mediu, de mediu balcanic îndeosebi, și de epocă: „Cetatea răscolită de soarele amiezii/ Se lăfăia balcanic, cu toate la vedere;/ Bătuse-o arhebuză pe ziduri cu putere;/ În târg, chervane grele opriră genovezii.// Veneau de la San Giorgio, de la cantor, cu marfă;/ Mocneau odoare scumpe în lăzi, sub coviltire,/ Sau purpura cu sângele vieții strâns în fire,/ Trecea la râu, prin sălcii verzi, vântul ca-ntr-o harpă” (<span class="CharOverride-2">Icoane la Cetatea Dâmboviței</span>). La întocmirea culorii de „târg balcan peninsular” contribuie, masiv, și lexicul. Valori de ordin plastic și cromatic se găsesc peste tot, nu numai în pasteluri. <span class="CharOverride-1">B.</span> își scrie poemele, potrivit spusei sale metaforice, „cu palmierii/ Și cu înalții, negrii chiparoși”, muiați „în călimara serii” (<span class="CharOverride-2">Amintire</span>). Sau, cum zice altundeva: „Olar, modelează pe roată văzduhul/ încondeiat cu frunze, cu albastru,/ cu zâmbetul lui Zoroastru/ suflându-i cu brizele duhul.// Descrie cercuri, semne între pământ și nori,/ asemenea cu geometrii arabilor din dune” (<span class="CharOverride-2">Ars poetica</span>). Asemenea vechilor iconari, își „înflorește” și el „sticla”, dacă nu cu „sfântul anacronic, pe norii grei, de vată”, cu „gestul strâmb, hieratic”, cu „scâlciata formă”, în orice caz tot cu priveliști încântătoare. Grațioase efecte de culoare sunt create în micropoeziile din <span class="CharOverride-2">Inima desenată</span> (1964)<span class="CharOverride-2">:</span>„Săruturile toamnei au colorat pământul;/Roșii păduri când toamna-i bolnavă de ftizie,/ Galbene flori când toamna păli de gelozie,/ Că rochiile florei i le dezbracă vântul”. Darurile de pictor ale poetului se vădesc și în plasticitatea multor figuri de stil. Norii par „baloturi de bumbac/ Plutind pe cargoboturi”, munții „măsele cuaternare/ A unei guri grozave căscate nesfârșit”, peste „tava lunii” trec „mătănii negre”: cocorii, pădurile de tei sunt „verzi lire de vis, eminesciene”, iar arcurile apelor trimit „săgeți de păstrăvi spre izvoare”. Cu toată titulatura de tip avangardist a unor volume – <span class="CharOverride-2">Cheile somnului</span> (1967), <span class="CharOverride-2">Piramidele frigului</span> (1970), <span class="CharOverride-2">Mâinile orelor</span> –, instrumentele operatorii rămân, în întreaga operă a lui <span class="CharOverride-1">B.</span>,<span class="CharOverride-1"> </span>cele create înainte de apariția curentelor dinamitarde. Procedările sale în stil modern nu trec dincoace de simbolism, însușit îndeosebi prin belgieni (Émile Verhaeren, Georges Rodenbach, Charles Van Lerberghe), chiar romantismul său e potolit, fără erupții de culoare. În „peisaje” modul poetic este, nu o dată, parnasian. Clasic prin structura de adâncime a personalității artistice – cu toate expansiunile romantice, de altfel liniștite, chiar când sunt de proporții cosmice, poetul<span class="CharOverride-1"> </span>detestă stridența, lipsa de măsură, iraționalitatea („Ceea ce mă doare mai mult e stridența;/ Exploziile, toate exploziile mă înspăimântă”), până și experiențele onirice comunicându-le în propoziții de o limpezime clasică. Lucid, cum însuși o afirmă, chiar și în somn („Somnul meu e-ntotdeauna trezire”),<span class="CharOverride-1"> B.</span> scrie o poezie a văzutelor.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Zbor alb</span>, Bucureşti, 1932; <span class="CharOverride-2">Fata din umbră</span>, Bucureşti, 1935; <span class="CharOverride-2">Golful sângelui, </span>Bucureşti, 1936;<span class="CharOverride-2"> Viaţa Spătarului Milescu</span>, Bucureşti, 1936; <span class="CharOverride-2">Enigmaticul Baikal</span>, Bucureşti, 1938; <span class="CharOverride-2">Cai de Apocalips</span>, Bucureşti, 1942; <span class="CharOverride-2">Sângele popoarelor, </span>Bucureşti, 1948; <span class="CharOverride-2">Lupii</span>, Bucureşti, 1952; <span class="CharOverride-2">Cazul Benet</span> (în colaborare cu Horia Deleanu), Bucureşti, 1954; <span class="CharOverride-2">Fata de pe Mureş</span>, Bucureşti, 1954; <span class="CharOverride-2">Satul fără dragoste</span>, Bucureşti, 1955; <span class="CharOverride-2">Versuri alese</span>, Bucureşti, 1955; <span class="CharOverride-2">Ceaşca</span>, Bucureşti, 1956; <span class="CharOverride-2">Umbra</span> <span class="CharOverride-2">stelelor</span>, Bucureşti, 1957; <span class="CharOverride-2">Cântare cetăţii lui Bucur</span>, Bucureşti, 1959; <span class="CharOverride-2">Moartea morilor de vânt</span>, Bucureşti, 1961; <span class="CharOverride-2">Versuri</span>, pref. I. Vitner, Bucureşti, 1961; <span class="CharOverride-2">Inima desenată</span>, Bucureşti, 1964; <span class="CharOverride-2">Între Marea Albă şi Marea</span> <span class="CharOverride-2">Neagră</span>, Bucureşti, 1964; <span class="CharOverride-2">Ustüné sau Colina goală</span>, Bucureşti, 1965; <span class="CharOverride-2">Cheile somnului</span>, Bucureşti, 1967; <span class="CharOverride-2">Cocoşi de vânt</span>, Bucureşti, 1968; <span class="CharOverride-2">Solara noapte</span>, Bucureşti, 1969; <span class="CharOverride-2">Vioara cosmică</span>, pref. Ov. S. Crohmălniceanu, Bucureşti, 1969; <span class="CharOverride-2">Piramidele frigului</span>, Bucureşti, 1970; <span class="CharOverride-2">Mâinile orelor</span>, Bucureşti, 1971; <span class="CharOverride-2">Funia de</span> <span class="CharOverride-2">nisip</span>, Bucureşti, 1972; <span class="CharOverride-2">Scrieri</span>, I–IV, Bucureşti, 1972–1979; <span class="CharOverride-2">Ce oră e în lume</span>, Bucureşti, 1973; <span class="CharOverride-2">Harap Alb</span>, Bucureşti, 1974; <span class="CharOverride-2">Planeta curată</span>, Bucureşti, 1976; <span class="CharOverride-2">Frumosul principe</span> <span class="CharOverride-2">Cercel</span>, Bucureşti, 1978; <span class="CharOverride-2">Planeta nebunilor</span>, Bucureşti, 1979; <span class="CharOverride-2">La nord de Aldebaran</span> – <span class="CharOverride-2">Au Nord de Aldébaran</span>, ed. bilingvă, tr. Gina Argintescu-Amza, pref. Al. Balaci, Bucureşti, 1981; <span class="CharOverride-2">Frumuseţile oarbe</span>, Bucureşti, 1982; <span class="CharOverride-2">Snop de</span> <span class="CharOverride-2">fulgere</span>, 1985; <span class="CharOverride-2">Oceanul întrebărilor</span>, Bucureşti, 1985; <span class="CharOverride-2">Albastra umbră a tristeţii</span>, Bucureşti, 1986; <span class="CharOverride-2">Văzuţi în oglinda timpului</span>, Bucureşti, 1987; <span class="CharOverride-2">Dulce uragan</span>, Bucureşti, 1989; <span class="CharOverride-2">Prizonierul norilor</span>, Bucureşti, 1996. <span class="CharOverride-1">Traduceri:</span> L.N. Tolstoi, <span class="CharOverride-2">Prizonierul din Caucaz, </span>Bucureşti, 1948; Aleksandr Blok, <span class="CharOverride-2">Poeme</span>, Bucureşti, 1949; A.N. Ostrovski, <span class="CharOverride-2">Fata de zăpadă</span>, Bucureşti, 1954, <span class="CharOverride-2">Kozma Zaharici Minin Suhoruk</span>, Bucureşti, 1956, <span class="CharOverride-2">Voievodul (Visul de pe Volga)</span>, Bucureşti, 1958; Émile Verhaeren, <span class="CharOverride-2">Poeme alese</span>, pref. Ion Vitner, Bucureşti, 1960; <span class="CharOverride-2">Poeţi flamanzi</span>, Bucureşti, 1965 (în colaborare); Pablo Neruda, <span class="CharOverride-2">Poeme,</span> pref. trad., Bucureşti, 1965; <span class="CharOverride-2">Nuvele din Flandra</span>, pref. Geo Dumitrescu, Bucureşti, 1968 (în colaborare cu Valeria Sadoveanu şi Petre Solomon); <span class="CharOverride-2">Antologie de poezie belgiană de limbă franceză</span>, îngr. trad., Bucureşti, 1968; Arthur Haulot, <span class="CharOverride-2">Roşcatul în lună</span>, Bucureşti, 1968, <span class="CharOverride-2">Mierloiul chior, </span>Bucureşti, 1973; Robert Goffin, <span class="CharOverride-2">Versuri, </span>Bucureşti, 1970; Hugo Claus, <span class="CharOverride-2">Aproape de Dédé, </span>pref. trad.,<span class="CharOverride-2"> </span>Bucureşti, 1974; <span class="CharOverride-2">Mihai Eminescu în critica italiană</span>, pref. Ştefan Cuciureanu, Iaşi, 1977 (în colaborare cu Titus Pârvulescu). </p>
			<p class="Heuristica___m_RPR"><span class="CharOverride-1">Repere bibliografice:</span> Călinescu, <span class="CharOverride-2">Opere</span>, II, <span class="CharOverride-2">20–24</span>, <span class="CharOverride-2">1153–1154</span>, III, <span class="CharOverride-2">65–71</span>,<span class="CharOverride-2"> 231–232</span>; Constantinescu, <span class="CharOverride-2">Scrieri</span>, I, <span class="CharOverride-2">365–374, </span>IV, <span class="CharOverride-2">72–76</span>; Perpessicius, <span class="CharOverride-2">Opere</span>, VI, <span class="CharOverride-2">43–46</span>, VII, <span class="CharOverride-2">204–205, 266–268, 293–295, </span>VIII, <span class="CharOverride-2">25–29, </span>IX, <span class="CharOverride-2">405–411</span>; Sebastian, <span class="CharOverride-2">Jurnal, 196–199</span>; Boz, <span class="CharOverride-2">Cartea</span>, <span class="CharOverride-2">137–140</span>; Cioculescu, <span class="CharOverride-2">Aspecte, 182–184</span>; Călinescu, <span class="CharOverride-2">Ist. lit.</span> (1941), <span class="CharOverride-2">821</span>, <span class="CharOverride-2">Ist. lit.</span> (1982), <span class="CharOverride-2">905–906</span>; Petroveanu, <span class="CharOverride-2">Profiluri, 113–130</span>; Martin, <span class="CharOverride-2">Poeţi, </span>I, <span class="CharOverride-2">71–77</span>; Căprariu, <span class="CharOverride-2">Jurnal, 142–147</span>; Piru, <span class="CharOverride-2">Panorama</span>, <span class="CharOverride-2">94–96</span>; Nicolae Manolescu, <span class="CharOverride-2">„Solara noapte”</span>, CNT, 1969, 19; Constantin<span class="CharOverride-2">, Despre poeţi</span>, <span class="CharOverride-2">42–45</span>; Caraion, <span class="CharOverride-2">Duelul, 20–22</span>; Petroveanu, <span class="CharOverride-2">Traiectorii, 45–55</span>; Dimisianu, <span class="CharOverride-2">Valori</span>, <span class="CharOverride-2">48–53</span>; Crohmălniceanu, <span class="CharOverride-2">Literatura</span>, II, <span class="CharOverride-2">361–365</span>; Micu, „<span class="CharOverride-2">Gândirea”</span>, <span class="CharOverride-2">610–613</span>; Piru, <span class="CharOverride-2">Poezia</span>, I, <span class="CharOverride-2">120–128</span>; Regman, <span class="CharOverride-2">Colocvial, 206–207</span>; Laurenţiu, <span class="CharOverride-2">Eseuri, 56–60</span>; Raicu, <span class="CharOverride-2">Critica, 185–188</span>; Tudor-Anton, <span class="CharOverride-2">Ipostaze, 162–169</span>; Streinu, <span class="CharOverride-2">Pagini</span>, V, <span class="CharOverride-2">97–99</span>; Raicu, <span class="CharOverride-2">Practica scrisului, 285–288</span>; Grigurcu, <span class="CharOverride-2">Poeţi, 97–101</span>; Cioculescu, <span class="CharOverride-2">Itinerar</span>, III, <span class="CharOverride-2">309–314</span>; Biberi, <span class="CharOverride-2">Lumea, 85–93</span>; Doinaş, <span class="CharOverride-2">Lectura, 160–164</span>; Constantin Noica, <span class="CharOverride-2">Trecerea noastră şi Radu Boureanu</span>, SXX, 1985, 7–9; Micu, <span class="CharOverride-2">Limbaje, 132–143; Dicţ. scriit. rom.</span>, I, <span class="CharOverride-2">347–350</span>; <span class="CharOverride-2">Dicţ. analitic</span>, III, <span class="CharOverride-2">337–338</span>; Florin Faifer, <span class="CharOverride-2">Logofătul</span>, CL, 2002, 5; Popa, <span class="CharOverride-2">Ist. lit.,</span> I, <span class="CharOverride-2">55–58</span>, <span class="CharOverride-2">passim,</span> II, <span class="CharOverride-2">311–312</span>.<span class="CharOverride-1"> &#9;</span><span class="Semnatura">D.Mc.</span></p>
			<p class="Heuristica-PRIMUL"><span class="titlu-12">BOUREANUL, Eugen</span> (18.II.1885, Tecuci – 28.XI.1971, Bucureşti), prozator, gazetar, traducător. Este fiul Zoiţei (n. Galery) şi al lui Gheorghe Boureanul, ofiţer. A absolvit liceul la Tecuci, apoi, din 1903, a urmat cursurile Facultăţii de Litere şi Filosofie şi ale Facultăţii de Drept din Iaşi. În 1906 locuia la Bucureşti, unde lucra ca ziarist şi ca redactor la „Sămănătorul”. Oscilează între Capitală şi Iaşi, are ocupaţii diferite şi nesigure, dar după 1918 se va stabili la Bucureşti, ca funcţionar, în principal la Societatea Română de Radiodifuziune, până în 1944, cu excepţia anilor 1931–1934, când va încerca să profeseze avocatura la Iaşi. A debutat cu versuri la „Sămănătorul” (1904), apoi a mai fost redactor la „Prezentul” (1905–1906), „Patriotul” (1906), „Evenimentul” (1907–1916), poate scurt timp și la „Opinia” (1913–1914) şi fondator al periodicelor „Sânziana” (1912–1913) şi „Suflet moldovenesc” (1930–1931). A mai colaborat cu proză, versuri, recenzii şi articole diverse la multe alte publicaţii, între care „Flacăra”, „Adevărul literar şi artistic”, „Universul literar”, „Universul”, „Radio”. Scriitorul Radu Boureanu este fiul său.</p>
			<p class="Heuristica-BASE"><span class="CharOverride-2">Povestiri din copilărie</span> (1905) şi culegerea de versuri <span class="CharOverride-2">Povestea lăcrămioarei</span> (1908) sunt scrieri imature, repudiate mai târziu de <span class="CharOverride-1">B.</span>. Începând cu volumul <span class="CharOverride-2">O istorie din alte vremuri</span> (1921), el e atras de aura fabuloasă a trecutului şi fantazează romanţios pe marginea unor pagini de cronică, înţelegând epicul numai ca acumulare de fapte senzaţionale – lupte, comploturi, măceluri – şi neglijând logica narativă, urmărirea unei semnificaţii. Faţă de povestirile anterioare, romanul <span class="CharOverride-2">Vijelia</span> (1969) reprezintă, peste decenii, un oarecare progres în reconstituirea istoriei, aici axul fiind nestatornica domnie a Movileştilor, pe al cărei fundal întunecat, tragic, evoluează un erou care încearcă să se opună evenimentelor. În alte narațiuni autorul inventează febril poveşti teribile, în care dragostea, suferinţa şi moartea constituie unicele realităţi ale unor oameni dislocați din normal. Întâmplări „tari”, senzaționale se petrec în decoruri pe măsură: cimitire, ruine, locuri tainice, stânci ascuţite, mări furioase, spaţii tensionate de voci şi spirite misterioase. În altă categorie de povestiri <span class="CharOverride-1">B.</span> îşi recrutează personajele din zonele sumbre ale vieţii, din rândurile celor umili, infirmi sau apăsaţi de nenorociri, convins că senzaţională este însăşi vieţuirea la limita condiţiei umane. Principalele motivații şi posibilităţi narative se regăsesc în romanul <span class="CharOverride-2">Cel din urmă erou</span> (1943), care urmăreşte relevarea impactului dintre conştiinţa individuală (morală) şi existenţa socială, complexă şi paradoxală. O relatare târzie a unei călătorii din tinereţe este <span class="CharOverride-2">De la Thule la Taprobana</span> (1969), unde în imagine intră fiordurile Norvegiei, fumegoasele teritorii islandeze, mările nordice sau descrierile fugitive ale deşertului şi ale mănăstirilor arabe, ale monumentelor Indiei ş.a. Cu veleităţi de folclorist şi etnolog, <span class="CharOverride-1">B.</span> abordează aspecte ale culturii populare în câteva lucrări, dintre care în volum apare doar <span class="CharOverride-2">Mitologia Eddelor (scandinavă)</span> (1922), mai mult o rezumare a legendelor cosmogonice nordice. Bun cunoscător al mai multor limbi, orientat în cultura universală, a transpus în româneşte câteva opere ale unor scriitori de primă mărime – Goethe, Gérard de Nerval, Lev Tolstoi, Guy de Maupassant, Oscar Wilde –, acţiune datorată şi colaborării cu editorul G. Filip, ca redactor al colecţiei „Nuvela”, în cadrul căreia a mai semnat şi cu pseudonime (Baldovin, Tugomir, Vana Umbră). Piesa <span class="CharOverride-2">Alt Heidelberg</span> de W. Meyer-Förster, în traducerea lui, a fost jucată la Teatrul Naţional din Iaşi. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-2">Povestiri din copilărie</span>, Bucureşti, 1905; <span class="CharOverride-2">Povestea lăcrămioarei</span>, Iaşi, 1908; <span class="CharOverride-2">O istorie din alte vremuri</span>, Bucureşti, 1921; <span class="CharOverride-2">Comoara logofătului</span>, Bucureşti, 1922; <span class="CharOverride-2">Într-o noapte de vară</span>, Bucureşti, 1922; <span class="CharOverride-2">Mitologia Eddelor (scandinavă)</span>, Bucureşti, 1922; <span class="CharOverride-2">Sufletul ruinelor</span>, Bucureşti, 1923; <span class="CharOverride-2">Lupii</span>, Bucureşti, 1925; <span class="CharOverride-2">Sărmanii oameni!</span>, Bucureşti, 1925; <span class="CharOverride-2">Povestiri de pe dealuri</span>, Bucureşti, 1926; <span class="CharOverride-2">Povestiri de prin văi</span>, Bucureşti, 1928; <span class="CharOverride-2">Reflecţii şi paradoxe</span>, Bucureşti, 1929; <span class="CharOverride-2">Omul fără de noroc!</span>, Bucureşti, 1931; <span class="CharOverride-2">Cel din urmă erou</span>, Bucureşti, 1943; <span class="CharOverride-2">Oameni de demult</span>, pref. Teodor Vârgolici, Bucureşti, 1966; <span class="CharOverride-2">Hatmanul Tomşa</span>, Bucureşti, 1968; <span class="CharOverride-2">Da la Thule la Taprobana</span>, Bucureşti, 1969; <span class="CharOverride-2">Vijelia</span>, Bucureşti, 1969. <span class="CharOverride-1">Traduceri:</span> Guy de Maupassant, <span class="CharOverride-2">Misterul</span>, Bucureşti, f.a., <span class="CharOverride-2">Răzbunarea mamei</span>, Bucureşti, f.a.; Jack London, <span class="CharOverride-2">Fiul lupului</span>, Bucureşti, f.a., <span class="CharOverride-2">Omul cu obrazu-ncrustat, </span>Bucureşti, f.a.; Lev Tolstoi<span class="CharOverride-2">, Prizonierul din Caucaz şi alte povestiri</span>, Bucureşti, 1929; <span class="CharOverride-2">L. Tolstoi povestind copiilor</span>, Bucureşti, 1930; Oscar Wilde, <span class="CharOverride-2">Casa cu rodii</span>, Bucureşti, f.a.; J.W. Goethe, <span class="CharOverride-2">Povestea vulpoiului şiret</span>, Bucureşti, 1931; Gérard de Nerval, <span class="CharOverride-2">Mâna vrăjită</span>, Bucureşti, f.a.</p>
			<p class="Heuristica___m_RPR"><span class="CharOverride-1">Repere bibliografice:</span> I. C. Negruzzi, <span class="CharOverride-2">„Povestea lăcrămioarei”, </span>AAR, partea administrativă, t. XXXI, 1908–1909; S.S. [Scarlat Struţeanu], <span class="CharOverride-2">„O istorie din alte vremuri”</span>, ALA, 1921, 4; V. Rugă [Vintilă Russu-Şirianu], <span class="CharOverride-2">„O istorie din alte vremuri”</span>, FLR, 1922, 9; N. Iorga, <span class="CharOverride-2">Cei nebăgaţi în seamă</span>, UVR, 1925, 33; N. Iorga, <span class="CharOverride-2">Un povestitor: Eugen Boureanul, </span>NRL, 1926, 10; Perpessicius<span class="CharOverride-2">, Opere, </span>II, <span class="CharOverride-2">311–313</span>; Bădăuţă, <span class="CharOverride-2">Note, 25–27</span>; C. Şăineanu, <span class="CharOverride-2">Noui recenzii</span>, București, 1930, <span class="CharOverride-2">165–168, 247–250</span>; Lovinescu, <span class="CharOverride-2">Scrieri, </span>V, <span class="CharOverride-2">59–60, </span>VI, <span class="CharOverride-2">189–190</span>; Sadoveanu, <span class="CharOverride-2">Opere</span>, XVI, <span class="CharOverride-2">613–614</span>; G.M. [George Muntean], <span class="CharOverride-2">Eugen Boureanul</span>, RL, 1971, 49; Alexandrescu, <span class="CharOverride-2">Confesiuni, 260–282</span>; <span class="CharOverride-2">Dicţ. scriit. rom</span>., I, <span class="CharOverride-2">350–351</span>; Radu Gyr, <span class="CharOverride-2">Calendarul meu</span>, îngr. şi introd. I. Popişteanu, Constanţa, 1996, <span class="CharOverride-2">164–166</span>. &#9;<span class="Semnatura">C.T.</span></p>
		</div>
		<div id="_idContainer034" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Boldureanu</span></p>
		</div>
		<div id="_idContainer035" class="Basic-Text-Frame">
			<p class="Basic-Paragraph"><span class="CharOverride-7">Bolintineanu</span></p>
		</div>
		<div id="_idContainer036" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Bolintineanu</span></p>
		</div>
		<div id="_idContainer037" class="Basic-Text-Frame">
			<p class="Legenda_BUN"><span class="CharOverride-2">Desen de Barbu Iscovescu</span></p>
		</div>
		<div class="_idGenObjectLayout-1">
			<div id="_idContainer038" class="_idGenObjectStyleOverride-1">
				<img class="_idGenObjectAttribute-1" src="09B_951-1015_Boldur-Boureanu-web-resources/image/bold02.jpg" alt="" />
			</div>
		</div>
		<div id="_idContainer039" class="Basic-Text-Frame">
			<p class="Legenda_BUN"><span class="CharOverride-2">Constantinopol, 1850 (litografie)</span></p>
		</div>
		<div class="_idGenObjectLayout-1">
			<div id="_idContainer040" class="_idGenObjectStyleOverride-1">
				<img class="_idGenObjectAttribute-1" src="09B_951-1015_Boldur-Boureanu-web-resources/image/bold03.png" alt="" />
			</div>
		</div>
		<div id="_idContainer041" class="Basic-Text-Frame">
			<p class="Basic-Paragraph"><span class="CharOverride-7">Bolintineanu</span></p>
		</div>
		<div class="_idGenObjectLayout-1">
			<div id="_idContainer042" class="_idGenObjectStyleOverride-1">
				<img class="_idGenObjectAttribute-1" src="09B_951-1015_Boldur-Boureanu-web-resources/image/bolintineanu,_dimitrie.png" alt="" />
			</div>
		</div>
		<div id="_idContainer043" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Bolintineanu</span></p>
		</div>
		<div id="_idContainer044" class="Basic-Text-Frame">
			<p class="Basic-Paragraph"><span class="CharOverride-7">Bolintineanu</span></p>
		</div>
		<div class="_idGenObjectLayout-1">
			<div id="_idContainer045" class="_idGenObjectStyleOverride-1">
				<img class="_idGenObjectAttribute-1" src="09B_951-1015_Boldur-Boureanu-web-resources/image/bolintineanu,_dimitrie1.png" alt="" />
			</div>
		</div>
		<div class="_idGenObjectLayout-1">
			<div id="_idContainer046" class="_idGenObjectStyleOverride-1">
				<img class="_idGenObjectAttribute-1" src="09B_951-1015_Boldur-Boureanu-web-resources/image/bolintineanu,_dimitrie2.png" alt="" />
			</div>
		</div>
		<div id="_idContainer047" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Bolintineanu</span></p>
		</div>
		<div id="_idContainer048" class="Basic-Text-Frame">
			<p class="Basic-Paragraph"><span class="CharOverride-7">Bolintineanu</span></p>
		</div>
		<div class="_idGenObjectLayout-1">
			<div id="_idContainer049" class="_idGenObjectStyleOverride-1">
				<img class="_idGenObjectAttribute-1" src="09B_951-1015_Boldur-Boureanu-web-resources/image/bolintineanu,_dimitrie3.png" alt="" />
			</div>
		</div>
		<div id="_idContainer050" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Bolintineanu</span></p>
		</div>
		<div id="_idContainer051" class="Basic-Text-Frame">
			<p class="Basic-Paragraph"><span class="CharOverride-7">Bolintineanu</span></p>
		</div>
		<div class="_idGenObjectLayout-1">
			<div id="_idContainer052" class="_idGenObjectStyleOverride-1">
				<img class="_idGenObjectAttribute-1" src="09B_951-1015_Boldur-Boureanu-web-resources/image/bold04.jpg" alt="" />
			</div>
		</div>
		<div id="_idContainer053" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Bolintineanu</span></p>
		</div>
		<div id="_idContainer054" class="Basic-Text-Frame">
			<p class="Basic-Paragraph"><span class="CharOverride-7">Bolintineanu</span></p>
		</div>
		<div id="_idContainer055" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Bolliac</span></p>
		</div>
		<div id="_idContainer056" class="Basic-Text-Frame">
			<p class="Basic-Paragraph"><span class="CharOverride-7">Bolliac</span></p>
		</div>
		<div class="_idGenObjectLayout-1">
			<div id="_idContainer057" class="_idGenObjectStyleOverride-1">
				<img class="_idGenObjectAttribute-1" src="09B_951-1015_Boldur-Boureanu-web-resources/image/01_Bolliac_Cezar.jpg" alt="" />
			</div>
		</div>
		<div id="_idContainer058" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Boloş</span></p>
		</div>
		<div id="_idContainer059" class="Basic-Text-Frame">
			<p class="Basic-Paragraph"><span class="CharOverride-7">Bolta-Rece</span></p>
		</div>
		<div id="_idContainer060" class="Basic-Text-Frame">
			<p class="Legenda_BUN"><span class="CharOverride-2">Acuarelă de Gheorghe Iuster</span></p>
		</div>
		<div class="_idGenObjectLayout-1">
			<div id="_idContainer061" class="_idGenObjectStyleOverride-1">
				<img class="_idGenObjectAttribute-1" src="09B_951-1015_Boldur-Boureanu-web-resources/image/Bonciu_Hs_308.jpg" alt="" />
			</div>
		</div>
		<div id="_idContainer062" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Bonciu</span></p>
		</div>
		<div id="_idContainer063" class="Basic-Text-Frame">
			<p class="Basic-Paragraph"><span class="CharOverride-7">Bondarul</span></p>
		</div>
		<div id="_idContainer064" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Bontaş</span></p>
		</div>
		<div id="_idContainer065" class="Basic-Text-Frame">
			<p class="Basic-Paragraph"><span class="CharOverride-7">Borbély</span></p>
		</div>
		<div id="_idContainer066" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Borbély</span></p>
		</div>
		<div id="_idContainer067" class="Basic-Text-Frame">
			<p class="Basic-Paragraph"><span class="CharOverride-7">Borcia</span></p>
		</div>
		<div id="_idContainer068" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Borgovan</span></p>
		</div>
		<div id="_idContainer069" class="Basic-Text-Frame">
			<p class="Basic-Paragraph"><span class="CharOverride-7">Bornemisa</span></p>
		</div>
		<div id="_idContainer070" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Bortoş</span></p>
		</div>
		<div id="_idContainer071" class="Basic-Text-Frame">
			<p class="Basic-Paragraph"><span class="CharOverride-7">Borzin</span></p>
		</div>
		<div id="_idContainer072" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Bos</span></p>
		</div>
		<div id="_idContainer073" class="Basic-Text-Frame">
			<p class="Basic-Paragraph"><span class="CharOverride-7">Bossueceanu</span></p>
		</div>
		<div id="_idContainer074" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Bostan</span></p>
		</div>
		<div id="_idContainer075" class="Basic-Text-Frame">
			<p class="Basic-Paragraph"><span class="CharOverride-7">Bostan</span></p>
		</div>
		<div id="_idContainer076" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Boşca</span></p>
		</div>
		<div id="_idContainer077" class="Basic-Text-Frame">
			<p class="Basic-Paragraph"><span class="CharOverride-7">Bot</span></p>
		</div>
		<div id="_idContainer078" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Bot</span></p>
		</div>
		<div id="_idContainer079" class="Basic-Text-Frame">
			<p class="Basic-Paragraph"><span class="CharOverride-7">Bote</span></p>
		</div>
		<div id="_idContainer080" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Boteni</span></p>
		</div>
		<div id="_idContainer081" class="Basic-Text-Frame">
			<p class="Basic-Paragraph"><span class="CharOverride-7">Botez</span></p>
		</div>
		<div id="_idContainer082" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Botez</span></p>
		</div>
		<div id="_idContainer083" class="Basic-Text-Frame">
			<p class="Basic-Paragraph"><span class="CharOverride-7">Botez</span></p>
		</div>
		<div id="_idContainer084" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Botez</span></p>
		</div>
		<div id="_idContainer085" class="Basic-Text-Frame">
			<p class="Basic-Paragraph"><span class="CharOverride-7">Botez</span></p>
		</div>
		<div id="_idContainer086" class="Basic-Text-Frame">
			<p class="Legenda_BUN"><span class="CharOverride-2">G. Călinescu, Demostene Botez și Ion Pas</span></p>
		</div>
		<div class="_idGenObjectLayout-1">
			<div id="_idContainer087" class="_idGenObjectStyleOverride-1">
				<img class="_idGenObjectAttribute-1" src="09B_951-1015_Boldur-Boureanu-web-resources/image/botd02.png" alt="" />
			</div>
		</div>
		<div id="_idContainer088" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Botez</span></p>
		</div>
		<div class="_idGenObjectLayout-1">
			<div id="_idContainer089" class="_idGenObjectStyleOverride-1">
				<img class="_idGenObjectAttribute-1" src="09B_951-1015_Boldur-Boureanu-web-resources/image/botd03.png" alt="" />
			</div>
		</div>
		<div id="_idContainer090" class="Basic-Text-Frame">
			<p class="Legenda_BUN"><span class="CharOverride-2">Desen de Marcel Iancu</span></p>
		</div>
		<div id="_idContainer091" class="Basic-Text-Frame">
			<p class="Basic-Paragraph"><span class="CharOverride-7">Botez</span></p>
		</div>
		<div class="_idGenObjectLayout-1">
			<div id="_idContainer092" class="_idGenObjectStyleOverride-1">
				<img class="_idGenObjectAttribute-1" src="09B_951-1015_Boldur-Boureanu-web-resources/image/Botez_Ioachim.jpg" alt="" />
			</div>
		</div>
		<div id="_idContainer093" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Botez</span></p>
		</div>
		<div id="_idContainer094" class="Basic-Text-Frame">
			<p class="Basic-Paragraph"><span class="CharOverride-7">Botez</span></p>
		</div>
		<div id="_idContainer095" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Botez</span></p>
		</div>
		<div id="_idContainer096" class="Basic-Text-Frame">
			<p class="Basic-Paragraph"><span class="CharOverride-7">Botez</span></p>
		</div>
		<div class="_idGenObjectLayout-1">
			<div id="_idContainer097" class="_idGenObjectStyleOverride-1">
				<img class="_idGenObjectAttribute-1" src="09B_951-1015_Boldur-Boureanu-web-resources/image/boto7.png" alt="" />
			</div>
		</div>
		<div id="_idContainer098" class="Basic-Text-Frame">
			<p class="Legenda_BUN"><span class="CharOverride-2">Octav Botez și Jean Bart</span></p>
		</div>
		<div id="_idContainer099" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Botez-Gordon</span></p>
		</div>
		<div id="_idContainer100" class="Basic-Text-Frame">
			<p class="Basic-Paragraph"><span class="CharOverride-7">Botez-Rareș</span></p>
		</div>
		<div id="_idContainer101" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Botezatu</span></p>
		</div>
		<div id="_idContainer102" class="Basic-Text-Frame">
			<p class="Basic-Paragraph"><span class="CharOverride-7">Botezatu</span></p>
		</div>
		<div id="_idContainer103" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Botta</span></p>
		</div>
		<div id="_idContainer104" class="Basic-Text-Frame">
			<p class="Basic-Paragraph"><span class="CharOverride-7">Botta</span></p>
		</div>
		<div id="_idContainer105" class="Basic-Text-Frame">
			<p class="Legenda_BUN"><span class="CharOverride-2">Dan Botta (stânga jos), <br />Mircea Vulcănescu (în mijloc jos) şi alţii</span></p>
		</div>
		<div class="_idGenObjectLayout-1">
			<div id="_idContainer106" class="_idGenObjectStyleOverride-1">
				<img class="_idGenObjectAttribute-1" src="09B_951-1015_Boldur-Boureanu-web-resources/image/bottd02s.jpg" alt="" />
			</div>
		</div>
		<div id="_idContainer107" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Botta</span></p>
		</div>
		<div id="_idContainer108" class="Basic-Text-Frame">
			<p class="Basic-Paragraph"><span class="CharOverride-7">Botta</span></p>
		</div>
		<div id="_idContainer109" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Botta</span></p>
		</div>
		<div id="_idContainer110" class="Basic-Text-Frame">
			<p class="Basic-Paragraph"><span class="CharOverride-7">Botta</span></p>
		</div>
		<div id="_idContainer111" class="Basic-Text-Frame">
			<p class="Legenda_BUN"><span class="CharOverride-2">În </span>Citadela sfărâmată <span class="CharOverride-2">de Horia Lovinescu: Lucia Sturdza-Bulandra, Emil Botta, Marcela Rusu şi Iulian Necşulescu</span></p>
		</div>
		<div class="_idGenObjectLayout-1">
			<div id="_idContainer112" class="_idGenObjectStyleOverride-1">
				<img class="_idGenObjectAttribute-1" src="09B_951-1015_Boldur-Boureanu-web-resources/image/botte02.jpg" alt="" />
			</div>
		</div>
		<div id="_idContainer113" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Botta</span></p>
		</div>
		<div class="_idGenObjectLayout-1">
			<div id="_idContainer114" class="_idGenObjectStyleOverride-1">
				<img class="_idGenObjectAttribute-1" src="09B_951-1015_Boldur-Boureanu-web-resources/image/botte01.jpg" alt="" />
			</div>
		</div>
		<div id="_idContainer115" class="Basic-Text-Frame">
			<p class="Basic-Paragraph"><span class="CharOverride-7">Botta</span></p>
		</div>
		<div class="_idGenObjectLayout-1">
			<div id="_idContainer116" class="_idGenObjectStyleOverride-1">
				<img class="_idGenObjectAttribute-1" src="09B_951-1015_Boldur-Boureanu-web-resources/image/botte04.png" alt="" />
			</div>
		</div>
		<div id="_idContainer117" class="Basic-Text-Frame">
			<p class="Legenda_BUN"><span class="CharOverride-2">În rolul Ion din </span>Năpasta<span class="CharOverride-2"> de I.L. Caragiale</span></p>
		</div>
		<div id="_idContainer118" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Botta</span></p>
		</div>
		<div id="_idContainer119" class="Basic-Text-Frame">
			<p class="Basic-Paragraph"><span class="CharOverride-7">Bottea</span></p>
		</div>
		<div id="_idContainer120" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Boureanu</span></p>
		</div>
		<div id="_idContainer121" class="Basic-Text-Frame">
			<p class="Basic-Paragraph"><span class="CharOverride-7">Boureanu</span></p>
		</div>
		<div id="_idContainer122" class="Basic-Text-Frame">
			<p class="Legenda_BUN"><span class="CharOverride-2">Neagu Rădulescu şi Radu Boureanu</span></p>
		</div>
		<div class="_idGenObjectLayout-1">
			<div id="_idContainer123" class="_idGenObjectStyleOverride-1">
				<img class="_idGenObjectAttribute-1" src="09B_951-1015_Boldur-Boureanu-web-resources/image/bourr02s.png" alt="" />
			</div>
		</div>
		<div id="_idContainer124" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Boureanu</span></p>
		</div>
		<div id="_idContainer125" class="Basic-Text-Frame">
			<p class="Basic-Paragraph"><span class="CharOverride-7">Boureanu</span></p>
		</div>
		<div id="_idContainer126" class="Basic-Text-Frame">
			<p class="Basic-Paragraph ParaOverride-1"><span class="CharOverride-7">Boureanul</span></p>
		</div>
	</body>
</html>

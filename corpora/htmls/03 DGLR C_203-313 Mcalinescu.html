<!DOCTYPE html>
<html>
	<head>
		<meta charset="utf-8" />
		<title>03_DGLR_C_203-313_Mcalinescu</title>
		<link href="03_DGLR_C_203-313_Mcalinescu-web-resources/css/idGeneratedStyles.css" rel="stylesheet" type="text/css" />
	</head>
	<body id="x03_DGLR_C_203-313_Mcalinescu" lang="ro-RO">
		<div id="_idContainer052" class="_idGenObjectStyleOverride-1">
			<div class="_idGenObjectLayout-1">
				<div id="_idContainer002">
					<div id="_idContainer000" class="Basic-Text-Frame">
						<p class="Titlu-Nume-H">CĂLINESCU, Matei </p>
						<p class="Titlu-mic-DATE">(15.VI.1934, Bucureşti – 24.VI.2009, Bloomington, Indiana, SUA), critic şi teoretician literar, comparatist, prozator, poet.</p>
					</div>
					<div id="_idContainer001" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03_DGLR_C_203-313_Mcalinescu-web-resources/image/CalinescuMSatei.png" alt="" />
					</div>
				</div>
			</div>
			<p class="Heuristica-PRIMUL">Este fiul Dorei Maria (n. Vulcănescu) şi al lui Radu Călinescu, absolvent la <span class="CharOverride-2">é</span>cole Centrale des Arts et Manufactures din Paris, inginer la Căile Ferate Române. O ascendenţă care îl marchează timpuriu pe <span class="CharOverride-1">C.</span> are mama sa, fiica boierului oltean Ştefan Vulcănescu şi a Elenei, născută Angelescu. O personalitate puternică şi pitorească a fost şi bunica paternă, Elena Călinescu, născută Bolintineanu – rudă îndepărtată a poetului omonim. Copilăria şi vacanţele petrecute la reşedinţa familiei materne de la Dârvari (judeţul Mehedinţi) rămân în memoria afectivă a lui <span class="CharOverride-1">C.</span> ca o vârstă paradisiacă a existenţei. Pierderea proprietăţii de la Dârvari în 1947 (prin „donaţie”, nu prin expropriere), ca şi stigmatul „originii sociale nesănătoase” lasă urme evidente în biografia autorului. Perioada de şcolaritate este agitată, suprapunându-se cu preliminariile, apoi cu izbucnirea războiului şi cu instalarea puterii comuniste. Primele două clase, începute în 1941 la Bucureşti, sunt continuate la pensionul particular „Jules Javet” din Craiova şi, din nou la Bucureşti, la „Sfântul Iosif”<span class="CharOverride-3">.</span> Liceul (1945–1952) îl face în Capitală, mai întâi la „Gh. Lazăr”, ulterior la liceul numit „Titu Maiorescu” până la reforma din 1948, unde va lega o prietenie durabilă cu Ion Vianu, fiul lui Tudor Vianu. Îşi ia licenţa în limba engleză la Universitatea din Bucureşti în 1957. După un stagiu în redacţia „Gazetei literare”, devine cadru didactic universitar, debutând ca asistent al lui Tudor Vianu şi urcând treptele ierarhiei profesorale până la poziţia de lector, la Catedra de literatură universală a Filologiei bucureştene (1963–1972). Paralel, este redactor la „Viaţa românească”<span class="CharOverride-3">.</span> Îşi susţine doctoratul în 1972, la Universitatea din Cluj, sub îndrumarea profesorului Liviu Rusu, cu o teză de literatură comparată: <span class="CharOverride-3">Conceptul modern de poezie</span>. În 1973 devine <span class="CharOverride-3">visiting professor</span> Fulbright, de limba română, la Indiana University din Bloomington. După ex&#173;pirarea sti&#173;&#173;pendiu&#173;lui, solicită azil politic şi se stabileşte în Statele Unite ale Americii. În 1976 şi 1977 este bursier Guggenheim. Din 1979 va fi cetăţean american. Devine profesor titular (între 1996 şi 1998, şef al departamentului de literatură comparată), apoi profesor emerit de literatură comparată şi studii vest-europene la<span class="CharOverride-3"> </span>Indiana University, unde rămâne până la pensionare. Din anii 2000 revine periodic în ţară, unde predă ca profesor asociat la Universitatea „Babeş–Bolyai” din Cluj-Napoca şi la Facultatea de Litere a Universităţii din Bucureşti. În 2000 este decorat de preşedintele Emil Constantinescu cu Medalia Pentru Merit, iar în 2008 primeşte titlul <span class="CharOverride-3">doctor honoris causa</span> al Universităţii „Babeş–Bolyai” din Cluj-Napoca. </p>
			<p class="Heuristica-BASE"><span class="CharOverride-1">C.</span> debutează în presă la „Gazeta literară” (1958) şi editorial cu studiul <span class="CharOverride-3">Titanul şi geniul în poezia lui Eminescu</span>,<span class="CharOverride-3"> </span>apărut în 1964. Se impune drept cronicar şi eseist de prestigiu, director de opinie al vieţii literare – adunându-şi o parte din textele publicistice, alături de eseuri inedite, în câteva volume: <span class="CharOverride-3">Aspecte literare </span>(1965), <span class="CharOverride-3">Eseuri critice</span> (1967), <span class="CharOverride-3">Eseuri despre literatura modernă </span>(1970; <span class="CharOverride-2">p</span>remiul Academiei RSR – versiune revizuită şi adăugită a precedentului), <span class="CharOverride-3">Fragmentarium </span>(1973). Eseurile trădează interesul timpuriu al universitarului pentru teoria și terminologia literară, tratând despre baroc, clasicism, romantism, realism sau fantastic<span class="CharOverride-3">.</span> Deşi critica de întâmpinare nu l-a acaparat niciodată şi a practicat-o cu intermitenţe, <span class="CharOverride-1">C.</span> promovează în cronicile sale nume care s-au impus: Cezar Baltag, Mircea Ivănescu, Petre Stoica, Modest Morariu, Ana Blandiana, Gabriela Melinescu, Nichita Stănescu. Prefaţează volume de autori români sau de traduceri din literatura universală, traduce el însuşi din poezia modernă americană (îndeosebi în revista „Steaua”) şi se angajează într-o campanie de reabilitare oficială a literaturii interbelice, reputat decadentă în România comunistă (Minulescu, Arghezi, Bacovia, Blaga). Prefaţează <span class="CharOverride-3">Antologia literaturii române de avangardă </span>a lui Saşa Pană (1969), o premieră absolută într-o epocă de relativă şi trecătoare toleranţă culturală. Mai puţin cunoscut este poetul <span class="CharOverride-1">C.</span>, autor a trei volume apărute într-un ritm susţinut: <span class="CharOverride-3">Semn </span>(1968), <span class="CharOverride-3">Versuri </span>(1970), <span class="CharOverride-3">Umbre de apă </span>(1972), urmate, după aproximativ trei decenii, de <span class="CharOverride-3">Tu: elegii şi invenţii</span> (2004). Poezia publicată în anii ’70 este perfect consubstanţială cu opţiunile sale teoretice, mizând convergent pe o scriitură emfatic modernistă, ca şi pe o substanţă reflexivă acuzat intelectualistă, excentrică ideologic şi tematic în epocă. Un ciclu de poeme, atribuit (în <span class="CharOverride-3">Versuri</span>) autorului imaginar Zacharias Lichter, face publică relaţia de continuitate a poeziei cu miniromanul-eseu <span class="CharOverride-3">Viaţa şi opiniile lui Zacharias Lichter </span>(1969; <span class="CharOverride-2">p</span>remiul Uniunii Scriitorilor). Concepută ca o scriere ostilă puterii comuniste, <span class="CharOverride-3">Viaţa... </span>are în centru un personaj care, asemeni lui Werther, de pildă, este un gen proxim, o paradigmă pe care literatura o propune vieţii, nu invers. Fascinaţia echivocă a personajului este întreţinută de jocul lecturilor concurente pe care le stimulează: cea anecdotică<span class="CharOverride-3">,</span> cea simbolică şi cea livrescă<span class="CharOverride-3">.</span> Li se adaugă tensiunea calculată a relaţiei dintre personaj şi cel pe care <span class="CharOverride-1">C.</span> îl numeşte ambiguu Biograful (spre a se înscrie pe sine în propriul scenariu fictiv). O interpretare interesantă a cărţii, aparţinându-i lui N. Steinhardt, e remarcată de autor în prefaţa la cea de-a treia ediţie (1995). Lichter ar ilustra un mod aparte de a rezista comunismului, prin scandal, nesupunere totală, prin automarginalizare sistematică. Surprinzându-şi în primul rând autorul şi alimentându-i o anume suspiciune retrospectivă faţă de text, romanul a trecut nestingherit prin vămile cenzurii în decada a şaptea a secolului trecut. În prefaţa la ediţia din 1995, ca să se refere la conştiinţa nefericită a creatorului căruia cenzura i-a acceptat un manuscris – într-o lume unde interdicţia fusese semnul sigur al valorii –, romancierul creează un concept ad-hoc: postcenzura.<span class="CharOverride-3"> </span><span class="CharOverride-1">C.</span> revine în actualitatea literară postdecembristă şi ca memorialist, cu volumul <span class="CharOverride-3">Amintiri în dialog</span> (1994), un pariu<span class="CharOverride-3"> </span>inedit, angajat editorial între sine şi fidelul său prieten Ion Vianu. Autentică regăsire a timpului pierdut (referirile la Marcel Proust abundă în discursul ambilor), aceste amintiri adresate au o funcţie recuperatoare, compensatoare şi terapeutică. Ele sunt marcate de conştiinţa scurgerii ireversibile a timpului, ca şi de sentimentul fisurii ireparabile dintre vârsta trăirii şi cea a mărturisirii. Expresia desăvârşită a ireversibilului este proba exilului (proba labirintului<span class="CharOverride-3">,</span> cum o numise Mircea Eliade, alt mare exilat): o opţiune existenţială şi spirituală pe care amintirile<span class="CharOverride-3"> </span>au menirea s-o legitimeze, răspunzând întrebării de subtext: de ce? Sondând o lume de coşmar, dialogurile epistolare schiţează o fenomenologie sui-generis a împotrivirii faţă de comunism a intelectualului, înarmat doar cu unelte culturale. </p>
			<p class="Heuristica-BASE">Coloana vertebrală a scrierilor lui <span class="CharOverride-1">C.</span> se află însă în studiile de literatură comparată şi de teorie literară. Între volumele aparent eterogene publicate în acest domeniu există un solid argument de unitate: vocaţia autorului de analist al discursului intelectual, în toate aspectele sale (ideologic, retoric, moral, tematic sau formal), dublată de o propensiune spre categorial în sfera sintezei. Observaţie valabilă pentru lucrările apărute fie în ţară, fie peste ocean. <span class="CharOverride-3">Titanul şi geniul în poezia lui Eminescu</span>, subintitulat <span class="CharOverride-3">Semnificaţii şi direcţii ale etosului eminescian</span>, propune o tipologie creatoare situată aparent pe linia eminescologiei anterioare (cu precădere D. Popovici). Totuşi, <span class="CharOverride-3">ductus-</span>ul investigaţiei diferă sensibil de cel al predecesorilor. <span class="CharOverride-1">C.</span> semnalează existenţa unui Eminescu <span class="CharOverride-3">bifrons</span>, a cărui efigie de Ianus va fi ulterior limpezită şi legitimată de I. Negoiţescu într-o carte fundamentală. Mai curând decât un descendent al lui D. Popovici, <span class="CharOverride-1">C.</span> este un precursor al lui I. Negoiţescu. Spre deosebire de primul, el îl citeşte pe Eminescu într-un mod vizibil situat, la fel ca şi cel de-al doilea: din perspectiva unei estetici conservând memoria experienţei moderniste. De aici decurge o altă diferenţă în raport cu eminescologia antecedentă: interesul pentru plasarea fizionomiei creatoare în orizonturi epistemice ample. Indiferent de obiectul lor imediat, interpretările rămân constant la nivelul relaţiei simptomatice dintre un intelectual (Eminescu) şi timpul său. În perspectiva conceptualizantă a lui <span class="CharOverride-1">C.</span> eminescianismul devine o categorie largă de sensibilitate, care anticipează o serie din opţiunile culturale ale secolului al XX-lea. Dintr-un unghi acuzat perspectivist este abordat<span class="CharOverride-3"> </span>clasicismul european într-un volum monografic din 1971. Decupajul problematic nu scapă din vedere făgaşele urmate de istoria ideilor în veacurile următoare. Autorul concentrează şi dă convergenţă unor ipoteze asupra clasicismului dispersate în mai toate sintezele sale. În cartea despre Eminescu, în cea despre poezia modernă, în teoretizările pe marginea vârstelor şi a chipurilor modernităţii, clasicismul este invocat ritual cu funcţie de element<span class="CharOverride-3"> ab quo</span>: din punctul fix de observaţie al acestuia, devine posibilă percepţia optimă asupra diferirii creatoare şi asupra normelor sale labile. De altfel, disertaţia de doctorat a lui <span class="CharOverride-1">C.</span>, dezvoltată la publicarea în volum, demonstrează că logica poeziei moderne contrazice radical în primul rând axiomele clasice ale limbajului poetic: funcţia imitativă şi simpla valoare instrumentală. Pornind de aici, drumul poeziei va depăşi un alt jalon, cel romantic – mizând preponderent pe expresia emotivităţii şi pe imaginaţia creatoare –, pentru a ajunge, treptat, la ipoteza de uz curent a poeticităţii ca formă aparte de mânuire a limbajului. Dintre studiile anterioare exilului, acestea două îşi trădează continuitatea speculativă cu variantele sintezei dedicate, dincolo de Atlantic, modernităţii: <span class="CharOverride-3">Faces of Modernity: Avant-Garde, Decadence, Kitsch </span>(1977) şi <span class="CharOverride-3">Five Faces of Modernity: Modernism, Avant-Garde, Decadence, Kitsch, Postmodernism </span>(1987), tradusă în japoneză, în spaniolă şi, în 1995, în română. Nu numai ceea ce a scris în ţară pregăteşte lucrarea de referinţă despre modernitate, ci şi o serie întreagă de studii satelite, publicate în reviste sau în volume colective, intră în sfera ei de gravitaţie. O menţiune aparte merită capitolul <span class="CharOverride-3">Modern, Modernism, Modernization</span>,<span class="CharOverride-3"> </span>apărut în volumul editat de Walter de Gruyter, <span class="CharOverride-3">The Turn of the Century </span>(1992). Mai mult de o decadă <span class="CharOverride-1">C.</span> a fost unul dintre animatorii dezbaterilor internaţionale consacrate postmodernismului, ca participant la simpozioane şi congrese, ca moderator la mese rotunde sau coeditor al unor antologii critice consacrate problemei. În Statele Unite colaborează la reviste de specialitate de prestigiu, precum „The Yearbook of Comparative Literature”, „Poetics Today”, „The Yale Journal of Criticism”, „East European Politics and Societies” etc. Sinteza asupra modernităţii împlineşte două dintre tendinţele definitorii ale producţiei sale de anatomist şi de istoric al formelor culturale: înclinaţia nominalistă şi, paralel, un perspectivism deschis către presiunile contextuale – în sens larg ideologice – exercitate asupra creaţiei în diferite epoci. În ultima variantă, incluzând toate cele cinci chipuri, se pune ordine într-un domeniu unde pare a se fi înstăpânit babilonia (adică unde fiecare teoretician se exprimă în limba şi în legea sa). <span class="CharOverride-1">C.</span> tratează modernitatea drept concept generic sau gen proxim, distingând-o net de ceea ce se numeşte modernism, care este doar unul dintre chipurile sale doctrinare şi estetice. Cartea este un ghid de orientare în topografia modernităţii, semnalând erorile şi iluziile proiective alimentate de înţelegerea şi definirea ei vreme de un veac şi mai bine. Asupra conceptului de modernitate se operează o triplă proiecţie semantică. Mai întâi, un decupaj axiologic<span class="CharOverride-3">,</span> implicând un plus sau un minus valoric. (Modernismul s-a născut ca un concept peiorativ, spre exemplu.) După aceea, unul istoric, postulând acoperirea termenului cu un segment anume din timpul cultural. (Modernitatea începe aproximativ în 1850, an convenţional, după care noul devine o noţiune cu caracter ofensiv.) În fine, unul strict tipologic, mizând pe calitatea de instrument de sistematizare a unei astfel de categorii. (Se vorbeşte în mod curent de modernitatea unui autor din veacul de mijloc.) În studiul lui <span class="CharOverride-1">C.</span> modernitatea se opune în primul rând tradiţiei sau precedenţei în termeni generici, după aceea se opune modernităţii<span class="CharOverride-3"> </span>burgheze<span class="CharOverride-3">,</span> încrezătoare în utilitate, raţiune şi progres. În sfârşit, modernitatea se opune sieşi<span class="CharOverride-3">,</span> pe măsură ce ameninţă să devină ea însăşi o sursă de autoritarism şi chiar de tradiţie. Modernismul, avangarda, decadenţa, kitschul şi postmodernismul sunt rezultatul unui joc de forţe, incluzând complementarităţi şi contraste, proiectat pe fundalul acestei triple tensiuni. Poziţia principială adoptată în lucrare îl determină pe autor să asume frontal dependenţa axiomelor estetice ale modernităţii mai curând faţă de discursul intelectual al epocii decât faţă de practicile de creaţie artistică. Volumul <span class="CharOverride-3">Rereading </span>(1993) articulează într-un proiect teoretic explicit o serie de obsesii difuze, perceptibile în scrierile anterioare. Cu timpul, pentru <span class="CharOverride-1">C.</span> recitirea s-a erijat într-o arhitemă teoretică, implicată în producerea, în consumul şi în devenirea literaturii. Perspectiva regresivă, adoptată în studiile de morfologie a culturii în care punctul de observaţie şi criteriul esteticii sale – situate înlăuntrul timpului său – implică automat o migraţie dinspre prezent spre trecut, adică o operaţie de re-citire. În memorialistică recitirea este învestită cu demnitate existenţială. Echivalent al retrăirii, al rememorării, al recuperării unui sens pierdut, relectura devine instrumentul împotrivirii faţă de mistificarea istoriei. În termenii în care e definită de autor, postcenzura este, la rândul ei, o variantă perversă a relecturii, trădând ecuaţia scriitor – putere, specifică unui timp anumit. În mai toate ipostazele în care o concepe <span class="CharOverride-1">C.</span>, literatura se citeşte, se reciteşte şi chiar se scrie de la sfârşit spre început şi nu invers. Ca obiect de studiu teoretic, recitirea este un concept instrumental nu lipsit de o fibră metaforică. El mediază accesul înţelegerii noastre spre modul de existenţă şi de interpretare a literaturii, iar dincolo de el – spre orizonturi culturale ample, privite în dinamica lor istorică. Cartea schiţează o teorie coerentă a recitirii, pornind dintr-o răspântie unde poetica, filosofia, etica, psihologia, teoria mentalităţilor şi chiar politica se întâlnesc. Ceea ce se numeşte curent lectură este un grad zero utopic: în raport cu el, tot restul este relectură<span class="CharOverride-3">.</span> <span class="CharOverride-1">C.</span> inventariază strategiile esenţiale ale recitirii – cea existenţială, cea ludică, cea creatoare, cea profesionist-hermeneutică şi, în fine, cea normativă. Privită dintr-o perspectivă normativă, polaritatea ipotetică citit–recitit îngăduie să se urmărească prin vizorul ei turnantele mentalităţii occidentale: cum s-a pus problema raportului lectură–relectură în momente-cheie ale conştiinţei culturale moderne şi ce valori exterioare literaturii i-au fost asociate frecvent. În fond, prin tot ce a scris, indiferent de gen, de tematică de metodologie sau de limbă, <span class="CharOverride-1">C.</span> iluminează relaţia, lunecătoare în cultură, dintre Multiplu şi Unu,<span class="CharOverride-3"> </span>din care, ca intelectual al timpului său, a făcut un topos reflexiv.</p>
			<p class="Heuristica-BASE">Din anii 2000 <span class="CharOverride-1">C.</span> pare să se reîntoarcă în cultura română, fizic şi editorial, prin prezenţa în reviste precum „Dilema veche” sau „22”, prin susţinerea de conferinţe sau prezenţa, în calitate de profesor asociat, la Cluj-Napoca şi Bucureşti, precum şi prin publicarea mai multor cărţi, unele redactate în limba română, şi care se circumscriu, implicit sau explicit, unui proiect autobiografic, de sondare şi recuperare a memoriei personale şi culturale. Acest proiect arborescent include jurnalul (<span class="CharOverride-3">Un fel de jurnal. 1973–1981</span>,<span class="CharOverride-3"> </span>2005), un volum memorialistic dedicat fiului autist trecut în nefiinţă (<span class="CharOverride-3">Portretul lui M</span>, 2003), o carte de versuri extrem de personală, dedicată de asemenea memoriei fiului dispărut (<span class="CharOverride-3">Tu</span>: <span class="CharOverride-3">Elegii</span> <span class="CharOverride-3">şi</span> <span class="CharOverride-3">invenţii</span>) şi câteva exegeze în care reveria cvasiautobiografică domină în subteran proiectul critic: <span class="CharOverride-3">Despre Ioan Petru Culianu şi Mircea Eliade </span>(2000), <span class="CharOverride-3">Mateiu I. Caragiale. Recitiri </span>(2003) şi <span class="CharOverride-3">Ionesco</span>. <span class="CharOverride-3">Recherches</span> <span class="CharOverride-3">identitaires</span> (2005), transpusă în româneşte în 2006. Proiectul autobiografic se leagă, aşa cum <span class="CharOverride-1">C. </span>spune într-un interviu, de posibilitatea reîntoarcerii în limba şi în cultura română. În prefaţa la <span class="CharOverride-3">Despre Ioan Petru Culianu şi Mircea Eliade</span>, carte subintitulată semnificativ<span class="CharOverride-3"> </span>„amintiri, lecturi, reflecţii”, el îşi califică studiul drept „eseu memorialistic”, „ipoteză hermeneutică”, „meditaţie autobiografică”. Celelalte cărţi, cea despre Eugen Ionescu sau cea despre Mateiu I. Caragiale, continuă problematica existenţială şi culturală a exilului, axată pe întrebarea paradoxală „Cum poţi fi român?”. Toate cercetează, pe lângă opera şi biografia unor mari autori ai exilului românesc, sensul cvasimitic şi secret al exilului, care le subîntinde atât creaţia, cât şi destinele (sau mai degrabă relaţia inextricabilă dintre acestea), şi despre care Eliade însuşi scrie într-unul din jurnalele sale. Sensul secret al exilului şi al întoarcerii paradoxal imposibile la identitatea românească este şi o eventuală cheie de lectură pentru opera teoretică şi critică a lui <span class="CharOverride-1">C.</span>, în care se poate vedea un drum spre Centru, adică spre cultura română, după cum indică şi capitolul românesc redactat special pentru <span class="CharOverride-3">A citi, a reciti </span>(2002), dedicat unei cărţi definitorii pentru lumea românească, <span class="CharOverride-3">Craii de Curtea-Veche</span> de Mateiu I. Caragiale. De altfel, analizele pe text din Eliade şi Culianu, ca şi cele din literatura universală din <span class="CharOverride-3">A citi, a reciti</span> sunt cel mai adesea încercări de a distinge, dintr-o perspectivă personală, „semnele” ascunse dintr-un text, de a reface un drum (dintr-o mulţime de posibilităţi) spre centrul mitic al textului. În aceeaşi carte despre Eliade şi Culianu, dedicată şi relaţiei Maestru–discipol, <span class="CharOverride-1">C.</span> recunoaşte că accentul se pune pe „dimensiunea fantasmatic-autobiografică a lecturii” şi că analiza hermeneutică este produsul unei imaginaţii, al unei memorii livreşti şi personale şi al unei căutări autorevelatoare. Parabola personală despre care vorbeşte în prefaţă poate trimite chiar la relaţia sa cu Centrul, cu identitatea românească şi, în particular, cu figura mitică a lui Eliade însuşi, marele Ulise al exilului românesc. Autorul dedică un consistent capitol (<span class="CharOverride-3">Funcţia</span> <span class="CharOverride-3">irealului</span>) analizei prozei scurte a lui Mircea Eliade, centrat pe importanţa capitală a imaginaţiei creatoare în opera acestuia, „conceptul de imaginaţie” oferind „o cheie metodologică pentru înţelegerea atât a investigaţiilor sale ştiinţifice, cât şi a producţiilor sale literare”. „Principiul imaginaţiei”, concluzionează exegetul, constituie principiul originar al creaţiei lui Mircea Eliade, fundamentală fiind „metafizica sensului”, care ar „gravita în jurul noţiunilor cardinale de <span class="CharOverride-3">imaginaţie </span>şi <span class="CharOverride-3">creativitate</span>”. De aici şi teoria fantasticului de interpretare propusă de <span class="CharOverride-1">C.</span>, din păcate succint formulată, dar care deschide drumuri noi în teoria contemporană. Acest tip de fantastic încurajează memoria şi imaginaţia cititorului să interpreteze liber, să fantasmeze în marginea textului, astfel recreându-l. Mesajul final al hermeneutului se apropie mult de o teorie a eternei reîntoarceri aplicate pe teoria lecturii: interpretarea „rămâne cea mai bună speranţă pentru o anamneză a adevărului mitic”. Analiza devine astfel ipoteză hermeneutică, o funcţie a irealului, dar reînvestită mitic, prin intermediul memoriei fantasmatice, ima&#173;gi&#173;native, a cititorului. <span class="CharOverride-3">A citi, a reciti. Către o poetică a (re)lecturii</span> introduce, încă din subtitlu, prin adăugarea parantezei, o notabilă diferenţă conceptuală faţă de ediţia în limba engleză din 1993, legată tocmai de actul mitic al întoarcerii ca eternă reîntoarcere. (Re)lectura, faţă de relectură, exprimă mai bine „timpul concomitent linear şi circular” al lecturii, „timpul mitic al memoriei”, descrie mai precis „modelul unui timp metaforic-circular”.<span class="CharOverride-1"> </span>Finalul primei părţi a cărţii dezvăluie marea provocare a (re)lecturii: „posibilitatea de a ne <span class="CharOverride-3">imagina</span> şi de a explora prin lectură un timp mitic, circular”, toate aceste afirmaţii amintind de limbajul istoricului român al religiilor. Acest timp al (re)lecturii are fie conotaţiile unei ieşiri din timpul lumii, ca în nuvelele fantastice ale lui Eliade, fie semnificaţia unei coborâri în augustiniana „memoria sui”, adică în timpul interior, detemporalizat, mai degrabă spaţializat, vizual. În orice caz, (re)citirea<span class="CharOverride-1"> </span>se<span class="CharOverride-1"> </span>asociază<span class="CharOverride-1"> </span>auto<span class="CharOverride-1">-</span>citirii<span class="CharOverride-1"> </span>şi „auto-descoperirii” şi e un act epifanic, mitic, de autocunoaştere şi autorevelare, mediat prin intermediul imaginaţiei şi al memoriei – creatoare, estetice, biografice, dar şi livreşti. Interesant de urmărit, în acelaşi sens, şi ansamblul arhitectural al ediţiilor româneşti publicate în ultimii zece ani, cu nelipsitele lor prefeţe şi addenda, acele texte scrise la sfârşit, dar care au valoare originară. Spre pildă, capitolul dedicat prozei lui Mateiu I. Caragiale în <span class="CharOverride-3">A citi, a reciti</span> are o valoare paradigmatică, este proiecţia sa fantasmatică, „comoara ascunsă”, Centrul imaginat de <span class="CharOverride-1">C.</span> Analiza pe care o face este o lectură imaginativ mateină, discret şi secret autospeculară, pentru iniţiaţi, aşa cum textul <span class="CharOverride-3">Crailor…</span> prevede şi cum exegetul însuşi propune, la rândul lui, pentru un cititor ideal. Nenumărate pasaje memorialistice, autobiografice sau diaristice, detalii, aluzii alcătuiesc o fină reţea de corespondenţe simbolice care îndeamnă cititorul către o lectură de descifrare a secretului, un secret de tip cultural-biografic, pe care Mateiu I. Caragiale îl sugera prin nenumărate detalii obscure, strecurate în textul romanului. <span class="CharOverride-1">C.</span> porneşte într-un labirintic excurs pe urmele mai multor mistere, spre exemplu paratextele, apoi timpul, personajele (câţi crai?, ce orientări sexuale aveau?), problema „tatălui” şi a identităţii româneşti-balcanice etc. Paradoxul formulat în cazul romanului <span class="CharOverride-3">Ulise</span> de James Joyce, carte care „nu poate fi citită, ci doar recitită”, se verifică şi în cazul <span class="CharOverride-3">Crailor</span> <span class="CharOverride-3">de</span> <span class="CharOverride-3">Curtea</span>-<span class="CharOverride-3">Veche</span> sau al borgesienei <span class="CharOverride-3">El</span> <span class="CharOverride-3">Aleph</span>, cărţi care deschid sau închid volumul despre (re)lectură, şi devine principiul sistemului autospecular al construcţiei. Prin necanonicul „capitol românesc” despre <span class="CharOverride-3">Craii…</span>, <span class="CharOverride-1">C.</span> alege „micul Aleph balcanic” în care el se oglindeşte, tot aşa cum naratorul la persoana întâi din <span class="CharOverride-3">El</span> <span class="CharOverride-3">Aleph</span> (care este chiar Borges, susţine criticul) se oglindeşte în aleph-ul ascuns în pivniţa din Buenos Aires. Analizele şi premisele teoreticianului literar, epifaniile fantasmatice ale memoriei livreşti se confundă astfel cu epifaniile memoriei biografice. Altă carte publicată în Româ&#173;nia, <span class="CharOverride-3">Tu: elegii şi invenţii</span>, marchează reîntoarcerea târzie la vers, legată de tragicul eveniment biografic care a determinat şi <span class="CharOverride-3">Portretul</span> <span class="CharOverride-3">lui M</span>, carte emoţionantă, singulară în literatura română, o încercare de înţelegere a fiului autist şi de retrăire a vieţii cu el. Spre deosebire de <span class="CharOverride-3">Portretul lui M</span>, un <span class="CharOverride-3">memoir</span> şi un jurnal al tatălui în căutarea fiului pierdut, <span class="CharOverride-3">Tu… </span>se apropie de modul paradoxal, poetic-eseistic de exprimare din <span class="CharOverride-3">Viața și opiniile lui Zacharias Lichter</span>; e o carte dedicată tot lui Matthew, vieţii trăite cu el, o carte despre iubirea neputincioasă, calm melancolică a tatălui pentru fiul pierdut. Deşi intelectuală în aparenţă, ca şi poezia de tinereţe, lirica de acum a lui <span class="CharOverride-1">C.</span> este intens personală, narcotic muzicală, se desfăşoară în volute largi, etalând, la fel ca poezia prietenului său Mircea Ivănescu, imaginea însorită şi întunecată a acelui paradis care e „le temps perdu”. </p>
			<p class="Heuristica_CITAT">Uităm adesea că un critic adevărat <span class="CharOverride-4">[...]</span> e de fapt un „scriitor” pe care-l citim pentru el însuşi, nu numai un simplu comentator de literatură. <span class="CharOverride-4">[...]</span> Sub acest raport, Matei Călinescu e, probabil, singurul care continuă în mod decis (şi conştient) tipul de critică reprezentat altădată de Tudor Vianu. Nu e vorba de a imita pe Vianu, pe Călinescu, pe Lovinescu, ci de a înclina către o anume înţelegere a criticii, din care decurge un stil de analiză.</p>
			<p class="Heuristica_CITAT_semnat">Nicolae Manolescu</p>
			<p class="Heuristica_CITAT">Un eseu romanesc în sensul pur al termenului este <span class="CharOverride-4">Viaţa şi opiniile lui Zacharias Lichter</span> (1969), unde, luând ca pretext un personaj socratic bucureştean, Matei Călinescu face reflecţii despre curaj, prietenie, sinucidere, femei, diavol, responsabilitate şi libertate etc., cu un spirit de fineţe şi o tehnică remarcabilă a paradoxului. Epicul este aproape inexistent şi, când pătrunde în discurs, are rolul de a pune personajul în situaţia de a vorbi, căci spunerea este actul cel mai important al existenţei lui. Zacharias Lichter este un profet care sparge cu plăcere oglinzile înţelegerii comune pentru a propune alte scheme (negative) ale gândirii. Voluptatea lui este de a gândi lumea pe dos, aducând soluţii imposibile (dar corecte, posibile din punctul de vedere al logicii formale) acolo unde raţiunea normală vede clar şi constructiv. O gimnastică superioară a minţii în care nu adevărul trebuie căutat, ci frumuseţea demonstraţiei.</p>
			<p class="Heuristica_CITAT_semnat">EUGEN SIMION</p>
			<p class="Heuristica_CITAT">Matei Călinescu aparţine, ca amprentă spirituală, primei generaţii autentic necriterioniste a culturii române.<span class="CharOverride-4">[…]</span> Semnificativă e, sub acest aspect, nu numai ralierea lui Matei Călinescu la un tipar cultural sincronicist, de extracţie lovinesciană, <span class="CharOverride-4">[…]</span> nu numai abordarea lui Mircea Eliade <span class="CharOverride-4">[…]</span> dintr-o perspectivă exclusiv exegetică, nemimetică şi nespiritualistă, ci şi o altă dimensiune, pe care aş numi-o, în lipsa unui termen mai bun, „rămânerea în temporalitate”. Înţeleg prin această sintagmă − recunosc, destul de sibilinică la prima vedere − opţiunea lui Matei Călinescu de a se legitima cultural prin istorie, ca un contemporan autentic al timpului său, hotărâre care-l va îndreptăţi să parcurgă firesc, fără poticneli, drumul care duce de la modernism la postmodernism, în vreme ce majoritatea reprezentanţilor majori ai generaţiei criterioniste s-au legitimat prin recursul deliberat la atemporalitate. </p>
			<p class="Heuristica_CITAT_semnat">ŞTEFAN BORBÉLY</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Titanul şi geniul în poezia lui Eminescu</span>, Bucureşti, 1964; <span class="CharOverride-3">Aspecte literare</span>, Bucureşti, 1965; <span class="CharOverride-3">Eseuri critice</span>, Bucureşti, 1967; <span class="CharOverride-3">Semn</span>, Bucureşti, 1968; <span class="CharOverride-3">Viaţa şi opiniile lui Zacharias Lichter</span>, Bucureşti, 1969; ed. 4 (definitivă), Iaşi, 2004; <span class="CharOverride-3">Conceptul modern de poezie. De la romantism la simbolism</span>, Bucureşti, 1970; <span class="CharOverride-3">Eseuri despre literatura modernă</span>, Bucureşti, 1970; <span class="CharOverride-3">Versuri</span>, Bucureşti, 1970; <span class="CharOverride-3">Clasicism, baroc, romantism</span> (în colaborare), Cluj, 1971; <span class="CharOverride-3">Clasicismul european</span>, Bucureşti, 1971; ed. 2, pref. Vasile Voia, Cluj-Napoca, 2006; <span class="CharOverride-3">Conceptul modern de poezie</span>.<span class="CharOverride-3"> De la romantism la avangardă</span>, Bucureşti, 1972; ed. Pitești,  postfață Ion Bogdan Lefter, 2002; <span class="CharOverride-3">Umbre de apă</span>, Bucureşti, 1972; <span class="CharOverride-3">Fragmentarium</span>, Cluj, 1973; <span class="CharOverride-3">Faces of Modernity: Avant-Garde, Decadence, Kitsch</span>, Bloomington, 1977; <span class="CharOverride-3">Five Faces of Modernity: Modernism, Avant-Garde, Decadence, Kitsch, Postmodernism</span>, Durham, 1987; ed. (<span class="CharOverride-3">Cinci feţe ale modernităţii: modernism, avangardă, decadenţă, kitsch, postmodernism</span>), tr. Tatiana Pătrulescu şi Radu Ţurcanu, postfaţă Mircea Martin, Bucureşti, 1995, ed. 2, Iaşi, 2005; <span class="CharOverride-3">Rereading</span>, Londra, 1993; ed. (<span class="CharOverride-3">A citi, a reciti. Către o poetică a (re)lecturii</span>), tr. Virgil Stanciu, Iaşi, 2002; <span class="CharOverride-3">Amintiri în dialog</span> (în colaborare cu Ion Vianu), Bucureşti, 1994; ed. 3, Iași, 2005; <span class="CharOverride-3">Despre Ioan Petru Culianu şi Mircea Eliade. Amintiri, lecturi, reflecţii,</span> Iaşi, 2000; ed. 2, Iaşi, 2002; <span class="CharOverride-3">Mateiu I. Caragiale. Recitiri</span>,<span class="CharOverride-3"> </span>Cluj-Napoca, 2003; ed. 2, Cluj-Napoca – Iaşi, 2007; <span class="CharOverride-3">Portretul lui M</span>, Iaşi, 2003; ed. (<span class="CharOverride-3">Matthew’s enigma</span>), tr. Angela Jianu, Bloo&#173;mington, 2009; <span class="CharOverride-3">Tu</span>: <span class="CharOverride-3">elegii</span> <span class="CharOverride-3">şi</span> <span class="CharOverride-3">invenţii</span>,<span class="CharOverride-3"> </span>Iaşi<span class="CharOverride-3">, </span>2004;<span class="CharOverride-3"> Ionesco.</span> <span class="CharOverride-3">Recherches</span> <span class="CharOverride-3">identitaires</span>, tr. Simona Modreanu, Paris, 2005; ed. (<span class="CharOverride-3">Eugène Ionesco</span>: <span class="CharOverride-3">teme identitare şi existenţiale</span>), Iaşi, 2006; <span class="CharOverride-3">Un fel de jurnal. 1973–1981</span>, Iaşi, 2005. <span class="CharOverride-1">Ediţii, antologii: </span>Tudor Vianu, <span class="CharOverride-3">Opere</span>, II–III, postfeţele edit., Bucureşti, 1972–1973 (în colaborare cu Gelu Ionescu şi Cornelia Botez); <span class="CharOverride-3">Exploring Postmodernism</span>, Amsterdam, 1988 (în colaborare cu Douwe W. Fokkema); Mircea Ivănescu, <span class="CharOverride-3">versuri poeme poesii altele aceleaşi vechi nouă</span>, pref. edit., Iaşi, 2003. </p>
			<p class="Heuristica___m_RPR"><span class="CharOverride-1">Repere bibliografice:</span> Regman, <span class="CharOverride-3">Cărţi, 100–104</span>; Felea, <span class="CharOverride-3">Reflexii, 133–135, 183–186</span>; Dimisianu, <span class="CharOverride-3">Prozatori, 123–126</span>; Cesereanu, <span class="CharOverride-3">Ipostaze, 200–209</span>; Al. Călinescu, <span class="CharOverride-3">,,Conceptul </span><span class="CharOverride-3">modern de poezie”</span>, CL, 1970, 3; Manolescu, <span class="CharOverride-3">Poezia, 68–70, 237–245</span>; Negoiţescu, <span class="CharOverride-3">Lampa, 219–224</span>; Stănescu, <span class="CharOverride-3">Poeţi şi critici, 102–108</span>; Vlad, <span class="CharOverride-3">Convergenţe, </span><span class="CharOverride-3">42–45</span>; Raicu, <span class="CharOverride-3">Structuri, 286–297</span>; Petrescu, S<span class="CharOverride-3">criitori, 65–69</span>; Adrian Marino, <span class="CharOverride-3">Lectură sau relectură</span>, „22“, 1993, 42; [<span class="CharOverride-3">Matei Călinescu</span>], RL, 1994, 24, „22”, 2003, 690, AFP, 2009, 26 (grupaje speciale); Liviu Petrescu, <span class="CharOverride-3">Portret în creion</span>, ST, 1994, 6; Ungureanu, <span class="CharOverride-3">La vest</span>, I, <span class="CharOverride-3">243–254</span>; Spiridon, <span class="CharOverride-3">Apărarea, 177–182, 197–201, 206–209, 222–230</span>; Glodeanu, <span class="CharOverride-3">Incursiuni, 345–350</span>; Micu, <span class="CharOverride-3">Ist. lit., </span><span class="CharOverride-3">771–772</span>; <span class="CharOverride-3">Dicţ. esenţial, 159–161</span>; Simion, <span class="CharOverride-3">Fragmente</span>, IV, <span class="CharOverride-3">223–232</span>; Manolescu, <span class="CharOverride-3">Lista</span>, III, <span class="CharOverride-3">242–250</span>; Sasu, <span class="CharOverride-3">Dicţ. scriit. SUA, 67–72</span>; Lefter, <span class="CharOverride-3">Critica, 191–200</span>; Raluca Dună, [<span class="CharOverride-3">Matei Călinescu</span>], LCF, 2003, 22, 23, 2004, 10, ALA, 2004, 720; Alexandru George, <span class="CharOverride-3">Glose de două ori mateine</span>, LCF, 2003, 28, 29; Bogdan-Alexandru Stănescu, <span class="CharOverride-3">Relectură în canon</span>, LCF, 2003, 32–34; <span class="CharOverride-3">Dicţ. analitic</span>, IV, <span class="CharOverride-3">388–390</span>; Ştefan Borbély, <span class="CharOverride-3">Matei Călinescu</span>, Braşov, 2003; Ovidiu Verdeş, <span class="CharOverride-3">O carte fără precedent</span>, CU, 2004, 6; Andrei Terian, <span class="CharOverride-3">Dincolo de literă</span>, E, 2004, <span class="CharOverride-3">154–155</span>; Boldea, <span class="CharOverride-3">Vârstele, 41–43</span>; Ştefănescu, <span class="CharOverride-3">Istoria, 789–794</span>; Andrei Terian, <span class="CharOverride-3">Viaţa şi opiniile lui Eugène Ionescu</span>, CLT, 2006, 44; <span class="CharOverride-3">Matei Călinescu. Biobibliografie</span>, APF, 2008, 4; Manolescu, <span class="CharOverride-3">Istoria, 1220–1224</span>; Ion Pop, <span class="CharOverride-3">O autoritate discretă</span>, RL, 2009, 26; Monica Spiridon, <span class="CharOverride-3">In memoriam: Matei Călinescu</span>, „Scrisul românesc”, 2009, 7, 8; Popa, <span class="CharOverride-3">Ist. lit.</span>, II, <span class="CharOverride-3">1032–1033</span>; Nicolae Breban, <span class="CharOverride-3">Matei Călinescu şi Nichita Stănescu</span>, CNT, 2010, 9; Micu, <span class="CharOverride-3">Critici prozatori, 296–302</span>; Borbély, <span class="CharOverride-3">Existenţa, 86–93</span>; Goldiş, <span class="CharOverride-3">Critica, 90–91, 107–109, passim</span>; Marian Victor Buciu, <span class="CharOverride-3">Un poetician relativizant – Matei Călinescu</span>, VR, 2012, 11–12.&#9;<span class="Semnatura">M.S., R.D.</span></p>
			<p class="Heuristica-PRIMUL"><span class="titlu-12">CĂLUGĂRU, Alice</span> (4.VII.1886, Paris – 1933), poetă, prozatoare. În acte purtând numele Alice Stéphanie Stănescu Călugăru, <span class="CharOverride-1">C. </span>era a treia fiică a Mariei Carabella şi a căpitanului Ştefan Stănescu Călugăru; mama și-a păstrat numele după căsătorie. Împrejurarea naşterii poetei la Paris e legată de stagiul de studii „asupra instrucţiei şi fabricaţiunei pieilor în general”, de care beneficia tatăl. În mai 1887 familia se întoarce la Bucureşti. Serviciul tatălui determină frecvente mutări până în 1901, când ofiţerul demisionează. Din 1905 se pare, Maria Carabella se stabileşte la Paris, părinţii ei strămutându-se în Belgia. <span class="CharOverride-1">C.</span> a învăţat în particular, susţinând examenele pentru cursul primar între 1893 şi 1897 la Şcoala Primară de Fete nr. 11 din Bucureşti. Urmează apoi cursuri în diverse institute particulare şi îşi trece bacalaureatul în 1906, la Liceul „Sf. Sava” din Bucureşti, unde îl cunoaşte pe colegul de generaţie G. Topîrceanu. În septembrie 1906 se îmbarcă, la Giurgiu, pentru Budapesta, îndreptându-se către Paris. A debutat în mai 1903 cu versuri în „Sămănătorul”, remarcată fiind de N. Iorga. Volumul de versuri <span class="CharOverride-3">Viorele</span> apare în 1905, cu girul lui Titu Maiorescu, căruia <span class="CharOverride-1">C. </span>îi solicitase opiniile înaintea publicării. Reacţiile criticii sunt contradictorii, mergând de la recunoaşterea netă a talentului autoarei până la etichetarea paginilor drept capricii adolescentine. Odată stabilită în Franţa, se face remarcată de Charles Müller, gazetar la „Le Journal”, coautor, cu Paul Reboux, al seriei de parodii <span class="CharOverride-3">À la manière de...</span> (1908–1913). Va repurta un prim succes literar la un <span class="CharOverride-3">tournoi de poésie</span>, organizat de gruparea revistei „Femina” în 1913, cu poemul <span class="CharOverride-3">Les Perles</span>,<span class="CharOverride-3"> </span>răsplătit cu premiul al doilea şi medalia de aur şi marcând începutul carierei franceze a scriitoarei care de acum va semna Alice Orient. Trăieşte o boemă zbuciumată şi pauperă, obligată să-şi câştige existenţa ca dactilografă şi corespondentă de presă, cum mărturiseşte una dintre epistolele trimise lui G. Topîrceanu, căruia îi scrie între 1911 şi 1914, când autorul <span class="CharOverride-3">Parodiilor originale</span> era redactor al „Vieţii româneşti” de la Iaşi. Încearcă să menţină, prin corespondenţă, contactul cu viaţa literară din ţară, plănuind un nou volum de versuri în româneşte. Colaborează la „Convorbiri literare”, „Viaţa literară”, „Luceafărul”, „Viaţa românească”, „Ramuri”. Cariera franceză nu se lasă lesne cucerită: în 1912 publicase doar o poezie (<span class="CharOverride-3">Les Chats</span> în „Le Journal”) şi o nuvelă (în „Le Miroir”), în rest doar texte neliterare. Frecventa schimbare a adreselor pariziene între 1910 şi ianuarie 1914 reflectă dificultăţile întâmpinate. În 1921<span class="CharOverride-1"> C.</span> se căsătoreşte cu ziaristul Louis Constant Edgar Müller, alături de care va întreprinde călătorii în Europa şi în America de Sud, unde se retrăsese familia ei maternă. O replică ficţională a acestor avataruri pare a fi romanul <span class="CharOverride-3">La Tunique verte</span> (1924). Începând cu acest an, existenţa scriitoarei se dizolvă în mister. Veşti incerte vorbesc despre moartea ei în Elveţia, bolnavă de ftizie sau de nervi.</p>
			<p class="Heuristica-BASE">Versurile din volumul <span class="CharOverride-3">Viorele</span> sunt, în mod evident, tributare unor influenţe de lectură. Se recunosc tipare şi cadenţe coşbuciene, multiple ecouri din M. Eminescu, dar, oricât de frapante ar fi ele, s-a observat, chiar atunci, că motive, teme şi rezonanţe consacrate dobândesc la <span class="CharOverride-1">C.</span> o anume prospeţime ce-şi are sursa în autenticitatea trăirii. Poeta are sensibilitate pentru natură, ceea ce a făcut să fie comparată cu D. Anghel, dar acesta, la rându-i, pare feminin, lilial, estet, faţă de poetica ei senzuală, directă, aproape aspră. <span class="CharOverride-3">Viorele</span> anunţă deja temele predilecte, deplin conturate în versurile de maturitate risipite în periodice: călătoria, sentimentul exilului perpetuu, fluiditatea şi inconsistenţa lumii, natura ca paradis insondabil, revelat în clipele privilegiate, rătăcirea şi ratarea, predestinarea, fragilitatea umanului. Deschiderea către sinestezie, către corespondenţele tainice care cosmicizează senzaţiile imediate (G. Călinescu), relevă latura simbolistă a acestui lirism, prefigurare a poeziei noastre interbelice. Torsul pisicii se racordează secret la cel al fusului, al vântului şi al astrelor, într-o armonie ce depăşeşte casnicul şi terestrul. Plânsul ploii, ţârâitul monoton al burlanelor, cântecul vântului în horn împletesc o melopee dialogând cu bacovianul plâns al materiei. Întrezărită o clipă, steaua căzătoare este o strună plesnită a Lirei cosmice, sfârşitul unui cântec în armonia celestă. Poeta preferă grădinii natura sălbatică, buruienile, florile de câmp, aromele amare, ameţitoare, otrăvitoare. Izvoarele şi gârlele plâng doine necunoscute, în ele se amestecă dorul de rătăcire cu cel al extincţiei. Abandonată curgerii apei, barca îmbie la dispariţie, într-un extaz de aceeaşi factură cu acela resimţit de Aschenbach, eroul lui Thomas Mann din <span class="CharOverride-3">Moartea la Veneţia. </span>Convenţională metaforă a vieţii, marea este şi marele vehicul al rătăcirii fără hotare. În <span class="CharOverride-3">Peisagiu atlantid </span>lumea „profunzimilor” nu are habar de cea de deasupra, de „cerul” pe care alunecă şi pier corăbii; metropola, în perspectivă răsturnată, e o mare deasupra căreia gândul se avântă ca o luntre. <span class="CharOverride-3">Barcarolă</span> îngână o litanie amară, cu dor de neîntoarcere: „barca somnului înceată/ Pe tăria depărtată/ Luneca-va printre nori” (<span class="CharOverride-3">Somnul</span>). Corespondentul terestru devine drumul de fier, cântecul obsedant al roţilor inspirând o adevărată beţie a simţurilor. <span class="CharOverride-3">Pe drum </span>traduce stingerea tuturor elanurilor, înecate într-o oboseală de viaţă, de rătăcire, de ultime şi definitive deziluzii: „dar simt că pretutindeni sunt departe”. A fost remarcată la <span class="CharOverride-1">C.</span> absenţa poeziei de dragoste; totuşi erotismul este poate latura cea mai profundă a sensibilităţii poetei: abia mărturisită, retrospectiv, iubirea pierdută, iubirea imposibilă este de neîmpărtăşit, traumă care a otrăvit şi sfâşiat pentru totdeauna sufletul, îmbolnăvindu-l de nostalgia unui pierdut suflu divin; filtrul magic este vinul morţii turnat în cupa de crin a purităţii, metafore uzitate şi de Ion Minulescu într-o romanţă cu fior tragic. Alte rezonanţe din Charles Baudelaire se fac simţite în gustul estet pentru mătăsuri, parfumuri şi licori, pentru aerul din muzee, spaţiu al „semnelor tainice” ale timpului, pentru şerpi şi perle, acestea din urmă ca metaforă a cuvintelor poeziei, smulse în teribila explorare a profunzimilor. Romanul <span class="CharOverride-3">La Tunique verte</span> continuă temele obsedante ale autoarei: existenţa debusolată, călătoriile, întâlnirile şi „accidentele” providenţiale. Naraţiunea la persoana întâi, multiplicarea perspectivei prin alternarea naratorilor, schimbările de registru – de la proza poematică la epicul dens şi alert, de la reverie la dialogul spumos –, toate dau impresia unui construct eclectic, cu un puternic aer de modernitate. Lumea în care s-a „rătăcit” Lilis, alter ego al autoarei, este aceea pitorească a boemei artistice pariziene, cu farmecul ei împletit din entuziasme şi dezabuzare, din strălucire şi sărăcie; Josué, partenerul protagonistei, clovn de circ şi „tragedian”, interlop, încarnează parcă „demonul rău şi blând” al acestei lumi în care măştile şi chipurile se confundă în jocul iluziei. Nu lipsesc elementele spectaculos-romantice: gelozia criminală, răpirile, tâlharii generoşi, decorul gotic al castelului părăsit, evadările, travestiul. Dar ceea ce face posibilă unitatea romanului este percepţia acută, bogată în senzaţii şi sugestii, care pune lucrurile şi personajele să vibreze împreună, creând porţi secrete de comunicare între firesc şi fantastic. </p>
			<p class="Heuristica___mici"><span class="CharOverride-5">SCRIERI:</span><span class="CharOverride-1"> </span><span class="CharOverride-3">Viorele</span>,<span class="CharOverride-3"> </span>Bucureşti, 1905; <span class="CharOverride-3">La Tunique verte</span>,<span class="CharOverride-3"> </span>Amiens, 1924; <span class="CharOverride-3">Versuri</span>,<span class="CharOverride-3"> </span>îngr. Ecaterina Săndulescu, introd. Dumitru Micu, Bucureşti, 1968; <span class="CharOverride-3">Scrieri</span>,<span class="CharOverride-3"> </span>tr. Virgil Tiberiu Spânu, îngr. şi pref. Pavel Ţugui, Bucureşti, 1987.</p>
			<p class="Heuristica___m_RPR"><span class="CharOverride-1">Repere bibliografice:</span> Iorga, <span class="CharOverride-3">O luptă</span> (1979), I,<span class="CharOverride-3"> 176–177</span>, <span class="CharOverride-3">348</span>, <span class="CharOverride-3">376</span>, II,<span class="CharOverride-3"> 336</span>; Ovid Densusianu,<span class="CharOverride-3"> „Viorele”</span>, VAN, 1905, 13; Chendi,<span class="CharOverride-3"> Pagini</span>,<span class="CharOverride-3"> 375</span>, <span class="CharOverride-3">379–382</span>;<span class="CharOverride-3"> Scrisori – Ibrăileanu</span>, IV, <span class="CharOverride-3">39–42</span>, <span class="CharOverride-3">284–304</span>; G. Topîrceanu,<span class="CharOverride-3"> Scrieri</span>,<span class="CharOverride-3"> </span>II, îngr. şi pref. Al. Săndulescu, Bucureşti, 1983,<span class="CharOverride-3"> 555–556</span>,<span class="CharOverride-3"> 702</span>;<span class="CharOverride-3"> </span>Lovinescu, <span class="CharOverride-3">Scrieri</span>, IV, <span class="CharOverride-3">464–465</span>, VI,<span class="CharOverride-3"> 117</span>; Iorga,<span class="CharOverride-3"> Ist. lit. cont.</span>, II (1985), <span class="CharOverride-3">114</span>, <span class="CharOverride-3">147–148</span>; Miller–Săndulescu, <span class="CharOverride-3">Evoluţia</span>, <span class="CharOverride-3">309–318</span>; Călinescu, <span class="CharOverride-3">Ist. lit. </span>(1941), <span class="CharOverride-3">603–604</span>,<span class="CharOverride-3"> Ist. lit. </span>(1982), <span class="CharOverride-3">681</span>; Radu Gyr, <span class="CharOverride-3">O poetă uitată: Alice Călugăru</span>, UVR, 1943, 21; Sevastos,<span class="CharOverride-3"> Amintiri</span>, <span class="CharOverride-3">239–241</span>; Perpessicius,<span class="CharOverride-3"> Lecturi intermitente</span>, GL, 1967, 35; Ciopraga, <span class="CharOverride-3">Lit. rom.</span>,<span class="CharOverride-3"> 41–42</span>,<span class="CharOverride-3"> 49–50</span>,<span class="CharOverride-3"> 76–77</span>, <span class="CharOverride-3">97–98</span>, <span class="CharOverride-3">105–106</span>,<span class="CharOverride-3"> 303</span>, <span class="CharOverride-3">307</span>,<span class="CharOverride-3"> 321–325</span>,<span class="CharOverride-3"> 438</span>;<span class="CharOverride-3"> </span>Vasile Netea, <span class="CharOverride-3">Alice Călugăru, o enigmă biografică</span>,<span class="CharOverride-3"> </span>MS, 1973, 3; Pavel Ţugui, <span class="CharOverride-3">Alice Călugăru. Din nou despre o enigmă biografică</span>,<span class="CharOverride-3"> </span>MS, 1978, 2; Gh. Agavriloaiei, Lucia Pop,<span class="CharOverride-3"> Alice Călugăru în corespondenţă</span>, CL, 1979, 3; Micu, <span class="CharOverride-3">Scriitori</span>,<span class="CharOverride-3"> 166–194</span>; Constantin Popescu-Cadem, <span class="CharOverride-3">Alice Călugăru în documente pariziene</span>,<span class="CharOverride-3"> </span>MS, 1984, 3;<span class="CharOverride-3"> </span>Constantin Ciopraga, <span class="CharOverride-3">Alice Călugăru – G. Topîrceanu. Moment epistolar</span>,<span class="CharOverride-3"> </span>MS, 1986, 2; Ornea,<span class="CharOverride-3"> Înţelesuri</span>,<span class="CharOverride-3"> 158–162</span>; <span class="CharOverride-3">Dicţ. scriit. rom.</span>,<span class="CharOverride-3"> </span>I, <span class="CharOverride-3">520–522</span>; Ilie Constantin, <span class="CharOverride-3">Restituiri</span>, RL, 1999, 43; Maria Platon, <span class="CharOverride-3">Alice Călugăru. O poetă pe nedrept uitată</span>, Iaşi, 2001; Manolescu, <span class="CharOverride-3">Istoria</span>,<span class="CharOverride-3"> </span><span class="CharOverride-3">882</span>; Al. Cistelecan, <span class="CharOverride-3">O aventuristă</span> <span class="CharOverride-3">(I–IV)</span>, CLT, 2009, 26–29.  &#9;<span class="Semnatura">S.D.</span></p>
			<div class="_idGenObjectLayout-1">
				<div id="_idContainer005">
					<div id="_idContainer003" class="Basic-Text-Frame">
						<p class="Titlu-Nume-H">CĂLUGĂRU, Ion </p>
						<p class="Titlu-mic-DATE">(pseudonim al lui Ştrul Leiba Croitoru; 14.II.1902, Dorohoi – 22.V.1956, Bucureşti), prozator. </p>
					</div>
					<div id="_idContainer004" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03_DGLR_C_203-313_Mcalinescu-web-resources/image/CalugaruSIon.png" alt="" />
					</div>
				</div>
			</div>
			<p class="Heuristica-PRIMUL">După o copilărie petrecută în sărăcie, tatăl lui fiind croitor, pleacă, în 1919, la Bucureşti, unde se înscrie la Liceul „Matei Basarab”. E. Lovinescu, profesorul său de latină, îi oferă un post la revista „Sburătorul”, propunându-i totodată pseudonimul care îl va face cunoscut în literatură. Probabil în 1920 se produce debutul gazetăresc, în cotidianul „Mântuirea”, unde semnează B. Croitoru. Este redactor sau colaborator la „Adevărul literar şi artistic”, „Rampa”, „unu”, „Integral”, „Con&#173;tim&#173;poranul”, „Reporter”, „Universul literar”, „Cuvântul”, „Cuvântul liber”, „Vremea”, „Azi”, ş.a. În 1929 editează propria revistă, „Opinia publică”, din care apar doar două numere, dar la care colaborează Şt. Roll, B. Fundoianu, Saşa Pană, Victor Brauner ş.a. A mai semnat i.c., I. Cg., I. Raiot, Ion Popescu, Moş Ion Popescu. Publică articole cu caracter cultural, social, dar şi nuvele, schiţe şi chiar romane în foileton, reluate mai târziu în volume. A fost membru al Institutului de Studii Latine şi a făcut parte din Societatea Scriitorilor Români. De foarte tânăr s-a angajat în mişcarea socialistă, al cărei ardent susţinător avea să fie toată viaţa; implicarea sa politică va culmina după 1945, când va deveni redactor la „Scânteia”. </p>
			<p class="Heuristica-BASE">Culegerea de nuvele care marchează debutul editorial al lui <span class="CharOverride-1">C.</span>, <span class="CharOverride-3">Caii lui Cibicioc </span>(1923), anunţă viziunea realistă ce se va amplifică în scrierile ulterioare. Prin ochii lui Buiumaş al Ţiprei, protagonistul trilogiei pe care o alcătuiesc <span class="CharOverride-3">Copilăria unui netrebnic </span>(1936), <span class="CharOverride-3">Trustul </span>(1937) şi <span class="CharOverride-3">Lumina primăverii </span>(1948), este percepută viaţa chinuită şi plină de lipsuri a locuitorilor unui târg moldovenesc. Alter ego al autorului, Buiumaş asistă mirat la momentele cruciale ale existenţei: naşterea, nunta, moartea. Copil interiorizat, avid de învăţătură, atunci când este trist sau descumpănit în faţa vieţii se retrage în sine şi abandonează străzile şi zarva urbei. De fapt, <span class="CharOverride-1">C.</span> surprinde atât duritatea, cât şi poezia unui mediu amalgamat social, etnic şi religios, bizarul şi blândeţea, egoismul şi generozitatea oamenilor care îl populează. Natura îşi desfăşoară amplu anotimpurile şi tot Buiumaş este cel care admiră frumuseţea zilelor de primăvară sau e atras de liniştea şi pacea din cimitirul unde tinerii merg spre a da bineţe bătrânilor ce nu mai sunt. În multe privinţe, s-a făcut apropierea dintre atmosfera liricii lui B. Fundoianu şi proza lui <span class="CharOverride-1">C.</span>, irigată de o poezie molcomă a ritmurilor existenţei, din care răzbate din când în când un ţipăt. De sub coaja groasă a monotoniei ce acoperă viaţa celor din jur, copilul percepe sensuri care altora le rămân ascunse, comentează cu luciditate şi năduf goana după tot felul de nimicuri şi lupta pentru existenţă, simte acut frustrările şi izolarea, înregistrează schimbări implacabile care îi marchează orizontul cunoaşterii. Amintirile unora şi ale altora îi vorbesc despre răscoala de la 1907, iar copilăria şi o parte din adolescenţă îi sunt influenţate de evenimentele războiului. Aşa cum remarcă Nicolae Manolescu, „Atmosfera e remarcabilă adesea, ca şi aspectul etnografic, tratat în amănunte ce par astăzi pitoreşti, legate de obiceiuri, de limbă, de religie. Peste toate, istoria mare cade ca o perdea pictată”. Alt episod major al vieţii personajului central, urmărind, de altfel, un traseu autobiografic pe care <span class="CharOverride-1">C. </span>îl transpune etapă cu etapă, va fi călătoria spre Bucureşti – miraj către care adolescentul îşi îndreaptă toate aspiraţiile. Dar aici se simte un dezrădăcinat şi un neadaptat. ÎI miră şi apoi îl dezgustă făţărnicia oamenilor şi adânca discrepanţă între categoriile sociale. Buiumaş încearcă să găsească o supapă în mişcarea socialistă, dar, în cele din urmă, tentativa de a se integra în viaţa trepidantă a marelui oraş eşuează. Atmosfera bine închegată din <span class="CharOverride-3">Copilăria… </span>nu se mai regăseşte în celelalte două romane ale trilogiei. Acestea sunt compuse din secvenţe de reportaj, mai mult sau mai puţin realizate. În <span class="CharOverride-3">Trustul </span>îşi face loc o teză, transpusă brutal în clişeul rupturii totale dintre exploataţi şi exploatatori. Abordarea aceasta simplistă se va desfăşura într-un context ideologic propice mai cu seamă în romanul <span class="CharOverride-3">Oţel şi pâine </span>(1951; Premiul de Stat), înecat în clişee sociologizante proletcultiste. Doar Buiumaş, la care autenticitatea şi pregnanţa nu se rezumă la inserţiile autobiografice, rămâne o realizare în categoria personajelor-copii şi adolescenţi din literatura română. Influenţată de spiritul de frondă al vremii ce se cultiva la „unu”, „Integral”, „Contimporanul”, altă parte din proza lui <span class="CharOverride-1">C.</span> stă sub semnul expresionismului sau sub cel al avangardismului. Ciclul de nuvele <span class="CharOverride-3">Paradisul statistic </span>(1926) este grăitor în acest sens, însă un anume spirit expresionist străbate întreaga operă. Grotescul figurilor şi al sentimentelor, atmosfera ambiguă se regăsesc şi în nuvelele din <span class="CharOverride-3">Abecedar de povestiri populare</span> (1930)<span class="CharOverride-3">, </span>după cum revin, în mai mare sau în mai mică măsură, şi în romane. Totodată, în multe proze atmosfera este invadată de oniricul îmbinat cu semne, revelări ale sacrului, deseori putându-se observa chiar parodierea vechilor scrieri biblice. Textul nuvelelor este concentrat, iar oamenii sunt încercați parcă de convulsii aflate la graniţa normalităţii, experimentând neîncetat, şi pervers uneori, în zona unei sexualităţi atotstăpânitoare. Pe de altă parte, tot în acest spaţiu se regăsesc şi elementele unei faţete caracteristice pentru proza lui <span class="CharOverride-1">C.</span>: mahalaua evreiască din micile oraşe ale Moldovei. Printre romanele ce au ca substanţă lumea amestecată a Bucureştilor de după Primul Război Mondial se situează şi <span class="CharOverride-3">Don Juan Cocoşatul </span>(1933). Viziunea care îi conferă unitate este una expresionistă, discursiv enunţată în subtitlu – <span class="CharOverride-3">Oameni cari se pregătesc de moarte din cea dintâi zi a vieţii</span> – şi apoi susţinută, pornind de la selectarea mediilor, de privirea necruţătoare, tentată să deformeze până la grotesc lipsa de coerenţă şi de sens a celor care se perindă printr-un oraş al desfrânării paroxistice. Gustul amar al propriilor experienţe împinge protagonistul către o perspectivă sumbră. Pablo Ghilgal este însemnat de natură cu o cocoaşă; cocoaşa poate fi interpretată şi ca un stigmat al populaţiei evreieşti, pe care <span class="CharOverride-1">C.</span> o vede condamnată a fi altfel decât ceilalţi. Mediul boem, al cărui răsfăţat este Pablo, oferă o imagine stridentă, de colorit violent, cu figuri şi sentimente configurate în linii îngroşate, rezonând sarcastic. Mai toate personajele centrale ale lui <span class="CharOverride-1">C.</span> sunt de extracţie iudaică; prin ele prozatorul traversează două lumi: târgul de provincie şi Capitala. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Caii lui Cibicioc</span>,<span class="CharOverride-3"> </span>Bucureşti, 1923; <span class="CharOverride-3">Dracul în capcană sau Prinderea satanei celei cu 7 nume</span>,<span class="CharOverride-3"> </span>Bucureşti, 1923; <span class="CharOverride-3">Haiducul Codău, moartea poterelor, bucuria vădanelor</span>,<span class="CharOverride-3"> </span>Bucureşti, 1923; <span class="CharOverride-3">Haiducul Hărăluţă, prostul din ceata neagră</span>,<span class="CharOverride-3"> </span>Bucureşti, 1923; <span class="CharOverride-3">Moara dracilor sau Haiducul călugăr</span>,<span class="CharOverride-3"> </span>Bucureşti, 1924; <span class="CharOverride-3">Paradisul statistic</span>,<span class="CharOverride-3"> </span>Bucureşti, 1926; ed. îngr. şi pref. Cornelia Ştefănescu, Bucureşti, 1971; <span class="CharOverride-3">Abecedar de povestiri populare</span>,<span class="CharOverride-3"> </span>Bucureşti, 1930; <span class="CharOverride-3">Omul de după uşă</span>,<span class="CharOverride-3"> </span>Bucureşti, 1931; <span class="CharOverride-3">Charlot</span>,<span class="CharOverride-3"> </span>Bucureşti, 1933; <span class="CharOverride-3">Don Juan Cocoşatul</span>,<span class="CharOverride-3"> </span>Bucureşti, 1933; <span class="CharOverride-3">Erdora</span>,<span class="CharOverride-3"> </span>Bucureşti, 1934; <span class="CharOverride-3">Copilăria unui netrebnic</span>,<span class="CharOverride-3"> </span>Bucureşti, 1936; ed. 2, Bucureşti, 1954; <span class="CharOverride-3">De la cinci până la cinci</span>,<span class="CharOverride-3"> </span>Bucureşti, 1936; <span class="CharOverride-3">Trustul</span>,<span class="CharOverride-3"> </span>Bucureşti, 1937; ed. Bucureşti, 1956; <span class="CharOverride-3">Scriitorii libertăţii</span>,<span class="CharOverride-3"> </span>Bucureşti, 1945; <span class="CharOverride-3">Ion şi Salomeia</span>,<span class="CharOverride-3"> </span>Bucureşti, 1947; <span class="CharOverride-3">Lumina primăverii</span>,<span class="CharOverride-3"> </span>Bucureşti, 1948; ed. 2, Bucureşti, 1955; <span class="CharOverride-3">Am dat ordin să tragă</span>,<span class="CharOverride-3"> </span>Bucureşti, 1948; <span class="CharOverride-3">Clownul care gândeşte, </span>Bucureşti, 1949; <span class="CharOverride-3">Măseaua stricată, </span>Bucureşti, 1949; <span class="CharOverride-3">Oţel şi pâine</span>,<span class="CharOverride-3"> </span>Bucureşti, 1951; ed. Bucureşti, 1960; <span class="CharOverride-3">Casa şoarecilor</span>, îngr. Saşa Pană, Bucureşti, 1958. <span class="CharOverride-1">Traduceri:</span> F.M. Dostoievski, <span class="CharOverride-3">Visul unui om ridicul. Jurnalul unui scriitor</span>,<span class="CharOverride-3"> </span>Bucureşti, f.a.</p>
			<p class="Heuristica___m_RPR"><span class="CharOverride-1">Repere bibliografice:</span> Lovinescu, <span class="CharOverride-3">Scrieri</span>, II, <span class="CharOverride-3">317–318</span>; Perpessicius, <span class="CharOverride-3">Opere</span>, IV, <span class="CharOverride-3">269–273</span>, V, <span class="CharOverride-3">202–206</span>, VI, 330–334, VII, <span class="CharOverride-3">236–238</span>, XII, <span class="CharOverride-3">389</span>, <span class="CharOverride-3">418</span>; Constantinescu, <span class="CharOverride-3">Scrieri</span>, II, <span class="CharOverride-3">228–258</span>; Călinescu, <span class="CharOverride-3">Opere</span>, I, <span class="CharOverride-3">624</span>–<span class="CharOverride-3">626</span>, <span class="CharOverride-3">764</span>, II, <span class="CharOverride-3">533–535</span>; Sebastian, <span class="CharOverride-3">Eseuri</span>, <span class="CharOverride-3">371–373</span>; Aderca, <span class="CharOverride-3">Contribuţii</span>, II, <span class="CharOverride-3">35–36</span>; Sebastian, <span class="CharOverride-3">Jurnal</span>, <span class="CharOverride-3">270–282</span>; Călinescu, <span class="CharOverride-3">Ist. lit</span>. (1941), <span class="CharOverride-3">711–712</span>, <span class="CharOverride-3">Ist. lit.</span> (1982), <span class="CharOverride-3">795–796</span>; Crohmălniceanu, <span class="CharOverride-3">Cronici şi articole</span>, <span class="CharOverride-3">263–276</span>; S. Damian, <span class="CharOverride-3">Încercări de analiză literară</span>, Bucureşti, 1956, <span class="CharOverride-3">32–42</span>; Bratu, <span class="CharOverride-3">Cronici</span>, I, <span class="CharOverride-3">125–132</span>; Micu, <span class="CharOverride-3">Romanul</span>, <span class="CharOverride-3">30–34</span>, <span class="CharOverride-3">283–288</span>; Piru, <span class="CharOverride-3">Panorama</span>, <span class="CharOverride-3">299–301</span>; Crohmălniceanu, <span class="CharOverride-3">Lit. rom.</span> <span class="CharOverride-3">expr.</span>, <span class="CharOverride-3">133–144</span>; Cornelia Ştefănescu, <span class="CharOverride-3">Ion Călugăru</span>, RITL, 1972, 3; Crohmălniceanu, <span class="CharOverride-3">Literatura</span>, I (1972), <span class="CharOverride-3">346–350</span>; Negoiţescu, <span class="CharOverride-3">Analize</span>, <span class="CharOverride-3">193–196</span>; Mirodan, <span class="CharOverride-3">Dicţionar</span>, I, <span class="CharOverride-3">327–341</span>; Negoiţescu, <span class="CharOverride-3">Ist. lit</span>., I, <span class="CharOverride-3">231–233</span>; Cornelia Ştefănescu, <span class="CharOverride-3">În necontenit conflict</span>, JL, 1998, 17 – 18; <span class="CharOverride-3">Dicţ. analitic</span>, I, <span class="CharOverride-3">228–230</span>, III, <span class="CharOverride-3">268–270</span>; Nicolae Manolescu, <span class="CharOverride-3">Romane uitate</span>, RL, 2006, 34; Morar, <span class="CharOverride-3">Scriitori evrei</span>, <span class="CharOverride-3">122</span>–<span class="CharOverride-3">136</span>; Marian Victor Buciu, <span class="CharOverride-3">Un remarcabil expresionist social</span>, CNT, 2008, 3; Simona Vasilache, <span class="CharOverride-3">Poezii în fond</span>, RL, 2008, 45; Popa, <span class="CharOverride-3">Ist. lit.</span>, I, <span class="CharOverride-3">79</span>, <span class="CharOverride-3">passim.&#9;</span><span class="Semnatura">O.I.</span></p>
			<p class="Heuristica_PRIMUL_Semnat"><span class="titlu-12">CĂMINUL</span>, revistă culturală şi literară apărută la São Paulo, în Brazilia, între 1951 şi 1970, trimestrial în primii ani, apoi bianual, cu text mimeografiat. Ilustraţia de pe copertă – o poartă de lemn românească – şi mottoul „Hai să dăm mână cu mână cei cu inima română” sugerează orientarea tradiţionalistă a publicaţiei şi raţiunile apariţiei ei, subliniate şi în <span class="CharOverride-3">Cuvânt de început</span>, care defineşte şi aspiraţia de a oferi românilor pribegi „o adevărată recreere a sufletului şi a minţii, un binefăcător popas de reculegere în sens creştin şi românesc, pe drumul cotidianului sumbru pe care-l parcurg”. <span class="CharOverride-1">C.</span>, editată de Nic. Iancu Păltinişanu, apare sub auspiciile Societăţii Culturale România din São Paulo şi este prima revistă în limba română din Brazilia. Colaborează poeţi şi prozatori ai exilului românesc stabiliţi pe continentul american, unii de orientare legionară. Sunt oferite informaţii asupra activităţii culturale şi publicistice româneşti desfăşurate în exil şi ştiri, cu caracter politic sau cultural, din ţară. Literatura este reprezentată mai ales prin poezia originală a lui Faust Brădescu, Nic. Iancu Păltinişanu, Nicolae Novac, Ion Ţolescu, Valentin Dragu, Elisabeta Mihăilescu, Daniela Movilă, Iulia Carâp, Al. Petru Silistreanu. Sunt incluse în sumar, integral sau fragmentar, versuri şi proză aparţinând poeţilor români clasici şi contemporani: Eminescu, V. Alecsandri, Al. Vlahuţă, George Coşbuc, Octavian Goga, Al. Mateevici, Aron Cotruş (<span class="CharOverride-3">Horia, Pâinea noastră, Ţară, Între Volga şi Mississippi</span>, reproduse după volumul <span class="CharOverride-3">Drumuri prin furtună</span> şi din alte publicaţii), Radu Gyr. Sunt inserate poveşti de Ion Creangă şi schiţe de I.L. Caragiale. Pagini de proză semnează şi Nic. Iancu Păltinişanu, Nicolae Teban, Ilie I. Manolescu. Rubrica permanentă „Ştiri culturale”, cronica literară a lui Faust Brădescu, urmărind actualitatea literară, şi studiile lui Vasile Posteuca aduc un plus de informaţie cititorilor. &#9;<span class="Semnatura">M.P.-C.</span></p>
			<p class="Heuristica_PRIMUL_Semnat"><span class="titlu-12">CĂMINUL NOSTRU</span>, revistă apărută la Bucureşti, săptămânal, între 12 noiembrie 1910 şi 3 octombrie 1911, sub îngrijirea lui I. (Ionescu) Boteni. În articolul-program <span class="CharOverride-3">Cuvânt înainte</span> asumat de redacţie, se afirmă:  „Vom publica bucăţi de proză şi  poezie semnate de nume cunoscute. Vom ţine publicul în  curent cu noutăţile literare din cursul săptămânei, vom face aprecierea operelor de interes general şi vom avea casă deschisă pentru talentele tinere care vor bate la uşa noastră. Vom publica câteceva şi din literatura populară, pentru că e cea mai bogată şi mai frumoasă moştenire de la strămoşi. […] Ne vom feri de polemici şi nu vom răspunde la atacuri. […] Ieşim în lume cu acest plan şi avem încredere în puterile noastre”. Publicaţia conţine rubrici teatrale şi plastice, consacrate recenziilor, notiţelor, informaţiilor literare (între care figurează şi acelea despre incendiul care a distrus manuscrisele lui D. Anghel şi arhiva Societăţii Scriitorilor Români sau despre vizita lui Filippo Tommaso Marinetti la Paris) şi „Cronica chestiei naţionale”. Un rol important îl are revista în publicarea unor poezii necunoscute ale Văcăreştilor (<span class="CharOverride-3">În rai fără tine</span>, <span class="CharOverride-3">Într-o nebunie mare</span>, <span class="CharOverride-3">Am răpus nădejdea</span>, <span class="CharOverride-3">Dragoste, de știi dreptate</span>, <span class="CharOverride-3">Vezi că fulgeră</span>, <span class="CharOverride-3">Ticălosul al mieu piept</span>), rămase în manuscris, şi în reactualizarea unor autori de memoriale de călătorie ca Dinicu Golescu, Ion Codru-Drăguşanu, Gh. Asachi ş.a. Poezia este reprezentată de I.U. Soricu, Victor Eftimiu, Nichifor Crainic, I. Sân-Giorgiu, Eugeniu Revent, Volbură Poiană-Năsturaş, Panait Papazissu, N. Pora, A. Popovici-Bănăţeanu, proză semnează I. Ionescu-Boteni, Mihail Lungianu, Ion Dragu, Corneliu Moldovanu, Emil Gârleanu, T. Negrescu, iar eseuri, Emil Isac, D. Tomescu, Constanţa Hodoş. Se publică traduceri din <span class="CharOverride-3">Infernul </span>lui Dante (George Coşbuc), <span class="CharOverride-3">Cidul </span>de Corneille (St. O. Iosif), lirică de Ady Endre (<span class="CharOverride-3">Femeia albă</span>) și de Lenau (<span class="CharOverride-3">Noapte de iarnă</span> – I.U. Soricu), de Victor Hugo, <span class="CharOverride-3">Neîncrederea</span> (D. Nanu) și de Horaţiu (Ion Sân-Giorgiu). Alţi colaboratori: N. Iorga, Oreste, Octavian Lugoşianu, Călin Mărgărit, I.F. Buricescu, Mihai Iorgulescu, Emil Grigorovitza, Ştefan Braborescu, Caton Theodorian, Alfred Moşoiu, Nerva Hodoş, Victor I. Slăvescu, C. Rădulescu-Codin, Nichifor Crainic.&#9;<span class="Semnatura">M.Pp.</span></p>
			<p class="Heuristica-PRIMUL"><span class="titlu-12">CĂPĂŢINEANU, Stanciu </span>(c. 1800 – 15.IX.1848, Râmnicu Vâlcea), traducător. Absolvent al şcolii întemeiate la „Sf. Sava” din Bucureşti, <span class="CharOverride-1">C.</span> se formase ca elev al lui Ion Heliade-Rădulescu. În 1826 pleacă la Craiova, unde, împreună cu Grigore Pleşoianu, deschide cursurile Şcolii Naţionale. A fost aici director şi profesor, predând gramatica şi „deprinderi asupra stilului românesc”. Din cauza vederilor sale noi, în urma unor intrigi, este scos din învăţământ în 1837. Pleacă din Craiova şi se stabileşte la Râmnicu Vâlcea, unde e numit judecător, ocupând apoi funcţii administrative mărunte.</p>
			<p class="Heuristica-BASE">Făcând parte din grupul de cărturari care susţineau proiectele culturale ale lui Heliade, <span class="CharOverride-1">C.</span> fusese iniţiat printre primii în programul Societăţii Literare de la 1827. Astfel, în spiritul orientării iluministe ilustrate în primul rând de mentorul său, el întreprinde în jurul anului 1830 o serie de traduceri, optând nu atât pentru scrieri moralizatoare facile, cât pentru opere de seamă ale iluminismului european. În volumul <span class="CharOverride-3">Bibliotecă desfătătoare şi plină de învăţătură</span>, apărut în 1830, adună patru povestiri tălmăcite din Pascal, Boileau, Voltaire și Montesquieu. În acelaşi an mai apăruseră <span class="CharOverride-3">Mărimea romanilor sau Băgare de seamă asupra pricinilor înălţării şi căderii lor</span>, tălmăcire a scrierii <span class="CharOverride-3">Considérations sur les causes de la grandeur des Romains et de leur décadence</span> de Montesquieu,<span class="CharOverride-3"> </span>precum şi <span class="CharOverride-3">Mitologhie pe limba rumânească</span>, iar în 1831 este imprimată traducerea după <span class="CharOverride-3">Zadig</span> de Voltaire. În prefeţele la aceste transpuneri <span class="CharOverride-1">C.</span> vorbeşte despre strădania lui de a da contemporanilor lecturi instructive şi de a contribui totodată la modelarea limbii române. Alte lucrări anunţate ca fiind traduse, precum <span class="CharOverride-3">Du Contrat social</span> de Jean-Jacques Rousseau, <span class="CharOverride-3">Les Ruines ou Méditations sur les révolutions des empires</span> de Volney, n-au fost tipărite.</p>
			<p class="Heuristica___mici"><span class="CharOverride-1">Traduceri:</span> Montesquieu, <span class="CharOverride-3">Mărimea romanilor sau </span><span class="CharOverride-6">b</span><span class="CharOverride-3">ăgare de seamă asupra pricinilor înălţării şi căderii lor</span>, [Sibiu], 1830; <span class="CharOverride-3">Mitologhie pe limba rumânească</span>, [Sibiu], 1830; [Pascal, Boileau, Voltaire, Montesquieu], în <span class="CharOverride-3">Bibliotecă desfătătoare şi plină de învăţătură</span>, [Sibiu], 1830; Voltaire, <span class="CharOverride-3">Sadic sau Ursitoarea</span>, [Sibiu], 1831.</p>
			<p class="Heuristica___m_RPR"><span class="CharOverride-1">Repere bibliografice: </span>Iorga, <span class="CharOverride-3">Ist. lit. XIX</span>, I, <span class="CharOverride-3">126–127</span>;<span class="CharOverride-3"> </span>Bogdan-Duică, <span class="CharOverride-3">Ist. lit.</span>, <span class="CharOverride-3">217–219</span>;<span class="CharOverride-3"> </span>Piru<span class="CharOverride-3">, Ist. lit.</span>,<span class="CharOverride-3"> </span>II, <span class="CharOverride-3">30–31</span>;<span class="CharOverride-3"> </span>Cornea, <span class="CharOverride-3">Originile</span>,<span class="CharOverride-3"> passim</span>; <span class="CharOverride-3">Dicţ. lit. 1900</span>, <span class="CharOverride-3">176</span>; Firan, <span class="CharOverride-3">Profiluri</span>, II, <span class="CharOverride-3">380.&#9;</span><span class="Semnatura">G.D.</span></p>
			<p class="Heuristica-PRIMUL"><span class="titlu-12">CĂPRARIU, Al. [Alexandru]</span> (20.XII.1929, Cluj – 4.II.1988, Cluj-Napoca), poet, cronicar literar. Este fiul Mariei (n. Rusu) şi al lui Alexandru Căprariu, funcţionar. Face la Cluj studiile liceale şi Facultatea de Filosofie, absolvită în 1952. Elev al Şcolii de Literatură „M. Eminescu” în 1951–1952, este exmatriculat pentru lecturi interzise din Tudor Arghezi şi Lucian Blaga. Debutează cu poezie la „Almanah literar” în 1949 şi mai colaborează la „Steaua”, „Contemporanul”, „România literară”, „Luceafărul” ş.a., semnând la început şi versuri de circumstanţă, în ton cu epoca proletcultistă. Este redactor la „Tribuna” (1957–1969), director al Editurii Dacia (1969–1986) şi din nou redactor la „Tribuna”, unde ţine nu numai cronica literară, ci şi o „cronică sportivă”. În perioada de început a „Tribunei” a mai fost cronicar plastic şi dramatic. Debutează editorial cu volumul de versuri <span class="CharOverride-3">Orizonturi</span> (1963), urmat de <span class="CharOverride-3">Cercurile dragostei</span> (1966), culegere de poezie intimistă, aşezată la încrucişarea unor influenţe diverse, nedecantate încă suficient. Următoarea carte, <span class="CharOverride-3">Jurnal literar</span> (1967), include cronicile literare semnate în „Tribuna”, pe marginea unor volume de Tudor Arghezi, Tudor Vianu, I.L. Caragiale, Ion Barbu, Adrian Maniu, Geo Bogza, Al. A. Philippide, I. Negoiţescu, Miron Radu Paraschivescu, Ion Vlasiu, Mihai Beniuc, Eugen Jebeleanu, Nicolae Labiş, Ion Brad, Virgil Teodorescu, Ştefan Aug. Doinaş, Ion Caraion, Titus Popovici ş.a. Banalitatea opiniilor este dusă aici până la extrem, de aceea rar se poate desprinde astăzi din paginile respective o propoziţie critică memorabilă, răsărind dintre truisme şi concesii făcute comandamentelor ideologice ale vremii. O schimbare are loc odată cu volumul de versuri <span class="CharOverride-3">Mica autobiografie</span> (1975), care face racordul la temele, motivele şi modul de a scrie poezie din perioada interbelică, urmat de <span class="CharOverride-3">Marea autobiografie</span> (1979), <span class="CharOverride-3">Ochii de pretutindeni</span> (1981), <span class="CharOverride-3">Ierbarul cu amintiri</span> (1984), <span class="CharOverride-3">Asfinţiturile zilnice</span> (1985) ş.a. Pentru <span class="CharOverride-3">Mica autobiografie</span> primeşte Premiul Uniunii Scriitorilor, iar pentru<span class="CharOverride-3"> Marea autobiografie</span> pe acela al Asociaţiei Scriitorilor din Cluj.</p>
			<p class="Heuristica-BASE">Din aceeaşi generaţie cu Al. Andriţoiu şi Ion Brad, de care îl leagă şi afinităţi temperamentale şi de atitudine poetică (apartenenţa mai pronunţată la tradiţie, la versul muzical şi la rafinarea livrescă), <span class="CharOverride-1">C.</span> traversează, ca şi confraţii săi, o anumită criză a limbajului şi a adeziunii la linia oficială, pentru a evolua – într-un mod mai decis decât ceilalţi – spre un intimism de substanţă, preocupat de marile teme ale existenţei: iubirea, lupta cu timpul, obsesia morţii, comuniunea cu peisajul, relaţia cu transcendenţa. Rezultă de aici o lirică a bucuriilor simple, solar-meditativă, bazată pe confesiunea spontană, ţintind refacerea trăirii imaginativ-fanteziste prin încorporarea realului în „mica” sau „marea” autobiografie. Exultanţa în faţa frumuseţilor firii, trăirea frenetică a evenimentului cotidian, surprinderea candidă a devenirilor fireşti sunt componente ale unei poetici de jurnal existenţial, în care umbra înnegurată a morţii, presimţirea ei dureroasă fac loc treptat unei gravităţi de factură elegiacă. Cantabilă şi sonoră, desprinsă din trunchiul unei tradiţii clasice de bună factură sau din cel al modernismului interbelic de tip tradiţionalist, poezia se salvează de la caducitate prin transparenţa melodioasă a sonurilor, printr-o caligrafie discretă. Experimente diverse, bine asimilate, vădesc o aplecare spre desăvârşirea formală, spre cizelarea enunţului până la esenţial. Delicat şi senzitiv, <span class="CharOverride-1">C. </span>încearcă să capteze un limbaj la fel de sugestiv ca şi percepţia concretă, vehicul pentru înţelegerea sensurilor lumii. Pelerin modern, el este un <span class="CharOverride-3">homo viator</span> prin clipa prezentă spre un tărâm al transcendenţei imaginare: „Ca o sălbăticiune rănită gonesc/ prin ierburile înalte. Sângele meu regal// aruncă rubine prin florile albastre/ şi gonesc, gonesc hipnotizat de o stea/ încă nevăzută de nimeni”. Lirica lui are însă şi o altă faţă, în care predomină ludicul, tonul histrionic. Viaţa e văzută ca o mare comedie (<span class="CharOverride-3">Revelaţie</span>) în care „actorii schimbă măşti şi schimbă glume”, în care domneşte jocul grimaselor, al măştilor, al travestiurilor, ca formă de evaziune din perimetrul prea încrâncenat al existenţei, ca filosofie a fiinţei ameninţate. Discursul liric vizează eradicarea răului, ceea ce presupune şi o radicalizare a limbajului moral, o conotaţie etică, purificatoare. „Am fost şi rămân fiul străzii” – o caracterizare din <span class="CharOverride-3">Mica autobiografie – </span>consemnează tocmai această opţiune de atitudine, căci aici, din aglomerarea unor elemente comune, a unor fapte diverse, se construieşte o poezie de mare delicateţe.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Orizonturi</span>, Bucureşti, 1963; <span class="CharOverride-3">Cercurile dragostei</span>, Bucureşti, 1966; <span class="CharOverride-3">Jurnal literar</span>, Bucureşti, 1967; <span class="CharOverride-3">Povestea cu mielul, clopoţelul şi copăcelul</span>, Bucureşti, 1968; <span class="CharOverride-3">Mica autobiografie</span>, Bucureşti, 1975; <span class="CharOverride-3">În timp ce pământul se-nvârte</span>, Cluj-Napoca, 1976; <span class="CharOverride-3">Marea autobiografie</span>, Bucureşti, 1979; <span class="CharOverride-3">Primăvară scandinavă</span>, Cluj-Napoca, 1980; <span class="CharOverride-3">Ochii de pretutindeni</span>, Cluj-Napoca, 1981; <span class="CharOverride-3">Ierbarul cu amintiri</span>, Cluj-Napoca, 1984; <span class="CharOverride-3">Asfinţiturile zilnice</span>, Cluj-Napoca, 1985; <span class="CharOverride-3">Cicatricile penumbrei</span>, Bucureşti, 1987; <span class="CharOverride-3">Reîntoarcerea menestrelului</span>, Cluj-Napoca, 1988; <span class="CharOverride-3">Poeme</span>, pref. Petru Poantă, Cluj-Napoca, 1997.</p>
			<p class="Heuristica___m_RPR"><span class="CharOverride-1">Repere bibliografice:</span> Perpessicius, <span class="CharOverride-3">Alte menţiuni</span>,<span class="CharOverride-3"> </span>III, <span class="CharOverride-3">196–201</span>;<span class="CharOverride-3"> </span>Felea, <span class="CharOverride-3">Poezie</span>,<span class="CharOverride-3"> 194–198</span>; Poantă, <span class="CharOverride-3">Modalităţi</span>,<span class="CharOverride-3"> 239–241</span>; Zalis, <span class="CharOverride-3">Tensiuni</span>,<span class="CharOverride-3"> 270–275</span>;<span class="CharOverride-3"> </span>Felea<span class="CharOverride-3">, Aspecte</span>, I, <span class="CharOverride-3">79–84</span>,<span class="CharOverride-3"> </span>III, <span class="CharOverride-3">66–70</span>; Poantă, <span class="CharOverride-3">Radiografii</span>,<span class="CharOverride-3"> </span>I,<span class="CharOverride-3"> 162–165</span>, II,<span class="CharOverride-3"> 16–22</span>;<span class="CharOverride-3"> </span>Popescu, <span class="CharOverride-3">Cărţi</span>, <span class="CharOverride-3">142–144</span>;<span class="CharOverride-3"> </span>Steinhardt, <span class="CharOverride-3">Critică</span>,<span class="CharOverride-3"> 87–94</span>; Taşcu, <span class="CharOverride-3">Poezia</span>,<span class="CharOverride-3"> 89–95</span>;<span class="CharOverride-3"> </span>Grigurcu,<span class="CharOverride-3"> Existenţa</span>,<span class="CharOverride-3"> 311–312</span>; Cornel Ungureanu, <span class="CharOverride-3">„Cicatricile penumbrei”</span>, O, 1987, 31; Ştefan Aug. Doinaş, <span class="CharOverride-3">Ethica magna</span>, RL, 1987, 43; Cistelecan, <span class="CharOverride-3">Poezie</span>,<span class="CharOverride-3"> 109–111</span>; Adrian Marino, <span class="CharOverride-3">Al. Căprariu</span>, T, 1988, 4; Simion, <span class="CharOverride-3">Scriitori</span>, IV, <span class="CharOverride-3">105–117</span>; Marian Papahagi, <span class="CharOverride-3">Cuvintele rămân</span>, TR, 1989, 5; Steinhardt, <span class="CharOverride-3">Monologul</span>,<span class="CharOverride-3"> 239–243</span>;<span class="CharOverride-3"> </span>Poantă,<span class="CharOverride-3"> Scriitori</span>,<span class="CharOverride-3"> 71–74</span>;<span class="CharOverride-3"> Dicţ. scriit. rom.</span>,<span class="CharOverride-3"> </span>I, <span class="CharOverride-3">525–527</span>; Poantă, <span class="CharOverride-3">Dicţ. poeţi</span>,<span class="CharOverride-3"> 50–52</span>; Al. Căprariu, <span class="CharOverride-3">Corespondenţă</span>, îngr. şi pref. Oana Cătina, Bucureşti, 2000;<span class="CharOverride-3"> </span>Ghiţulescu, <span class="CharOverride-3">Istoria</span>, <span class="CharOverride-3">418</span>; Voncu, <span class="CharOverride-3">Secvenţe</span>, II, <span class="CharOverride-3">91–96.&#9;</span><span class="Semnatura">M.Pp.</span></p>
			<p class="Heuristica-PRIMUL"><span class="titlu-12">CĂRARE, Petru </span>(13.II.1935, Zaim–Tighina), poet, prozator, dramaturg, traducător. Este fiul Nadejdei (n. Duca) şi al lui Profir Cărare. A absolvit şcoala medie la Căuşeni, Şcoala Centrală Comsomolistă (1956) şi Institutul de Literatură „Maxim Gorki” din Moscova (1969). Lucrează ca redactor la Editura Şcoala Sovietică, din 1958 la revista de satiră şi umor „Chipăruş”, de unde e demis în anul următor, e secretar literar la Teatrul Luceafărul din Chişinău, redactor la ziarul „Moldova socialistă”. La Uniunea Scriitorilor a fost o vreme director al Biroului de propagare a literaturii, dar a fost demis şi de aici din cauza volumului de poezii satirice <span class="CharOverride-3">Săgeţi</span> (1972), care viza sistemul totalitar şi care a fost retras din librării, <span class="CharOverride-1">C. </span>fiind trimis „în surghiun” la Teleneşti. Debutează cu versuri în 1954 la „Tinerimea Moldovei”, iar editorial în 1959 cu un volum de traduceri din poezia lui Heinrich Heine. Cu o carieră literară sinuoasă, marcată de obstacole şi interdicţii dictate de forurile ideologice, dar şi de succese, scriitorului i se vor acorda începând cu anii ’90 numeroase distincţii: titlul Maestru al Literaturii (1994), Premiul Naţional pentru Literatură (2000), Premiul Opera Omnia al Uniunii Scriitorilor din Republica Moldova (2008), Ordinul Republicii (2010) ş.a. </p>
			<p class="Heuristica-BASE">Chiar de la primele apariţii editoriale –<span class="CharOverride-3"> Soare cu dinţi</span> (1962), <span class="CharOverride-3">Trandafir sălbatic</span> şi <span class="CharOverride-3">Parodii</span> (1965) –, <span class="CharOverride-1">C.</span> se afirmă ca un umorist de vocaţie, înzestrat cu un acut simţ al observaţiei. Îmbină lirismul sentimental (scrie şi lirică propriu-zisă) cu notaţia ironică şi satirică, maliţia cu poanta umoristică, particularităţi evidente şi în următoarele volume. Debutul şi evoluţia lui <span class="CharOverride-1">C.</span> s-au aşezat sub influenţa benefică a lui G. Topîrceanu, de la care a asimilat dezinvoltura versificării, simplitatea expresiei şi arta poantei. Vorba de spirit şi şarja grotescă, agrementată deseori cu proverbe şi expresii populare, asociaţiile paradoxale şi reducerea la absurd constituie arsenalul de modalităţi preferate. Un accent stăruitor, uneori prea ostentativ, cade pe latura anecdotică (caricaturală) a lucrurilor şi pe umorul de situaţie. Partea cea mai durabilă a scrisului lui <span class="CharOverride-1">C.</span> sunt parodiile, unde autorul îşi demonstrează talentul de a „imita” cu fidelitate modul poetic al unor autori (Andrei Lupan, Nicolai Costenco, Emilian Bucov, Petrea Cruceniuc, Aureliu Busuioc, Grigore Vieru, Vasile Romanciuc ş.a.) şi de a plăsmui din interiorul tiparului împrumutat texte proprii, uneori superioare. <span class="CharOverride-1">C.</span> şi-a adunat schiţele şi nuvelele, scrise de asemenea în manieră umoristică sau ca parodii, în <span class="CharOverride-3">Zodia musafirului</span> (1970) şi <span class="CharOverride-3">Între patru ochi </span>(1979). Foarte productiv este şi în zona cărţilor pentru copii, seria fiind deschisă în 1962 cu volumul <span class="CharOverride-3">Cale bună, Ionele!. </span>În dramaturgie îşi face intrarea cu tragicomedia <span class="CharOverride-3">Străinul</span>, premiată în 1979 la un concurs şi pusă în scenă în anul următor. Se adaugă piesele <span class="CharOverride-3">Drum deschis</span>, <span class="CharOverride-3">Portretul</span>, <span class="CharOverride-3">Umbra Domnului</span>, <span class="CharOverride-3">Logodna cu bucluc</span>, unele fiind reprezentate la Chişinău şi Bălţi. Ca traducător, <span class="CharOverride-1">C.</span> transpune, singur sau în colaborare, îndeosebi din literatura în limba rusă, dar şi din Heinrich Heine sau din François Villon.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Cale bună, Ionele!</span>, Chişinău, 1962; <span class="CharOverride-3">Soare cu dinţi</span>,<span class="CharOverride-3"> </span>Chişinău, 1962; <span class="CharOverride-3">Poiana veselă</span>, Chişinău, 1963; <span class="CharOverride-3">Ploaie cu soare</span>, Chişinău, 1964; <span class="CharOverride-3">Parodii</span>, Chişinău, 1965;<span class="CharOverride-3"> Trandafir sălbatic</span>,<span class="CharOverride-3"> </span>Chişinău, 1965; <span class="CharOverride-3">Vânătorul</span>,<span class="CharOverride-3"> </span>Chişinău, 1965; <span class="CharOverride-3">Stele verzi</span>, Chişinău, 1967; <span class="CharOverride-3">Ce culoare are vântul,</span> Chişinău, 1968; <span class="CharOverride-3">Umbrela</span>,<span class="CharOverride-3"> </span>Chişinău, 1970; <span class="CharOverride-3">Versuri</span>, pref. Mihai Cimpoi, Chişinău, 1970; <span class="CharOverride-3">Zodia musafirului</span>,<span class="CharOverride-3"> </span>Chişinău, 1970; <span class="CharOverride-3">Săgeţi</span>, Chişinău, 1972; <span class="CharOverride-3">Broscuţa cea isteaţă</span>, Chişinău, 1974; <span class="CharOverride-3">Oglinzi</span>, Chişinău, 1974; <span class="CharOverride-3">Micul ştrengar</span>, Chişinău, 1975; <span class="CharOverride-3">Parodii şi epigrame</span>, Chişinău, 1976; <span class="CharOverride-3">Ionică Tropoţel</span>, Chişinău, 1978; <span class="CharOverride-3">Între patru ochi</span>, Chişinău, 1979; <span class="CharOverride-3">Urzicuţe</span>,<span class="CharOverride-3"> </span>Chişinău, 1979; <span class="CharOverride-3">Vacanţa lui Tropoţel</span>, Chişinău, 1980; <span class="CharOverride-3">Vatra</span>, Chişinău, 1980; <span class="CharOverride-3">Parodii şi epigrame</span>, Chişinău, 1981; <span class="CharOverride-3">Luminişuri</span>, Chişinău, 1983; <span class="CharOverride-3">Rezonanţe</span>, Chişinău, 1985; <span class="CharOverride-3">Tropoţel ajunge primul</span>, Chişinău, 1985; <span class="CharOverride-3">Zurgălăi</span>, Chişinău, 1987; <span class="CharOverride-3">Comedii</span>, Chişinău, 1988; <span class="CharOverride-3">Peniţa şi bărdiţa</span>, Chişinău, 1988; <span class="CharOverride-3">Săgeţi, Carul cu proşti şi alte poeme</span>, pref. Vasile Nastasiu, Chişinău, 1990; <span class="CharOverride-3">Zâmbăreţi şi cucuieţi</span>, Chişinău, 1990; <span class="CharOverride-3">În ajun de Anul Nou</span>, Chişinău, 1992; <span class="CharOverride-3">Fulgere basarabene</span>, Chişinău, 1997; <span class="CharOverride-3">Punctul de reper</span>, Bucureşti – Chişinău, 1998; <span class="CharOverride-3">Pălăria gândurilor mele</span>, Chișinău, 2000; <span class="CharOverride-3">Leul n-are frigider</span>, pref. Nicolae Cărare, Bucureşti, 2000; <span class="CharOverride-3">Bună dimineaţa!</span>, Chişinău, 2003; <span class="CharOverride-3">Scrieri alese</span>, Chișinău, 2004; <span class="CharOverride-3">Moldovenii în cer</span>, Chișinău, 2004; <span class="CharOverride-3">Micul Păcălici</span>, Chişinău, 2005; <span class="CharOverride-3">Carul cu proşti</span>, Chişinău, 2007; <span class="CharOverride-3">Poezii pentru copii</span>, Chişinău, 2010.<span class="CharOverride-3"> </span><span class="CharOverride-1">Traduceri:</span> Heinrich Heine, <span class="CharOverride-3">Poezii</span>, Chişinău, 1959 (în colaborare cu Pavel Starostin); S. Oleinik, <span class="CharOverride-3">Satiră şi umor</span>, Chişinău, 1965; I.A. Krîlov, <span class="CharOverride-3">Fabule</span>, Chişinău, 1967; I. Tuvim, <span class="CharOverride-3">Poezii</span>, Chişinău, 1968 (în colaborare cu Spiridon Vangheli); Rasul Gamzatov, <span class="CharOverride-3">Daghestanul meu</span>, I–II, Chişinău, 1972–1976; I. Kohanovski, <span class="CharOverride-3">Versuri</span>, Chişinău, 1972; Serghei Mihalkov, <span class="CharOverride-3">Nenea Stiopa</span>, Chişinău, 1974 (în colaborare cu Grigore Vieru); Sebastian Brant, <span class="CharOverride-3">Corabia nebunilor</span>, Chişinău, 1979; François Villon, <span class="CharOverride-3">Poezii</span>,<span class="CharOverride-3"> </span>Chişinău, 1982.</p>
			<p class="Heuristica___m_RPR"><span class="CharOverride-1">Repere bibliografice: </span>Cimpoi, <span class="CharOverride-3">Disocieri</span>, <span class="CharOverride-3">203–208</span>;<span class="CharOverride-3"> </span>Andrei Hropotinschi, <span class="CharOverride-3">Revelaţia slovei artistice</span>, Chişinău, 1979, <span class="CharOverride-3">118–125</span>;<span class="CharOverride-3"> </span>Cimpoi, <span class="CharOverride-3">Ist. lit. Basarabia</span>, <span class="CharOverride-3">203</span>;<span class="CharOverride-3"> </span>Ciocanu, <span class="CharOverride-3">Lit. rom.</span>, <span class="CharOverride-3">175–182</span>; Anatol Moraru, [<span class="CharOverride-3">Petru Cărare</span>],<span class="CharOverride-3"> </span>LRP, <span class="CharOverride-3">96–108</span>; <span class="CharOverride-3">Petru Cărare. Biobibliografie</span>, Chişinău, 2005; <span class="CharOverride-3">Mică encicl.</span>, <span class="CharOverride-3">75–86</span>; Ciocanu, <span class="CharOverride-3">Vase comunicante</span>, <span class="CharOverride-3">367–371</span>; Dolgan, <span class="CharOverride-3">Poezia</span>, <span class="CharOverride-3">580–594</span>; <span class="CharOverride-3">Dicţ. Chişinău</span>, <span class="CharOverride-3">105–106</span>; Rachieru, <span class="CharOverride-3">Poeţi Basarabia</span>, <span class="CharOverride-3">229–232</span>; <span class="CharOverride-3">Petru Cărare – poet, prozator, dramaturg, traducător</span>, Chișinău, 2012.&#9;<span class="Semnatura">M.Dg.</span></p>
			<p class="Heuristica-PRIMUL"><span class="titlu-12">CĂRĂUȘ, Tamara </span>(25.II.1972, Hârtopul Mare–Orhei), eseistă. După absolvirea Colegiului Pedagogic din Orhei (1991), îşi continuă studiile la Facultatea de Jurnalism şi Ştiinţe ale Comunicării a Universității de Stat din Chișinău (1991–1996) și la Facultatea de Filosofie a Universității din București, absolvind în 2001. Își ia doctoratul în litere la Universitatea bucureșteană cu o teză despre tehnicile narative în romanul postmodern. A participat la diferite proiecte de cercetare în cadrul mai multor instituţii (Colegiul Noua Europă, universităţi din Marea Britanie, Suedia, Olanda, Cehia, Austria). A debutat editorial în 2000 cu eseul <span class="CharOverride-3">Tzara mea</span>. Publică în „Sud-Est cultural”, „Jurnal de Chișinău” și susține o rubrică în revista „Contrafort”, prezentând cărţi semnate de Mircea Cărtărescu, Marta Petreu, Adrian Marino, Norman Manea, Emilian Galaicu-Păun ş.a. A fost distinsă cu câteva premii, între care Premiul Uniunii Scriitorilor din Republica Moldova şi Premiul Institutului Cultural Român (ambele în 2000). </p>
			<p class="Heuristica-BASE">În <span class="CharOverride-3">Tzara mea</span>, în <span class="CharOverride-3">Efectul Menard. Rescrierea postmodernă: perspective etice</span> (2003) şi în <span class="CharOverride-3">Capcanele identităţii</span> (2011) <span class="CharOverride-1">C.</span> dezbate atât subiecte vizând ipostaze ale literaturii de ultimă oră, cât și probleme cu caracter social, unele abordate frecvent în perioada interbelică, dar ignorate după al Doilea Război Mondial. Reflectată în paginile din <span class="CharOverride-3">Capcanele identității</span>,<span class="CharOverride-3"> </span>experiența parcursă pentru documentarea conceptului relevă un itinerar complicat, autoarea proiectând subiectul asupra prozei a doi scriitori, Ion Druță și Paul Goma. Cu un orizont deschis spre noutăţile în domeniu, <span class="CharOverride-1">C</span>. este preocupată de mecanismele identificării naționale și de modul în care acestea funcționează în contextul diversității discursurilor identitare. În fond, autoarea își exprimă pe fondul crizei identitare a celorlalți şi nevoia individuală de depășire a stării de incertitudine. Reflecțiile, marcate de accente sociologizante, corespund urgenţei de a spune şi a înțelege un prezent complicat, încă tulbure în tendinţele şi aspiraţiile lui. <span class="CharOverride-1">C.</span> explică recursul la sociologie şi îl legitimează prin importanţa, semnificaţia dramelor sociale pe care le observă şi le analizează. Eliberarea din captivitatea socialului, lupta cu trecutul, pe care autoarea refuză să și-l asume, o determină să-și conceapă discursul despre Basarabia într-o cheie analitică cioraniană. Cu numeroase incursiuni extraliterare, lucrarea <span class="CharOverride-3">Efectul Menard...</span> disociază textul literar din perspectiva implicațiilor ideologice și etice, regândirea alterității în scrisul postmodern fiind urmărită prin prisma mișcărilor „subversive”, între care un loc aparte îl au feminismul, postcolonialismul, multiculturalismul. </p>
			<p class="Heuristica___mici"><span class="CharOverride-1">SCRIERI:</span> <span class="CharOverride-3">Tzara mea</span>, Chișinău, 2000; <span class="CharOverride-3">Efectul Menard. Rescrierea postmodernă: perspective etice</span>, Piteşti, 2003; <span class="CharOverride-3">Ethnobarometer in the Republic of Moldova </span>(în colaborare cu Doru Petruţi şi Ala Roşca), Chişinău, 2006; <span class="CharOverride-3">Capcanele identităţii</span>, Chișinău, 2011.</p>
			<p class="Heuristica___m_RPR"><span class="CharOverride-1">Repere bibliografice: </span>Vitalie Ciobanu, <span class="CharOverride-3">Valsul pe eşafod</span>,<span class="CharOverride-3"> </span>Chișinău, 2001, <span class="CharOverride-3">190–198</span>; Theodor Codreanu, <span class="CharOverride-3">Basarabia sau Drama sfâşierii</span>,<span class="CharOverride-3"> </span>Galați, 2003, <span class="CharOverride-3">164–170</span>; Christian Crăciun, <span class="CharOverride-3">„Efectul Menard”</span>, LAI, 2004, 8; C. Măgură, <span class="CharOverride-3">„Efectul Menard”</span>, RL, 2004, 45; Mircea V. Ciobanu, 72577 <span class="CharOverride-3">de semne (cu spaţii albe) despre ai noştri tineri...</span>,<span class="CharOverride-3"> </span>„Sud-Est cultural”, 2005, 2; <span class="CharOverride-3">Dicţ. Chişinău</span>, <span class="CharOverride-3">106–107</span>; Vitalie Ciobanu, <span class="CharOverride-3">Neliniștea spiritului etic</span>, CF, 2011, 197–198.&#9;<span class="Semnatura">A.Bn.</span></p>
			<p class="Heuristica-PRIMUL"><span class="titlu-12">CĂRCĂLEANU, Eleonora </span>(21.II.1939, Echi&#173;măuţi–Orhei), istoric literar. Este fiica Verei (n. Comarniţchi) şi a lui Mihail Sinicliu, învăţător. Urmează studiile medii la Şcoala nr. 35 din Bucureşti, după care este elevă a Liceului „Iulia Hasdeu” din aceeaşi localitate. Între 1958 şi 1963 e studentă la Facultatea de Filologie a Universităţii din Bucureşti, secția italiană–română. În 1967 devine asistent la Catedra de limbi clasice, italiană, spaniolă a Facultăţii de Filologie a Universităţii „Al. I. Cuza” din Iaşi, unde predă limba şi literatura italiană. Parcurge toate treptele în ierarhia universitară, ajungând în 1999 profesor titular, iar între 2000 şi 2006 fiind şefa catedrei. Îşi susţine doctoratul în 1975 cu teza <span class="CharOverride-3">Leopardi în România</span>, editată în 1983. A beneficiat de mai multe burse de studiu în Italia și a fost <span class="CharOverride-3">visiting professor</span> la universitățile din Perugia, Padova, Bari, Pescara, Chieti. Debutează cu un eseu despre Leopardi în 1973 la „România literară”. </p>
			<p class="Heuristica-BASE">În <span class="CharOverride-3">Leopardi în România</span> <span class="CharOverride-1">C.</span> oferă un studiu sistematic despre receptarea operei poetului italian în ţara noastră. Sunt urmărite traducerile din italiană efectuate de-a lungul timpului, dar şi înrâuririle asupra unor scriitori români. Capitolul <span class="CharOverride-3">Traducători şi traduceri</span> conţine o analiză fină a textelor lui Leopardi transpuse în limba română de Barbu Constantinescu, Al. Pop Dafin, Mihail Strajanu, Al. Iacobescu, G. Murnu, Pimen Constantinescu ş.a., apreciindu-se că încercările acestora au avut drept merit promovarea scrierilor poetului italian şi netezirea drumului spre realizările semnate de Eta Boeriu, Tatiana Popescu sau Smaranda Bratu Stati. Secţiunea intitulată <span class="CharOverride-3">Înrâuriri şi asemănări </span>aduce o analiză comparatistă, fiind detectate zonele de interferenţă dintre Leopardi şi Duiliu Zamfirescu, Panait Cerna, Anton Naum sau Mihai Codreanu. Înrâuririlor tematice dintre lirica leopardiană şi cea eminesciană le este dedicat un capitol distinct. Studiul se încheie cu prezentarea unor aspecte ale operei poetului italian trecute prin filtrul criticii şi istoriei literare româneşti. În <span class="CharOverride-3">Repere româno–italiene</span> (1998), culegere de articole şi studii, demersul comparatist are în vedere o înţelegere tipologică a celor două culturi. Sunt reunite analize privind scriitori precum Dante, Umberto Saba, Giuseppe Ungaretti, Eugenio Montale, M. Eminescu, Duiliu Zamfirescu, Grazia Deledda ş.a. O carte de acelaşi gen este şi <span class="CharOverride-3">Miscellanea</span> <span class="CharOverride-3">italica</span> (2002). <span class="CharOverride-3">Eugenio Montale. O lectură a poeziei </span>(2002) reprezintă o analiză a cărţilor publicate de poetul italian modernist. Astfel, între <span class="CharOverride-3">Oase de sepie</span>,<span class="CharOverride-3"> Ocaziile</span>,<span class="CharOverride-3"> Furtuna şi altceva</span>, <span class="CharOverride-3">Satura</span>, <span class="CharOverride-3">Jurnal din ’71 şi din ’72</span>, <span class="CharOverride-3">Caiet de patru ani</span> şi <span class="CharOverride-3">Alte versuri </span>sunt stabilite corelaţii subtile, după ce autoarea reface printr-un demers de tip monografic geneza fiecărui volum în parte. Această metodă favorizează constituirea unor raporturi între biografie şi creaţie, în condiţiile în care o mare parte din opera lui Montale a fost scrisă într-o perioadă de criză a umanităţii. <span class="CharOverride-1">C. </span>nu uită să evidenţieze felul în care poetul italian a reuşit să depăşească sau să se desprindă de caracterul literaturii timpului său, în care dominau ţinuta luxuriantă a imaginilor şi „retoricile golite de sentimentul autenticităţii”. Din acest motiv, observă autoarea, poezia lui Montale e lipsită încă din primele ei faze de imagini redundante şi artificii formale, ca să ajungă în ultimele volume la o simplitate nobilă. <span class="CharOverride-1">C. </span>dovedeşte o bună cunoaştere a literaturii italiene din Novecento şi în lucrarea <span class="CharOverride-3">Giuseppe</span> <span class="CharOverride-3">Ungaretti</span> <span class="CharOverride-3">şi</span> <span class="CharOverride-3">alte</span> <span class="CharOverride-3">contribuţii</span> <span class="CharOverride-3">literare</span> <span class="CharOverride-3">italiene</span> (2008). A publicat şi câteva cursuri universitare: <span class="CharOverride-3">Due</span> <span class="CharOverride-3">secoli</span> <span class="CharOverride-3">di</span> <span class="CharOverride-3">letteratura</span> <span class="CharOverride-3">italiana</span>. <span class="CharOverride-3">Duecento</span>. <span class="CharOverride-3">Trecento</span> (1998) și <span class="CharOverride-3">Tre</span> <span class="CharOverride-3">correnti</span> <span class="CharOverride-3">letterarie</span> <span class="CharOverride-3">italiane. L’Umanesimo</span>, <span class="CharOverride-3">il</span> <span class="CharOverride-3">Rinascimento</span> <span class="CharOverride-3">e</span> <span class="CharOverride-3">il</span> <span class="CharOverride-3">Barocco</span> (1999).</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Leopardi</span> <span class="CharOverride-3">în</span> <span class="CharOverride-3">România</span>, Bucureşti,1983; <span class="CharOverride-3">Repere</span> <span class="CharOverride-3">româno</span>–<span class="CharOverride-3">italiene</span>, Iaşi, 1998; <span class="CharOverride-3">Due</span> <span class="CharOverride-3">secoli</span> <span class="CharOverride-3">di</span> <span class="CharOverride-3">letteratura</span> <span class="CharOverride-3">italiana</span>. <span class="CharOverride-3">Duecento</span>. <span class="CharOverride-3">Trecento</span>, Iaşi, 1998; <span class="CharOverride-3">Tre</span> <span class="CharOverride-3">correnti</span> <span class="CharOverride-3">letterarie</span> <span class="CharOverride-3">italiane. L’Umanesimo</span>, <span class="CharOverride-3">il</span> <span class="CharOverride-3">Rinascimento</span> <span class="CharOverride-3">e</span> <span class="CharOverride-3">il</span> <span class="CharOverride-3">Barocco</span>, Iaşi, 1999; <span class="CharOverride-3">Miscellanea</span> <span class="CharOverride-3">italica</span>, Iaşi, 2002; <span class="CharOverride-3">Eugenio</span> <span class="CharOverride-3">Montale. O lectură</span> <span class="CharOverride-3">a poeziei</span>, Iaşi, 2002; <span class="CharOverride-3">Giuseppe</span> <span class="CharOverride-3">Ungaretti</span> <span class="CharOverride-3">şi</span> <span class="CharOverride-3">alte</span> <span class="CharOverride-3">contribuţii</span> <span class="CharOverride-3">literare</span> <span class="CharOverride-3">italiene</span>, Iaşi, 2008.</p>
			<p class="Heuristica___m_RPR"><span class="CharOverride-1">Repere bibliografice: </span>Ştefan Avădanei, <span class="CharOverride-3">Leopardi şi literatura română</span>, CRC, 1983, 19; Giorgio Caragiani, <span class="CharOverride-3">„Leopardi</span> <span class="CharOverride-3">în</span> <span class="CharOverride-3">România”</span>, „Esperienze letterarie” (Napoli), 1984, 2; Dragoş Cojocaru, <span class="CharOverride-3">„Eugenio</span> <span class="CharOverride-3">Montale. O lectură a poeziei”</span>, CL, 2002, 3; Mauro Barindi, <span class="CharOverride-3">„Miscellanea italica”</span>, CL, 2003, 12;<span class="CharOverride-3"> </span>Noretta Jucan, <span class="CharOverride-3">„Eugenio</span> <span class="CharOverride-3">Montale</span>. <span class="CharOverride-3">O lectură</span> <span class="CharOverride-3">a</span> <span class="CharOverride-3">poeziei”</span>, ST, 2006, 9.&#9;<span class="Semnatura">Ș.A.</span></p>
			<div class="_idGenObjectLayout-1">
				<div id="_idContainer008">
					<div id="_idContainer006" class="Basic-Text-Frame">
						<p class="Titlu-Nume-H"><span class="titlu-12">CĂRTĂRESCU, Mircea</span></p>
						<p class="Titlu-mic-DATE"> (1.VI.1956, Bucureşti), poet, prozator, eseist, traducător. </p>
					</div>
					<div id="_idContainer007" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03_DGLR_C_203-313_Mcalinescu-web-resources/image/MC01.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Mariei (n. Badislav) şi al lui Constantin Cărtărescu, inginer, ziarist. Urmează Liceul „Dimitrie Cantemir” din Bucureşti, apoi Facultatea de Limba și Literatura Română, secţia română–engleză, pe care o absolvă în 1980 cu o teză de licenţă despre poezia postumă a lui M. Eminescu; rescrisă, teza – incursiune psihanalitică minuţioasă în arcanele imaginarului „nocturn” eminescian – va fi publicată în 1992 sub titlul <span class="CharOverride-3">Visul chimeric</span>. Este membru de prim-plan al unor cenacluri studenţeşti bucureştene, medii de formare definitorii pentru generaţia căreia îi aparţine: Cenaclul de Luni (condus de Nicolae Manolescu) şi cenaclul Junimea (condus de Ov. S. Croh&#173;mălniceanu). Va fi prezent şi în două volume colective produse de aceste cenacluri – <span class="CharOverride-3">Aer cu diamante</span> (1982, împreună cu Traian T. Coşovei, Florin Iaru și Ion Stratan) şi <span class="CharOverride-3">Desant ’83</span> (alături de alţi peste douăzeci de prozatori optzecişti). Până în 1989 lucrează ca profesor de română la o şcoală generală din Bucureşti, funcţionar la Uniunea Scriitorilor şi redactor la revista „Caiete critice”. Din 1991 îşi începe cariera universitară la Catedra de literatură română din cadrul Facultăţii de Litere bucureştene, devenind conferenţiar în 2004. Coordo&#173;nează cenaclul Litere (1994–1999). Devine doctor în filologie în 1999 cu teza <span class="CharOverride-3">Postmo&#173;dernismul românesc</span>, coordonată de Paul Cornea. În ultimele două decenii scriitorul a devenit un brand de succes intern şi internaţional, fără termen de comparaţie în România postdecembristă. Cărţile – apărute şi în zeci de ediţii în limbi străine – i-au fost vândute în sute de mii de exemplare. Începând cu ediţia franceză a <span class="CharOverride-3">Visului</span>, din 1992, scrierile lui <span class="CharOverride-1">C.</span> au fost traduse în engleză, franceză, germană, italiană, spaniolă, portugheză, greacă, ebraică, suedeză, norvegiană, polonă, neerlandeză, irlandeză, maghiară, bulgară, sârbo-croată, bască. A fost recompensat cu numeroase premii, între care Premiul Uniunii Scriitorilor, Premiul Academiei Române, Premiul Uniunii Latine, Premiul Vilenica, Premiul Haus der Kulturen der Welt ş.a. Texte i-au fost incluse în peste douăzeci şi cinci de antologii internaţionale. Bursier Fulbright, apoi al Colegiului Rockefeller şi al New Europe College, a primit şi o bursă oferită de Akademie Schloss Solitude ş.a., este invitat la numeroase târguri de carte din străinătate. A fost decorat de statul francez cu Ordinul Artelor şi Literelor în grad de Cavaler (2010). Este căsătorit cu scriitoarea Ioana Nicolaie.</p>
			<p class="Heuristica-BASE">Alături de alţi congeneri, <span class="CharOverride-1">C.</span> a debutat în revista „Convingeri comuniste” a Asociaţiei Studenţilor Comunişti din Bucureşti (1978); debutul „oficial” rămâne însă un grupaj poetic publicat în „România literară” tot în 1978, cu o prezentare de Nicolae Manolescu. Debutează editorial în 1980 cu volumul de versuri <span class="CharOverride-3">Faruri, vitrine, fotografii</span>. Primirea entuziastă din partea criticii de autoritate, confirmată şi de Premiul Uniunii Scriitorilor, va provoca contrareacţii virulente, în contextul cultural-politic dificil din epocă, marcat de ascensiunea protocronismului ca doctrină culturală a naţional-comunismului ceauşist şi de scandalurile de plagiat care-i incriminau pe unii membri ai grupării. „Cosmopolitul” <span class="CharOverride-1">C.</span> devine ţintă predilectă a serialelor pamfletare orchestrate de cei din jurul lui Eugen Barbu la revista „Săptămâna”, căpătând astfel notorietate şi legitimitate „subversivă” prin intermediul posturilor de radio occidentale. Volum eterogen, cu scăderi evidente (secţiunea „virgiliană” <span class="CharOverride-3">Georgicele</span> nu depăşeşte nivelul unor parodii studenţeşti „cu şopârle” la adresa modelului bucolico-idilic confiscat oficial), <span class="CharOverride-3">Faruri vitrine, fotografii</span> conţine aproape toate ingredientele care-l vor impune pe <span class="CharOverride-1">C.</span> ca „lider” poetic al generaţiei sale: vizionarismul romantic înalt, camuflat în veşmântul <span class="CharOverride-3">high tech</span> al intertextualismului parodic, combinaţia de ironie demitizantă şi sentimentalitate visătoare, enorma disponibilitate lexicală, imagistică şi asociativă, orchestrată pe principiul magic al analogiilor universale, limbajul neoenciclopedist ce aspiră, arghezian, „să prindă universul cu iţele”. Metafora specular-spectaculară a caleidoscopului, intertextualitatea generalizată, concreteţea hipersenzorială şi vizualitatea nesăţioasă îi caracterizează, de asemenea, poetica al cărei „caragialism” colocvial maschează un eminescianism obsedant. Luxuriantă şi tentaculară, lirica sa „uimeşte”, şochează. Filonul „balcanic” al cântecului de lume, de la Văcăreşti, Costache Conachi şi Anton Pann până la romanţa minulesciană, concreteţea senzorială a lui Tudor Arghezi, imagismul policrom al lui Ilarie Voronca şi la obiectualismul de bazar ludic al lui Leonid Dimov ş.a., îndreptăţesc încadrarea poetului în galeria „sudicilor”, risipitori ai propriului talent. Cu precizarea că risipitorul <span class="CharOverride-1">C. </span>se va dovedi şi un excelent administrator al propriei opere. Cu ecouri din T.S. Eliot (<span class="CharOverride-3">The Waste Land</span>), <span class="CharOverride-3">Căderea</span>, poemul reprezentativ de aici, e plasat, simbolic, în deschidere, indicând o geneză şi o apocalipsă, o „cădere” din paradisul formelor pure, înalte, în derizoriul unui cotidian fără orizont („Toamna s-a cărăbănit, dracu s-o ia/ şi nu mai putem să mergem la o bere”). Încă de acum se poate observa predilecţia pentru poemul intertextual amplu, narativ şi, la limită, epopeic, desfăşurat stereofonic pe mai multe niveluri de semnificaţie şi capabil să reformuleze – prin falsă deriziune – vechi tradiţii ale literaturii din toate timpurile. Campionul postmodernismului poetic se dovedeşte a fi, de la început, un romantic sub acoperire sau, după propriile-i afirmaţii, un „mistic” deghizat în „burghez”. Consacrarea poetică va spori odată cu <span class="CharOverride-3">Poeme de amor</span> (1983). Modelele externe cele mai importante ale poeziei lui <span class="CharOverride-1">C.</span> şi ale întregii sale generaţii sunt cele americane, prozaice, cotidianiste şi biografiste – poeţii beatnici în primul rând – pe fondul unei sensibilităţi pop-rock de tip <span class="CharOverride-3">flower power</span>, ea însăşi programată de romantism şi suprarealism. Absenţa caracterului vaticinar şi protestatar manifest la Allen Ginsberg, Charles Olson, Robert Creeley, Lawrence Ferlinghetti s-ar justifica, în principiu, prin „domesticirea estetică” operată de totalitarism, cu energiile contestatare deviate către subvertirea ironico-parodică a limbajelor canonice; lipseşte, de asemenea, dimensiunea anticapitalistă, stângistă a beatnicilor. De fapt, <span class="CharOverride-1">C.</span> e, structural, un artist „evazionist”, ale cărui ambiţii de performanţă vizează canonul estetic, polemizând implicit cu versiunea populistă, angajată şi patriotic-revoluţionară impusă, în România anilor ’70–’80, de Adrian Păunescu. Unii comentatori, între care Cornel Regman şi Marin Mincu, au acuzat caracterul de „artizanat minor” al poeziei sale; într-un articol programatic (<span class="CharOverride-3">Cuvinte împotriva maşinii de scris</span>), <span class="CharOverride-1">C.</span> s-a apărat invocând caracterul „texistenţial” (un continuum text-existenţă) şi eminamente performativ în raport cu „narcisismul” modernismului înalt, „scriptic”. „Manierismul” care i-a fost, de asemenea, imputat trebuie înţeles în sens tipologic, un model deseori citat fiind Giambattista Marino („Poetul, dacă nu-i în stare să uimească, să meargă mai bine la ţesală”). <span class="CharOverride-3">Ars poetica</span> şi <span class="CharOverride-3">ars amandi</span> totodată, cu o notă de romanţă kitsch asumată ironic, <span class="CharOverride-3">Poeme de amor</span> mobilizează, pe fondul unui Bucureşti mitologizat fastuos pornind de la cotidianul imediat (<span class="CharOverride-3">Zeppeline peste Piaţa Obor</span>), o întreagă „paradă” erotico-estetică, mobilizând deopotrivă „arsenalul” poeziei de dragoste a lumii şi toată gama de seducţii a propriei poezii. Vădind abilităţi regizorale de <span class="CharOverride-3">commedia dell’arte</span>, amplul poem <span class="CharOverride-3">O seară la operă</span> îşi „uimeşte” cititorii trecându-i prin istoria parodică a poeziei româneşti canonice şi prefigurând epopeea livrescă din <span class="CharOverride-3">Levantul</span> (1990). Un posibil model îl oferă James Joyce în fragmentul <span class="CharOverride-3">Boii soarelui</span> sau Herman Hesse în <span class="CharOverride-3">Lupul de stepă</span>. Alt text de referinţă e <span class="CharOverride-3">Poema chiuvetei</span>, replică „obiectualistă” la <span class="CharOverride-3">Luceafărul</span> eminescian. Ambiţiile vizionar-totalizante devin manifeste în <span class="CharOverride-3">Totul</span> (1985), enormă proiecţie biografistă pe un ecran psihanalitic care conţine deja schema romanelor lui <span class="CharOverride-1">C. </span>din deceniul ce urmează. În aceeaşi perioadă sunt scrise poemele ce vor alcătui, în 1994, volumul <span class="CharOverride-3">Dragostea</span>, în care descoperirea fericirii intimist-matrimoniale şi a bucuriilor paternităţii devine armătura tematică a unei replici la poezia domestică a lui Tudor Arghezi; amorul devine, la rându-i, dragostea definită, din motto, în termenii apostolului Pavel, dar şi ca principiu ce mişcă, dantesc, „sori şi alte astre”. Apar, şi aici, pe lângă delicate piese „de cameră”, megaviziuni genezice şi apocaliptice, mari scenarii psihanalitice, titanomahii burleşti ale obiectelor. Capodopera lui <span class="CharOverride-1">C.</span> rămâne, fără îndoială, epopeea eroi-comică <span class="CharOverride-3">Levantul</span> – „comedie a literaturii” şi replică postmodernă, de mare virtuozitate orchestrală, la <span class="CharOverride-3">Ţiganiada</span> lui Ion Budai-Deleanu, ce închide în bucla ei istorică o întreagă genealogie a literaturii române: de la poemul <span class="CharOverride-3">Conrad</span> al paşoptistului Dimitrie Bolintineanu şi scrisorile lui Ion Ghica la poezia muntenească postpaşoptistă, trecând prin Eminescu, Arghezi, Bacovia, Blaga, Ion Barbu, Dimov, până la Nichita Stănescu şi la autocanonizatul <span class="CharOverride-1">C.</span>, marcat ca prezenţă a unei absenţe. „Eposul” fantezist (iluzie artistică şi pretext) este dat de o naraţiune maritimă de aventuri, „cu piraţi” mediteraneeni, având ca protagonişti pe Manoil şi pe Iaurta Chiorul. Înainte de a debuşa în spaţiul sacru, hermetic al Halucianariei – şi, printr-o nouă răsucire biografistă, în mintea Autorului real care, aflat la vârsta christică într-un „greu moment” al vieţii sale, „cloceşte” această „jucărea” în bucătăria unui bloc din Colentina –, naraţiunea, tocmită în versuri de mare virtuozitate livrescă în registru muntean de epocă, prinde în ţesătura ei o întreagă <span class="CharOverride-3">forma mentis </span>balcano-orientală, sugerând o efigie fantasmatică a identităţii locale născută din mintea unui autor-demiurg cu ambiţii absolutist-luciferice („Alef la puterea Alef, Dumnezeu la puterea Dumnezeu”); el încearcă, prin încrederea nelimitată în puterile literaturii, să-şi conjure precaritatea şi efemeritatea existenţială. Puterile literaturii se confundă, deocamdată, cu cele ale poeziei, astfel încât postmodernismul <span class="CharOverride-3">Levantului</span> va fi privit ca „piatră tombală peste istoria poeziei româneşti” (Florin Manolescu). Scris în preajma revoluţiei din 1989 şi apărut imediat după, „poemationul” conţine şi o punere în scenă comico-satirică a revoluţiei de la 1848 (va fi de altfel reprezentat, în 1999, de regizoarea Cătălina Buzoianu), cu o dimensiune politică subversivă la adresa marelui proiect propagandistic al ceauşismului, „epopeea naţională”. În mod ironic, cea mai valoroasă scriere a celui mai tradus scriitor român postdecembrist este una intraductibilă, idiomatică prin cosmosul de referinţe literare autohtone. După această „apocalipsă” a maximalismului poetic, nu mai rămâne decât opţiunea abandonului sau a minimalismului, eventual a recuperării unor materiale mai vechi, de virtuozitate artizanală, precum sonetele de tinereţe publicate în anii 2000. Minimalismul va fi accesat, rezidual, în poemele scrise în anii ’90 şi intrate, două decenii mai târziu, în sumarul volumului <span class="CharOverride-3">Nimic</span> (2010). Sunt texte cumva „postume”, la foc mic, visător-intimiste, în care poetul se desparte de vechea sa identitate cu tandreţe şi nostalgie. Predilecţia pentru blues şi autolamentaţie, paroxistică în „ohtaturile” din <span class="CharOverride-3">Poeme de amor</span>, capătă acum valenţe noi<span class="CharOverride-3">.</span> Poemul-prag, indicat ca atare în <span class="CharOverride-3">Nimic</span>, este <span class="CharOverride-3">Occidentul</span>, unde, după izolaţionismul anilor ’80, şocul primei călătorii postcomuniste în Statele Unite ale Americii apare ca revelaţia unui zid al plângerii, al expierii şi al despărţirii de iluziile alimentate de megalomania lirică a ceauşismului târziu. Pentru un scriitor care vrea totul de la literatură, despărţirea de poezie devine prioritară în asemenea condiţii (când poezia nu mai oferă, socialmente, „nimic”). O decizie de pe urma căreia va rezulta una dintre cele mai spectaculoase reinventări auctoriale din literatura română postdecembristă. Rămâne, de asemenea, nostalgia pentru cantautorii pop-rock şi folk care i-au marcat tinereţea, consemnată în mai multe poeme. Din unii a şi tradus (Bob Dylan, <span class="CharOverride-3">Suflare în vânt</span>, 2012).</p>
			<p class="Heuristica-BASE">Cum toate volumele de poezie ale lui <span class="CharOverride-1">C.</span> de până la <span class="CharOverride-3">Levantul</span> au proporţii romaneşti şi valenţe epice, era firească deplasarea treptată a autorului către o proză puternic impregnată de poezie, totul fiind, bineînţeles, impregnat de biografic, biograficul de fantezie, iar fantezia de fantasme obsedante din „subteranele” inconştientului. Lirismul este totuşi absent din hiperrealista <span class="CharOverride-3">Păianjeni de pământ</span>, povestire ce încheie sumarul antologiei <span class="CharOverride-3">Desant ’83</span>, dar deschide un întreg univers (auto)ficţional. El apare, la cel mai înalt nivel al său, abia în nuvelele din volumul <span class="CharOverride-3">Visul</span> (1989), mutilat de cenzură prin eliminarea a două piese (prologul <span class="CharOverride-3">Ruletistul</span> şi epilogul <span class="CharOverride-3">Arhitectul</span>), prin eliminarea unor pasaje erotice şi prin modificarea titlului unei nuvele (<span class="CharOverride-3">Jocul</span> în loc de <span class="CharOverride-3">Mendebilul</span>). Cartea va fi retipărită, în versiune necenzurată, sub titlul <span class="CharOverride-3">Nostalgia</span>, în 1993, şi va beneficia de o receptare neobişnuită: zece ediţii româneşti (unele subintitulate „roman”) şi numeroase traduceri (<span class="CharOverride-3">Mendebilul</span>, <span class="CharOverride-3">Gemenii</span> şi <span class="CharOverride-3">R.E.M.</span> au apărut şi sub forma unor cărţi autonome). Deşi <span class="CharOverride-3">Visul</span> marca, apăsat, opţiunea nervaliană a autorului pentru „a doua viaţă”, pentru interioritate onirică şi imaginar, noul titlu trimite la o „mistică a postmodernităţii” şi surprinde, memorabil, o sensibilitate caracteristică: melancolică, visătoare, postsimbolistă, stilizată în manieră pop-art. Proza lui <span class="CharOverride-1">C.</span> renunţă la „vălul” ironic-parodic, „diurn” şi „caragialian” al poeziei, în favoarea „noctunului” liric, obsesional şi fantasmatic. Jorge Luis Borges şi Gabriel García Márquez, Ernesto Sábato şi Julio Cortázar, Hermann Hesse şi J.D. Salinger, Eminescu şi Mircea Eliade sunt modele imediat identificabile în textura celor cinci proze ale <span class="CharOverride-3">Nostalgiei</span>, prima fiind o metaforă a creaţiei şi o parabolă borgesiană a riscului, cu un narator ridicat şi coborât de „ruleta rusească” a destinului; ultima – o proliferare macrantropică de tip SF a identităţii unui aparent banal artist genialoid, a cărui artă îl dilată la proporţii de Mare Arhitect al Universului. <span class="CharOverride-1">C.</span> impresionează, aici, ca extraordinar poet „matein” al Bucureştiului spectral dintre Obor şi Colentina, cu subterane demonic-feerice ca în <span class="CharOverride-3">Pe strada Mântuleasa</span> de Mircea Eliade, dar şi prin combinaţia de eminescianism oniric şi metafizic, realism magic sud-american, sensibilitate estetizantă, simbolist-decadentă şi romantism hippie. Miezul cărţii îl constituie cele trei nuvele ale copilăriei şi adolescenţei „damnate”. <span class="CharOverride-3">Mendebilul</span>, mitologizare memorabilă a „subsolurilor” copilăriei în decor de bloc comunist, unde un copil tarat psihic (Dan Nebunul), venit de nu se ştie de unde şi metamorfozat într-un soi de profet iluminat, devine „legislator” (printr-un decalog bizar) al microcomunităţii infantile şi se vede compromis în faţa tovarăşilor de joacă prin revelaţia erotismului său precoce. Reciclare <span class="CharOverride-3">flower power</span> a erosului eminescian, <span class="CharOverride-3">Gemenii</span> e, în schimb, o naraţiune „romantică” a ieşirii (traumatice) din adolescenţă printr-o uniune sexuală mistică şi androgină în subsolul oniric, populat de fluturi, al Muzeului Antipa. Dincolo de arcanele simbolizante, ceea ce imprimă tensiune dramatică acestei nuvele de atmosferă este zbaterea timid-genialoidului, „nervalianului” Andrei, licean din medii proletare, îndrăgostit fără speranţă de sofisticata, frivola şi inaccesibila Gina, venită dintr-un cartier „aristocratic” al protipendadei. Şi aici <span class="CharOverride-1">C.</span> reuşeşte să dea pregnanţă estetică şi forţă mitologică unei lumi neexplorate artistic, dincolo de poncifele romanelor sau filmelor populare: copilăria şi adolescenţa „la bloc” şi liceul sedus de moda hippie. Totul pe fundalul unei combinaţii între cotidianul cenuşiu, apăsător al Bucureştiului comunist şi strălucirile intimiste ale celui interbelic, scufundat în enigmă şi vrajă. Mai exact, între poezia deprimantă a cartierelor muncitoreşti şi balcanismul pitoresc al mahalalelor de altădată. <span class="CharOverride-1">C.</span> conferă acestor vârste o mitologie specifică în care s-au regăsit mulţi dintre cititorii deceniului al zecelea din secolul trecut şi care a contribuit la mitologizarea scriitorului însuşi. Farmecul pitoresc al periferiei obsedate de prestigiul centrului se regăseşte şi în psihedelica <span class="CharOverride-3">R.E.M.</span> (cu un titlu indicând mişcarea rapidă a pupilelor din timpul somnului paradoxal), unde naratorul – seducător blazat – se retrage într-un colţ al „pânzei” textuale (o metaforă-cheie a scrisului lui <span class="CharOverride-1">C.</span> este, încă de la debut, păianjenul), manipulându-şi „victima” (Svetlana-Nana) pe calea unei anamneze în aceeaşi lume magică a iniţierilor din copilărie şi adolescenţă, cu ataşante incursiuni în mediile ţigăneşti infantile; intră în scenă şi o nouă versiune a adolescentului-profet, „monstru” damnat, tarat fizic şi supradotat intelectual (eliadescul Egor). Naraţiunea pendulează continuu între fabulosul vârstelor dintâi şi coşmarul unui prezent traumatic, exorcizat printr-o serie de nu-uri ce răstoarnă da-urile din finalul romanului joycean <span class="CharOverride-3">Ulysses</span>. Dilatată şi inegală, fără arta compoziţională impecabilă din <span class="CharOverride-3">Mendebilul</span> şi tensiunea din <span class="CharOverride-3">Gemenii</span>, <span class="CharOverride-3">R.E.M.</span> rămâne totuşi cea mai complexă şi mai spectaculoasă dintre nuvelele lui <span class="CharOverride-1">C.</span> Exorcizarea psihanalitică a traumei separării gemenilor şi a unei adolescenţe dificile, marcată de complexe sexuale şi de o agresiune homosexuală ratată asupra protagonistului, asigură axul microromanului <span class="CharOverride-3">Travesti</span> (1994). În realitate, e mai mult o nuvelă extinsă „despre splendoarea şi abjecţia adolescenţei”. Conflictul dintre maturitate şi imaturitate, dominant, ca şi motivul dublului sau „copilul divin”, cu ecouri din Carl Gustav Jung, Otto Rank sau Károly Kerényi, ar fi un alt „motor narativ” al acestei scrieri dilatate, sufocată adesea de patetismul unui baroc stilistic flamboaiant, dar cu cîteva secvenţe puternice despre promiscuitatea tulbure a taberelor de elevi şi despre metamorfoza negativă a „fetiţelor” în „femei”. De la Ov. S. Crohmălniceanu, s-a glosat mult despre eminescianismul profund al prozei lui <span class="CharOverride-1">C.</span> Vizionarismul eminescian („genial”, „luciferic”, „absolutist”) e, într-adevăr, obsedant la nivelul structurilor de adâncime, şi dacă <span class="CharOverride-3">Visul chimeric</span> a putut fi citit ca un „tribut” interpretativ, un controversat articol-colaj, <span class="CharOverride-3">Fapte</span>, publicat în grupajul demitizant al revistei „Dilema” (265/ 1998), a fost receptat ca un atac de gust îndoielnic la adresa lui Eminescu; există la <span class="CharOverride-1">C.</span> o „anxietate a influenţei” şi o rivalitate obsesivă faţă de marele model. Complexul afirmării, nevoia nevrotică de performanţă, de a se măsura sau compara permanent cu „cei mai mari” scriitori afini (din literatura română sau universală) şi de a-i depăşi domină paginile din <span class="CharOverride-3">Jurnal </span>(I–III, 2001–2011), ţinut din adolescenţă şi publicat secvenţial, cu retuşări ale pasajelor prea intime. Fragmentele apărute, datând din perioada 1990–2010, subordonează toate aspectele vieţii artistului (în măsura în care le expun) „demonismului” creator, într-un spectacol al vulnerabilităţii megalomaniacale şi autocentrate. Supratema o constituie reinventarea de sine prin geneza, receptarea şi managerizarea promoţională a trilogiei romaneşti <span class="CharOverride-3">Orbitor</span> (1996–2007), alcătuită din <span class="CharOverride-3">Aripa stângă</span>,<span class="CharOverride-3"> Corpul </span>și <span class="CharOverride-3">Aripa dreaptă</span>. După semieşecul cu <span class="CharOverride-3">Travesti</span>, pariul lui <span class="CharOverride-1">C.</span> cu romanul devine presant, angajând cele mai profunde resorturi ale fiinţei; nu e vorba despre orice roman, ci de unul „total”. Exorcizare psihică a unui <span class="CharOverride-3">hybris</span>, dar şi punere în scenă a obsesiei centrale a autorului: dublul, reunificarea fiinţei scindate, recuperarea copilului divin de către matur. <span class="CharOverride-3">Orbitor</span> se vrea, de fapt, a fi o scriptură, o „evanghelie după Mircea” prin care se exprimă un ales, un iluminat, instrument al unei conspiraţii metafizice universale cu epifanii politice înregistrate de-a lungul câtorva sute de ani. Foarte special este romanul de familie, cu genealogiile fabuloase ale mamei (Maria din Tântava, fată simplă venită la oraş în interbelic, cu strămoşi balcano-slavi gnostici şi bogomili) şi ale tatălui (bănăţeanul Costel, naiv ucenic al unei şcoli de partid, cu îndepărtate şi nobile rădăcini poloneze şi hasidice), totul, culminând cu întâlnirea lor, stând sub semnul predestinării misterioase. O vecinătate literară imediat recognoscibilă este metaficţiunea paranoidă a lui Thomas Pynchon (<span class="CharOverride-3">V</span>, în special), grefată pe un autobiografism oniric de tip M. Blecher şi (din nou) pe modelele sud-americane ale lui Márquez şi Sábato, dar şi pe tipare ale textelor sacre sau ezoterice. Automitologizarea „cosmică” va fi marcată inclusiv prin însemnări de jurnal şi interviuri unde <span class="CharOverride-1">C. </span>se prezintă în ipostaza platonică şi romantică a artistului-medium, inspirat şi ales de Dumnezeire în vederea scrierii Cărţii mântuitoare, <span class="CharOverride-3">imago mundi</span> şi punere în abis a totului menit să răscumpere spaima de nimic a fiinţei efemere. Meta-, mega- şi autoficţiune cosmogonică şi apocaliptică, <span class="CharOverride-3">Orbitor</span> este un vortex în care autobiograficul debuşează în hagiografic, experienţa personală şi genealogia familială fiind marcate – sub semnul mistic al fluturelui – de intervenţia „mesagerilor” sectei de „Ştiutori” din ţinutul transcendent Orbitor, prin codul secret Tikitan, prezent în folclorul copiilor; cel mai important mesager şi însoţitor al „alesului” Mircea este hermeticul Herman, personaj fantastic mai bine reliefat decât acela al naratorului eponim pe care îl salvează şi consiliază. Realismul magic în variantă balcanică, proiectat în istoria mirobolantă a sectelor din satul matern Tântava, dă unele dintre cele mai bune pagini de proză ale lui <span class="CharOverride-1">C.</span> Aproape tot ce ţine de atmosferă, de imaginarul autobiografic şi genealogic sau de fantezia metafizică (prodigioasă) e remarcabil în <span class="CharOverride-3">Orbitor</span>, însă, în pofida matriţei „fractalice”, programată să absoarbă, tentacular, toate dimensiunile existenţei, de la infinitul mic infracelular până la metagalactic, „spaţiul mental” nu se încheagă ca roman, rămânând un caleidoscop modular de nuvele corespondente, deviat, de la un punct încolo, într-o superproducţie mistico-politică. Totul e excesiv, de la imaginarul ezoteric al fluturelui diafan la cel anatomico-celular, teratomorf sau sexual, într-un stil de un manierism flamboaiant care, vrând să-şi „orbească” cititorii, riscă să provoace saturaţie prin supraîncărcarea demonstrativă şi decorativismul strident, îmbibat de solemnitate lirică. Lipsit de aderenţă reală la moral, social şi istoric, textul ridică semne de întrebare pe măsură ce, de la un volum la altul, creşte ponderea nivelului „realist”, în flagrant contrast cu emfaza stilului oracular, profetic („Căci suntem omizi şi vom deveni fluturi...”), vădind o schizoidie estetică între nivelul verosimil şi cel fabulatoriu. Personajele cele mai conturate sunt, cu una-două excepţii, creaturile transumane, estropiaţii şi monştrii (Herman, Soile, Monsieur Monsù), în vreme ce oamenii „normali” apar, cu puţine excepţii, ca nişte artefacte lipsite de interioritate. Atât interbelicul, cât mai ales comunismul românesc sunt reconstituite exterior printr-o colecţie de clişee specifice, perioada ceauşistă fiind recuperată într-o colecţie de oralităţi pamfletare şi bancuri obscene, iar evenimentele din decembrie 1989 în satiră de tabloid. În registru triumfalist se derulează în schimb apoteoza din final, cu explozia apocaliptică a Bucureştiului, revenirea personajelor din <span class="CharOverride-3">Nostalgia</span> şi întâlnirea transfiguratoare a lui Mircea cu geamănul său Victor (şi cu propria alteritate) pe ruinele Casei Poporului. În totul, <span class="CharOverride-3">Orbitor</span> se prezintă ca o megaficţiune egofilă cu reuşite extraordinare şi căderi pe măsură, copleşitoare ca proiect, dar care nu poate fi susţinută de precaritatea butaforiei istorice şi de un personaj-narator (Mircişor/ Mircea) al cărui „salt” brusc din copilărie la maturitate apare la fel de nemotivat narativ ca şi comportamentul său matur, de scrib ales pentru dicteul Ştiutorilor. </p>
			<p class="Heuristica-BASE">Despărţirea de optzecism şi de postmodernism a lui <span class="CharOverride-1">C.</span> se produce treptat, de-a lungul anilor <span class="CharOverride-7">’</span>90, când „poetul-fanion” al generaţiei se desprinde în „alergător solitar” pe o orbită „planetară” alimentată de progresia geometrică a traducerilor şi a promovării externe,  urmând „gloriei” interne, nu lipsită de controverse, şi marelui succes în rândul tinerilor. Pornind de la repere-standard ale bibliografiei internaţionale (Gianni Vattimo, Jean-François Lyotard, plus utopia globalistă a lui Francis Fukuyama), <span class="CharOverride-3">Postmodernismul românesc</span> (1999) reprezintă sinteza discursului de legitimare a acestui fenomen de tip optzecist, dublată de un (discret) discurs de autolegitimare, conţinând o artă poetică personală şi o filosofie pe măsură. Un discurs de tip mesianic, în care un curent „asianic”, anticlasic, la început „subteran”, ilustrat de scrieri ex-centrice ca <span class="CharOverride-3">Istoria ieroglifică</span> sau <span class="CharOverride-3">Ţiganiada</span>, străbate istoria noastră literară pentru a ieşi la suprafaţă în secolul al XX-lea, „vestind” schimbarea de paradigmă impusă de acţiunea optzeciştilor. Celebratul relativism postmodern se dovedeşte însă procustian şi dogmatic din perspectiva decupajului istoric propus (care devine astfel nu doar tipologizant, ci şi valorizant), iar atitudinea auctorială, deşi clamează relativismul şi dezideologizarea, se arată a fi una extrem de ideologizantă, în parametrii globalismului neoliberal. Dincolo de locurile comune ale teoriei culturale postmoderne, trecute printr-un filtru românesc, cartea, controversabilă în multe privinţe, oferă o atractivă introducere în materie, cu nerv polemic şi formulări critice adeseori inspirate, ce „are totuşi meritul de a fi impus un concept şi de a fi fixat fizionomia literară a generaţiei <span class="CharOverride-7">’</span>80” (Nicolae Manolescu). Culegeri ocazionale ca <span class="CharOverride-3">Pururi tânăr, înfăşurat în pixeli</span> (2003) sau <span class="CharOverride-3">Ochiul căprui al dragostei noastre</span> (2012) reunesc cronici subiective despre autori afini, amintiri personale definitorii, texte de atitudine, eseuri de (auto)promovare culturală şi, ocazional, reverii prozastice (unele notabile, precum romanţata <span class="CharOverride-3">Zaraza</span> sau fragmentele despre Bucureşti). Dacă teoreticianul şi eseistul <span class="CharOverride-1">C.</span> se situează la un nivel net inferior prozatorului şi mai ales poetului, la nivel mai de jos se situează, de departe, publicistul politic angajat. Articolele publicate din 2003 în „Jurnalul naţional” şi adunate în 2005 în culegerea <span class="CharOverride-3">Baroane!</span> (trimiţând la pamfletul arghezian), ca şi cele semnate ulterior în „Evenimentul zilei”, navighează catastrofist, fără acuitate analitică şi pregnanţă expresivă, printre clişeele dreptei civic-liberale. Contaminarea de acest discurs publicistic (după cum chiar <span class="CharOverride-1">C.</span> mărturiseşte în <span class="CharOverride-3">Jurnal</span>) e benefică în planul notorietăţii şi impactului comercial, însă alterează filonul înalt al literaturii autorului. Atât ultimul volum al romanului <span class="CharOverride-3">Orbitor</span> (cu reconstrucţia alegoric-pamfletară a butaforiei comuniste şi a celei revoluţionare din decembrie 1989), cât şi popularul <span class="CharOverride-3">De ce iubim femeile </span>(2004) sau <span class="CharOverride-3">Frumoasele străine</span> (2010) – primul cuprinzând secvenţe scrise pentru reviste <span class="CharOverride-3">glossy</span>, iar al doilea având ca punct de plecare experienţe scriitoriceşti transfrontaliere – se resimt de pe urma acestei cotituri, în care „artistul” pur, adolescent al spiritului, lasă locul „burghezului” matur, pragmatic. Totuşi, ca şi multe poeme din volumul <span class="CharOverride-3">Nimic</span>, unele povestiri incluse în cele două cărți se numără printre reuşitele notabile ale lui <span class="CharOverride-1">C.</span>, de data aceasta într-un registru mult mai lejer, mai comercial, dar şi mai „umanizat” decît cele din <span class="CharOverride-3">Nostalgia</span>. Lăsând la o parte dulcegăriile sexiste, lista motivelor pentru care „iubim femeile” („Pentru că au din când în când mici suferinţe: o durere reumatică, o constipaţie, o bătătură, şi-atunci îţi dai seama deodată că femeile sunt oameni, oameni ca şi tine”), cochetarea cu „modurile minore” ale literaturii oferă un contrapunct relaxant în raport cu maximalismul genialoid din <span class="CharOverride-3">Levantul</span>, <span class="CharOverride-3">Nostalgia</span> sau <span class="CharOverride-3">Orbitor</span>. Literatura „tandreţelor pentru femei” va fi dublată de cea „pentru copii şi rafinaţi”: ilustrată cu rafinament suprarealist de graficianul Tudor Banuş, <span class="CharOverride-3">Enciclopedia zmeilor</span> (2002) e o „estetică a basmului” distilată din tradiţia folclorului românesc (sau<span class="CharOverride-3"> </span>balcanic) și proiectată jucăuş într-un evantai caracterologic fantezist, dincolo de care se pot întrevedea însă o cosmogonie ludică, parodică, de tip <span class="CharOverride-3">Levantul</span> şi o comedie livresc-enciclopedică a umanului văzut ca amestec de monstruozitate (zmeiască) şi infantil. O nouă redimensionare a literaturii lui <span class="CharOverride-1">C.</span> ar putea-o oferi viitorul roman <span class="CharOverride-3">Theodoros</span> – replică la biografia regelui de origine română al Abisiniei evocat într-o scrisoare a lui Ion Ghica – pe linia spectacularului levantin ca autoproiecţie interioară a măririi şi decăderii.</p>
			<p class="Heuristica_CITAT">De la Nichita Stănescu, nici un poet nu este mai modern în limbaj decât Cărtărescu; rezervele, depozitele tradiţionale de cuvinte poetice sunt înlocuite de altele, noi, din domeniul tehnicii şi al ştiinţelor exacte. Imaginaţia lexicală este la Cărtărescu nesfârşită. Sub apa şi focul cuvintelor se ascunde ochiul vizionar în care se formează imaginile altei realităţi decât cea comună. Rezervat, afabil, timid în societate, Cărtărescu e de fapt un obsedat al lumii lui magice, miraculoase de cuvinte, pe care o locuieşte ca pe un infern confortabil: îl trădează privirea teribil de fixă, ochii din adâncul capului, care nu sunt deschişi decât pentru ceea ce vede.</p>
			<p class="Heuristica_CITAT_semnat">NICOLAE MANOLESCU </p>
			<p class="Heuristica_CITAT">Sunt proze fantastice, cum nu s-au mai scris în literatura română de la Eminescu încoace <span class="CharOverride-4">[…]</span>. Imaginaţia lui Cărtărescu lucrează incitată de imensităţile astronomice, marile analogii universale, doctrinele ezoterice şi teoriile ştiinţifico-fantastice, miturile umanităţii şi activităţile ascunse ale inconştientului. </p>
			<p class="Heuristica_CITAT_semnat">Ov. S. CROHMăLNICEANU</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-3">Faruri, vitrine, fotografii</span>, Bucureşti, 1980; <span class="CharOverride-3">Aer cu diamante</span> (în colaborare cu Traian T. Coşovei, Florin Iaru şi Ion Stratan), prefaţă Nicolae Manolescu, cu desene de Tudor Jebeleanu, Bucureşti, 1982; <span class="CharOverride-3">Poeme de amor</span>, postfaţă Zoe Dumitrescu-Buşulenga, Bucureşti, 1983; <span class="CharOverride-3">Desant ’83</span> (volum colectiv), pref. Ov. S. Crohmălniceanu, Bucureşti, 1983; <span class="CharOverride-3">Totul</span>, Bucureşti, 1985; <span class="CharOverride-3">Visul</span>, Bucureşti, 1989; ed. (<span class="CharOverride-3">Nostalgia</span>), Bucureşti, 1993; <span class="CharOverride-3">Levantul</span>, Bucureşti, 1990; <span class="CharOverride-3">Visul chimeric</span>¸ Bucureşti, 1992; <span class="CharOverride-3">Dragostea</span>, Bucureşti, 1994; <span class="CharOverride-3">Travesti</span>, Bucureşti, 1994; <span class="CharOverride-3">Orbitor,</span> vol. I:<span class="CharOverride-3"> Aripa stângă</span>, Bucureşti, 1996, vol. II: <span class="CharOverride-3">Corpul</span>, Bucureşti, 2002, vol. III: <span class="CharOverride-3">Aripa dreaptă</span>, Bucureşti, 2007; <span class="CharOverride-3">Dublu CD</span>, Bucureşti, 1998; <span class="CharOverride-3">Postmodernismul românesc</span>, postfaţă Paul Cornea, Bucureşti, 1999; <span class="CharOverride-3">Jurnal</span>, I–III, București, 2001–2011; <span class="CharOverride-3">Enciclopedia zmeilor </span>(în colaborare cu Tudor Banuş), Bucureşti, 2002; <span class="CharOverride-3">Cincizeci de sonete de Mircea Cărtărescu cu cincizeci de desene de Tudor Jebeleanu</span>, Timişoara, 2003; <span class="CharOverride-3">Plurivers</span>, I–II, postfaţă Paul Cernat, Bucureşti, 2003; <span class="CharOverride-3">Pururi tânăr, înfăşurat în pixeli</span>, Bucureşti, 2003; <span class="CharOverride-3">Sonete noi şi vechi</span>, Bucureşti, 2003; <span class="CharOverride-3">De ce iubim femeile</span>, Bucureşti, 2004; <span class="CharOverride-3">Baroane!</span>, Bucureşti, 2005; <span class="CharOverride-3">Poeme în garanţie</span>, cu ilustraţii de Tudor Jebeleanu, Bucureşti, 2005; <span class="CharOverride-3">Dublu album de versuri</span>, Bucureşti, 2009; <span class="CharOverride-3">Nimic. Poeme (1988–2002)</span>, Bucureşti, 2010; <span class="CharOverride-3">Frumoasele străine</span>, Bucureşti, 2010; <span class="CharOverride-3">Ochiul căprui al dragostei noastre</span>, Bucureşti, 2012. <span class="CharOverride-1">Traduceri:</span> Charles Simic, <span class="CharOverride-3">Cartea zeilor și a diavolilor</span>, Pitești, 2002; Bob Dylan, <span class="CharOverride-3">Suflare de vânt</span>, Bucureşti, 2012.</p>
			<p class="Heuristica___m_RPR"><span class="CharOverride-1">Repere bibliografice:</span> Nicolae Manolescu, <span class="CharOverride-3">Un poet despre care se va vorbi</span>, RL, 1981, 3; Dobrescu,<span class="CharOverride-3"> Foiletoane</span>, III,<span class="CharOverride-3"> 51–54</span>; Tartler, <span class="CharOverride-3">Melopoetica</span>, <span class="CharOverride-3">181–186</span>;<span class="CharOverride-3"> </span>Pop, <span class="CharOverride-3">Jocul</span>, <span class="CharOverride-3">416–428</span> ; Grigurcu, <span class="CharOverride-3">Existenţa</span>, <span class="CharOverride-3">492–498</span>; Mincu, <span class="CharOverride-3">Eseu</span>, <span class="CharOverride-3">56–60</span>; Micu, <span class="CharOverride-3">Limbaje</span>, <span class="CharOverride-3">111–117</span>; Simion, <span class="CharOverride-3">Scriitori</span>, IV, <span class="CharOverride-3">478–498</span>; Crohmălniceanu, <span class="CharOverride-3">Al doilea suflu</span>, <span class="CharOverride-3">73–85</span>; Regman, <span class="CharOverride-3">Nu numai</span>, <span class="CharOverride-3">208–211</span>; Cristea, <span class="CharOverride-3">A scrie</span>, <span class="CharOverride-3">203–206</span>; Negoiţescu,<span class="CharOverride-3"> Scriitori contemporani</span>,<span class="CharOverride-3"> 84–93</span>; Ţeposu, <span class="CharOverride-3">Istoria</span>, <span class="CharOverride-3">44–47</span>; Regman, <span class="CharOverride-3">Dinspre Cercul Literar</span>, <span class="CharOverride-3">111–119</span>; Lovinescu, <span class="CharOverride-3">Unde scurte</span>, VI, <span class="CharOverride-3">92–97</span>; Manolescu, <span class="CharOverride-3">Litere</span>, <span class="CharOverride-3">109–125</span>; <span class="CharOverride-3">Dicţ. analitic</span>, II, <span class="CharOverride-3">44– 46</span>; <span class="CharOverride-3">370–373</span>, III, <span class="CharOverride-3">153–154</span>, <span class="CharOverride-3">233–235</span>, <span class="CharOverride-3">365–367</span>, IV, <span class="CharOverride-3">242–244</span>; Andrei Bodiu, <span class="CharOverride-3">Mircea Cărtărescu</span>, Braşov, 2000; Oţoiu, <span class="CharOverride-3">Proza</span>,<span class="CharOverride-3"> </span>I–II,<span class="CharOverride-3"> passim</span>; Sorescu, <span class="CharOverride-3">Lumea</span>, <span class="CharOverride-3">152–161</span>; <span class="CharOverride-3">Dicţ. esenţial</span>, <span class="CharOverride-3">161–165</span>; Simuț, <span class="CharOverride-3">Arena</span>,<span class="CharOverride-3"> 26–30</span>, <span class="CharOverride-3">37–42</span>;<span class="CharOverride-3"> </span>Bârna, <span class="CharOverride-3">Comentarii</span>, <span class="CharOverride-3">48–64</span>; Cristea-Enache, <span class="CharOverride-3">Concert</span>, <span class="CharOverride-3">193–195</span>,<span class="CharOverride-3"> 377–397</span>;<span class="CharOverride-3"> </span>Manolescu, <span class="CharOverride-3">Lista</span>, I, <span class="CharOverride-3">392–410</span>; Pop, <span class="CharOverride-3">Viaţă</span>, <span class="CharOverride-3">164–175</span>; Muşat, <span class="CharOverride-3">Strategiile</span>, <span class="CharOverride-3">267–274</span>; Soviany, <span class="CharOverride-3">Textualism</span>, II, <span class="CharOverride-3">157–167</span>; Diaconu, <span class="CharOverride-3">Poezia</span>, <span class="CharOverride-3">27–61</span>; Negrici, C<span class="CharOverride-3">omunism. Proza</span>, <span class="CharOverride-3">367–378</span>; Borbély, <span class="CharOverride-3">Cercul</span>,<span class="CharOverride-3"> 113–117</span>,<span class="CharOverride-3"> 157–164</span>;<span class="CharOverride-3"> </span>Grigurcu, <span class="CharOverride-3">În pădurea</span>, <span class="CharOverride-3">41–46</span>;<span class="CharOverride-3"> </span>Petraş, <span class="CharOverride-3">Cărţile</span>, <span class="CharOverride-3">145–146</span>, <span class="CharOverride-3">212–214</span>, <span class="CharOverride-3">255–256</span>; Bârna, <span class="CharOverride-3">Prozastice</span>, <span class="CharOverride-3">233–243</span>; Mihăilescu, <span class="CharOverride-3">Lit. rom. postceaușism</span>, I, <span class="CharOverride-3">448–450</span>,<span class="CharOverride-3"> </span>II, <span class="CharOverride-3">281–290</span>;<span class="CharOverride-3"> </span>Simuț, <span class="CharOverride-3">Reabilitarea</span>,<span class="CharOverride-3"> 313–319</span>; Cristea-Enache, <span class="CharOverride-3">București</span>, <span class="CharOverride-3">396–400</span>; Ştefănescu, <span class="CharOverride-3">Istoria</span>, <span class="CharOverride-3">905–920</span>;<span class="CharOverride-3"> </span>Lefter, <span class="CharOverride-3">Flashback</span>,<span class="CharOverride-3"> 180–194</span>; Ion Bogdan Lefter, <span class="CharOverride-3">Puzzle cu „Noul val“</span>, Piteşti, 2005, <span class="CharOverride-3">28–44</span>; C. Rogozanu, <span class="CharOverride-3">Agresiuni, digresiuni</span>, Iaşi, 2006, <span class="CharOverride-3">226–230</span>, <span class="CharOverride-3">255–262</span>; Manolescu, <span class="CharOverride-3">Istoria</span>, <span class="CharOverride-3">1340–1351</span>; Dan C. Mihăilescu, <span class="CharOverride-3">Idei cu zimţi</span>, Bucureşti, 2008, <span class="CharOverride-3">98–114</span>; Simona Sora, <span class="CharOverride-3">Regăsirea intimităţii</span>, Bucureşti, 2008,<span class="CharOverride-3"> 245–260</span>; Popa, <span class="CharOverride-3">Istoria</span>, II, <span class="CharOverride-3">549–558</span>; Cristea-Enache, <span class="CharOverride-3">Timpuri noi</span>, <span class="CharOverride-3">92–106</span>; Vakulovski, <span class="CharOverride-3">Portret</span>, <span class="CharOverride-3">134–160</span>; Ion Bogdan Lefter, <span class="CharOverride-3">O oglindă purtată de-a lungul unui drum</span>, Piteşti, 2010, <span class="CharOverride-3">23–39</span>, <span class="CharOverride-3">240–251</span>; Borbély, <span class="CharOverride-3">Existența</span>,<span class="CharOverride-3"> 17–21</span>;<span class="CharOverride-3"> </span>Soviany, <span class="CharOverride-3">Cinci decenii</span>, I, <span class="CharOverride-3">191–196</span>; Teodora Dumitru, [<span class="CharOverride-3">Mircea Cărtărescu</span>], CLT, 2011, 17, 24;<span class="CharOverride-3"> </span>Grete Tartler, <span class="CharOverride-3">Mircea Cărtărescu și Bob Dylan</span>, RL, 2012, 52; Cistelecan, <span class="CharOverride-3">Diacritice</span>, II, <span class="CharOverride-3">47–53</span>; Sanda Cordoş, <span class="CharOverride-3">Lumi din cuvinte</span>,<span class="CharOverride-3"> </span>Bucureşti, 2012, <span class="CharOverride-3">160–174</span>.&#9;<span class="Semnatura">P.C.</span></p>
			<p class="Heuristica-PRIMUL"><span class="titlu-12">CĂRŢI POPULARE.</span> Texte cu largă circulaţie în literatura românească veche, numite la începutul studierii lor, în urmă cu un veac şi jumătate, „cărţi poporane” (B.P. Hasdeu), <span class="CharOverride-1">c.p. </span>au tematică deopotrivă laică şi religioasă şi tratează, într-o manieră accesibilă şi sub o formă atrăgătoare, subiecte dintre cele mai diverse, prin care autorul, de regulă anonim (sau considerat ca atare într-o cultură în care paternitatea literară era din principiu ignorată), „vrea ca alţii să petreacă, să râză, să crează, să înveţe, să imite sau să se ferească” (B.P. Hasdeu). Sunt de obicei scrieri beletristice, „desfătătoare” (legende apocrife, hagiografice, liturgice sau parabiblice, texte apocaliptice, romane eroice, de Curte sau de dragoste), dar nu lipsesc scrierile „eticeşti” (texte cu caracter didactic sau cărţi de înţelepciune), cărţile de prevestire (care permiteau, într-o manieră şi cu mijloace devenite, în vremurile moderne, folclorice, descifrarea caracterului, a comportamentului uman, ca şi anticiparea sau înţelegerea evoluţiei vremurilor) şi unele scrieri de tip tehnic (de obicei leacuri şi reţete medicale sau texte cu funcţii magice). Unite nu prin tematică, ci prin modul de abordare şi de redactare a materiei, mod adecvat unui destinatar specific (de regulă un cititor cu pregătire şi deschidere culturală medie), <span class="CharOverride-1">c.p.</span> se diferenţiază atât de literatura religioasă oficială (canonică, de lectură bisericească, de slujbă sau de exegeză teologică), de scrisul literar laic elevat (deopotrivă beletristic, didactic, tehnic sau ştiinţific, juridic ori administrativ), difuzat şi acesta, în toată perioada culturii vechi româneşti, în primul rând prin copiere manuscrisă, cât şi de puţinele elemente de folclor literar vechi, consemnate aproape accidental, din pură curiozitate intelectuală, în manuscrise (descântece, colinde, oraţii, cântece de stea, mărunte producţii lirice). În primul secol de cultură scrisă în limba română câteva miscelanee, adevărate „biblioteci la purtător” (<span class="CharOverride-3">Codex Sturdzanus</span>, <span class="CharOverride-3">Codicele Todorescu</span> şi <span class="CharOverride-3">Codicele Marţian</span>), ce descind din acelaşi original, astăzi necunoscut, difuzează în forme practic identice două scrieri apocaliptice cu largă circulaţie nu numai în spaţiul românesc, <span class="CharOverride-3">Cuvântu de îmblare pre la munci</span>,<span class="CharOverride-3"> </span>cunoscut şi ca <span class="CharOverride-3">Apocalipsul Maicii Domnului</span>,<span class="CharOverride-3"> </span>şi <span class="CharOverride-3">Apocalipsul Apostolului Pavel. </span>Alte scrieri apocrife, legende parabiblice şi vieţi de sfinţi (<span class="CharOverride-3">Legenda Duminicii</span>,<span class="CharOverride-3"> Pseudo-Apocalipsul Apostolului Ioan</span>,<span class="CharOverride-3"> Moartea lui Avraam</span>,<span class="CharOverride-3"> Legenda Sfintei Vineri</span>,<span class="CharOverride-3"> Legenda Sfântului Sisinie</span>) cunosc şi ele, până spre mijlocul veacului al XVII-lea, mai multe variante manuscrise. În anii 1559–1560 fusese de asemenea reprodus în <span class="CharOverride-3">Manuscrisul popii Bratul</span>, cel mai vechi miscelaneu braşovean păstrat, un text de magie populară numit <span class="CharOverride-3">Începătura de nuiale</span>, destinat celor ce căutau comori cu ajutorul nuieluşei de alun. Iar în deceniul de la cumpăna veacurilor XVI şi XVII a fost copiată în nordul Moldovei, după o traducere pierdută, <span class="CharOverride-3">Floarea darurilor</span>,<span class="CharOverride-3"> </span>carte de înţelepciune de origine italiană (<span class="CharOverride-3">Fiore di virtù</span>), pătrunsă anterior în spaţiul cultural românesc prin intermediar sud-slav. Tot origine sud-slavă au avut cea mai veche versiune cunoscută, probabil, din a doua jumătate a secolului al XVI-lea, a <span class="CharOverride-3">Alexandriei</span>,<span class="CharOverride-3"> </span>romanul consacrat expediţiilor lui Alexandru Macedon (versiune transcrisă la 1620 în <span class="CharOverride-3">Codex Neagoeanus</span>) şi trei cărţi de prevestire, <span class="CharOverride-3">Rojdeanicul</span>, echivalentul <span class="CharOverride-3">Zodiacului</span> modern (datând şi el, în cea mai veche copie păstrată, tot din 1620), <span class="CharOverride-3">Trepetnicul</span>,<span class="CharOverride-3"> </span>folosit pentru prezicerea întâmplărilor din viaţa unui om cu ajutorul mişcării („tremuratului, zbătutului”) diverselor părţi ale corpului acestuia, şi <span class="CharOverride-3">Gromovnicul</span>, în care soarta omenirii era descifrată cu ajutorul zodiei în care „cădea” tunetul, ultimele două texte fiind difuzate, fapt cu totul accidental în epocă, şi printr-o tipăritură apărută foarte probabil în anul 1639, în partea de sud a Transilvaniei. Modificarea atitudinii faţă de textul scris şi implicit faţă de utilizarea românei ca limbă de cultură, modificare produsă în spaţiul românesc la mijlocul veacului al XVII-lea, are printre consecinţe şi creşterea numărului de <span class="CharOverride-1">c.p.</span>, diversificarea lor tematică şi schimbarea parţială a zonelor de provenienţă. Între scrierile cu subiect religios, în continuare intens traduse şi copiate, îşi fac apariţia noi apocrife, scrieri apocaliptice şi vieţi de sfinţi de mică întindere, unele venite, chiar înainte de 1700, şi din spaţiul slav răsăritean (<span class="CharOverride-3">Lemnul crucii</span>, <span class="CharOverride-3">Adam şi Eva</span>,<span class="CharOverride-3"> Disputa lui Isus cu Satana</span>, <span class="CharOverride-3">Călătoria lui Zosim la blajini</span>,<span class="CharOverride-3"> Cele 12 vise în tâlcuirea lui Mamer</span>,<span class="CharOverride-3"> Alexie, omul lui Dumnezeu</span>, <span class="CharOverride-3">Viaţa Sfântului Vasile cel Nou</span>), dar acestora li se alătură acum câteva cărţi de mare întindere (<span class="CharOverride-3">Varlaam şi Ioasaf </span>şi<span class="CharOverride-3"> Mântuirea păcătoşilor</span>), transpuse în română de mari învăţaţi ai vremii (Udrişte Năsturel şi Nicolae Milescu spătarul) după originale greceşti. În secolul în care româna s-a impus ca limbă de cult, de instrucţie şi de cultură, se constată şi o creştere semnificativă a numărului <span class="CharOverride-1">c.p.</span> laice. Alături de <span class="CharOverride-3">Floarea darurilor</span> şi de <span class="CharOverride-3">Alexandria</span>, traduse anterior şi intens copiate (Antim Ivireanul, cunoscând, desigur, interesul cititorului contemporan pentru aceste scrieri, le imprimă, se pare pe amândouă, la Snagov, contrar uzanţei epocii, care cerea a fi multiplicate prin tipar exclusiv cărţile religioase canonice), se aşază <span class="CharOverride-3">Fiziologul</span>,<span class="CharOverride-3"> Archirie şi Anadan</span>,<span class="CharOverride-3"> Istoria Troadei</span>,<span class="CharOverride-3"> </span>texte ilustrând modele literare cunoscute cititorului român, cartea de înţelepciune şi romanul de Curte, dar şi <span class="CharOverride-3">Esopia </span>şi<span class="CharOverride-3"> Sindipa</span>, scrieri de provenienţă (direct sau mediat) orientală, intens copiate nu numai în cursul secolului al XVIII-lea, ce aduceau în atenţie un tip nou de personaj, sclavul înţelept, şi o nouă structură narativă, romanul cu cadru. Continuând deschiderea către genuri şi specii literare noi, receptând influenţe ce se depărtează din ce în ce mai frecvent de spaţiul cultural sud-est european şi ilustrând aplecarea tot mai evidentă către <span class="CharOverride-1">c.p.</span> cu tematică laică, traducătorii din a doua jumătate a secolului al XVIII-lea dau versiuni româneşti pentru <span class="CharOverride-3">Bertoldo</span>,<span class="CharOverride-3"> </span>şi chiar pentru <span class="CharOverride-3">Bertoldo şi Bertoldino</span>,<span class="CharOverride-3"> </span>propunând în acest fel o nouă variantă a personajului esopian, pentru <span class="CharOverride-3">Istoria lui Skinder împărat</span>,<span class="CharOverride-3"> </span>scriere descinzând din versiunea occidentală a <span class="CharOverride-3">Sindipei</span>,<span class="CharOverride-3"> </span>sau pentru <span class="CharOverride-3">Halima. </span>Semn al apariţiei unei noi sensibilităţi literare, traducătorii se opresc însă constant, după 1780, în primul rând în Moldova, asupra unor romane de dragoste, precum <span class="CharOverride-3">Alţidalis şi Zelidia</span>,<span class="CharOverride-3"> Erotocritul</span>,<span class="CharOverride-3"> Etiopica</span>,<span class="CharOverride-3"> Imberie şi Margarona</span>,<span class="CharOverride-3"> Poliţion şi Militina</span>,<span class="CharOverride-3"> </span>unele transpuneri româneşti având ca izvor nu doar scrieri neogreceşti, ci şi originale italieneşti sau chiar franţuzeşti. Atenţia acordată surselor occidentale se amplifică după anul 1800, când vor fi traduse, cu concursul unor autori consacraţi, <span class="CharOverride-3">Arghir şi Elena</span> (roman transpus în română de Ioan Barac) şi <span class="CharOverride-3">Filerot şi Antusa </span>(carte a cărei formă în româneşte, cuprinzând şi pasaje versificate, este datorată, foarte probabil, lui Iancu Văcărescu).</p>
			<p class="Heuristica-BASE">Numărul mare de <span class="CharOverride-1">c.p.</span> înregistrate în scrisul vechi românesc, diversitatea tematică şi difuzarea lor foarte intensă, prin copiere şi prelucrare, în medii dintre cele mai diferite (de la persoane cu instrucţie redusă până la intelectuali cu aleasă cultură) arată aplecarea manifestată de vechiul cititor român către o componentă a scrisului literar nu totdeauna acceptată de Biserică. În cursul veacului al XVII-lea diverse texte juridice, între care <span class="CharOverride-3">Şapte taine </span>şi <span class="CharOverride-3">Îndreptarea legii</span>, făceau referire la mai multe <span class="CharOverride-1">c.p.</span> „oprite” de forurile ecleziastice, iar o listă cuprinzătoare a unor astfel de scrieri „minciunoase”, între care <span class="CharOverride-3">Astrologul</span>,<span class="CharOverride-3"> </span>adică <span class="CharOverride-3">Rojdeanicul</span>, şi <span class="CharOverride-3">Gromovnicul</span>, texte de prevestire, dar şi <span class="CharOverride-3">Legenda Duminicii</span>,<span class="CharOverride-3"> </span>apocrifele <span class="CharOverride-3">Adam şi Eva</span>,<span class="CharOverride-3"> Lemnul crucii</span>,<span class="CharOverride-3"> Legenda Sfântului Sisinie</span>,<span class="CharOverride-3"> Vasilie cel Nou </span>sau <span class="CharOverride-3">„Umblările apostolilor”</span>, nume care indică desigur <span class="CharOverride-3">Apocalipsele</span>, a fost de mai multe ori copiată în manuscrise datorate unor feţe bisericeşti. Cu toate acestea, traducătorii <span class="CharOverride-1">c.p.</span>, inclusiv ai multor scrieri cu tematică laică, dar mai ales copiştii şi prelucrătorii erau cel mai adesea preoţi. Va fi marcat aceasta o autentică deschidere culturală, concretizată nu numai prin citarea în cadrul predicilor bisericeşti (cum făcea bunăoară Antim Ivireanul) a unor pilde sau exemple extrase din astfel de surse, dar va fi fost şi o modalitate mai eficientă de promovare a unor precepte şi modele de comportament în rândul credincioşilor. Multe scrieri apocrife, legende liturgice sau parabiblice erau foarte probabil auxiliare preţioase pentru preoţi în explicarea sensului textelor bisericeşti, iar unele scrieri apocaliptice argumentau nevoia de respectare a preceptelor creştine, întrucât pedepsele imaginate pentru diversele păcate aveau efect mai puternic decât sancţiunile dictate prin simpla raportare la pravile. La fel cum <span class="CharOverride-1">c.p.</span> au fost, încă de la începuturile scrisului românesc literar, un mijloc extrem de eficient de cultivare a gustului pentru lectură şi, îndeosebi, un tărâm propice pentru exersarea capacităţii de prelucrare formală a unui text. În timp ce „litera” textului religios canonic era obligatoriu de respectat, forma apocrifelor, a scrierilor apocaliptice, a <span class="CharOverride-1">c.p. </span>laice permitea, şi uneori chiar impunea, pentru apropierea de cititor, pentru sublinierea unei idei sau pentru amplificarea efectului lecturii, nu doar adaptarea lingvistică şi „localizarea” culturală, ci şi contaminarea textelor cu subiecte apropiate (de exemplu apocalipsele şi pravilele) sau reorganizarea materiei prin redistribuirea părţilor componente sau prin selecţia acelora considerate mai importante pentru ilustrarea unei teme (ca în <span class="CharOverride-3">Cele 12 vise în tâlcuirea lui Mamer</span> sau, poate, în <span class="CharOverride-3">Legenda Duminicii</span>). Deşi au constituit, prin larga lor difuzare, prin rolul jucat în educarea şi în evoluţia gustului pentru lectură, o componentă importantă a vechii culturi scrise în limba română, atât <span class="CharOverride-1">c.p.</span> cu subiect religios, cât şi <span class="CharOverride-1">c.p.</span> cu tematică laică au fost difuzate, până la sfârşitul veacului al XVIII-lea, numai prin copiere manuscrisă. Tipărirea, probabil în 1639, a <span class="CharOverride-3">Gromovnicului</span> şi <span class="CharOverride-3">Trepetnicului</span> alături de <span class="CharOverride-3">Paraclisul Precistei</span> pare un „accident” remarcabil, iar imprimarea <span class="CharOverride-3">Florii darurilor </span>(şi, eventual, a <span class="CharOverride-3">Alexandriei</span>), în 1700 la Snagov, este semnificativă exclusiv pentru deschiderea culturală specifică lui <span class="CharOverride-2">A</span>ntim Ivireanul. În jurul anului 1800, pe fondul general al dezvoltării şi înnoirii culturii scrise în limba română, s-a schimbat însă nu numai raportul dintre cele două componente, laică şi religioasă, ale <span class="CharOverride-1">c.p.</span>, sau acela dintre textele „desfătătoare”, devenite majoritare, şi scrierile „eticeşti”, de promovare a unui anumit model de comportament, de demonstrare sau de susţinere a unei idei, ci s-a modificat însăşi atitudinea faţă de text. Acesta a început să fie înţeles nu numai ca act de mediere culturală, ci şi ca realizare literar-artistică, traducerea sau prelucrarea formei româneşti a unei <span class="CharOverride-1">c.p.</span> fiind, de aceea, tot mai des asumată de scriitori recunoscuţi pentru talentul lor, iar unele manuscrise, precum <span class="CharOverride-3">Alexandria </span>copiată de Năstase Negrule sau <span class="CharOverride-3">Erotocritul </span>datorat logofeţilor Ioniţă şi Petrache, amplifică plăcerea lecturii prin admirabile ilustraţii. Şi tot ca o schimbare de atitudine, prin care textul este receptat deopotrivă ca produs cultural şi comercial, după 1794 <span class="CharOverride-1">c.p.</span> laice, dar şi cele religioase încep să fie difuzate prin tipar în primul rând în Transilvania (îndeosebi prin Petru şi Ioan Bart) şi, chiar dacă mai rar, în Ţara Românească sau în Moldova (la Iaşi, iniţial prin Mihail Strilbiţki). Sunt astfel imprimate uneori în mai multe ediţii, dintre scrierile cu relevanţă literară, <span class="CharOverride-3">Alexandria</span> (apărută iniţial la Sibiu şi la Movilău)<span class="CharOverride-3">, Arghir şi Elena </span>(la Sibiu şi la Iaşi)<span class="CharOverride-3">, Bertoldo</span>, <span class="CharOverride-3">Esopia </span>şi <span class="CharOverride-3">Sindipa </span>(la Sibiu), <span class="CharOverride-3">Floarea darurilor </span>(la Braşov), <span class="CharOverride-3">Halima</span> şi <span class="CharOverride-3">Gromovnicul </span>(la Bucureşti), <span class="CharOverride-3">Trepetnicul</span> (la Iaşi)<span class="CharOverride-3">. </span>În 1837 se găseau astfel spre vânzare în librării din Bucureşti (potrivit listei imprimate cu evident scop comercial la sfârşitul celui de-al treilea volum din traducerea lui Gherasim Gorjan pentru <span class="CharOverride-3">Halima</span>) exemplare din <span class="CharOverride-3">Gromovnic</span>,<span class="CharOverride-3"> Istoria lui Arghir</span>,<span class="CharOverride-3"> Viaţa şi pildele lui Esop</span>,<span class="CharOverride-3"> Istoria lui Alexandru Machidon</span>,<span class="CharOverride-3"> Istoria Sindipii filosoful</span>,<span class="CharOverride-3"> Floarea darurilor </span>şi<span class="CharOverride-3"> Bertoldo şi Bertoldino</span>,<span class="CharOverride-3"> </span>cărţi apărute în toate provinciile româneşti şi aduse la Bucureşti pentru vânzare. Considerate uneori, imediat după 1830, în perioada încercărilor de găsire a formei adecvate pentru româna modernă, modele de bună limbă românească (după cum consemnau în amintirile lor Ion Heliade-Rădulescu, Costache Negruzzi sau Mihail Kogălniceanu), devenite nu o dată model artistic şi sursă de inspiraţie pentru scrisul beletristic (ca în cazul lui Anton Pann) sau transformate (cum se întâmplă cu apocrifele religioase) în texte-amuletă (multiplicate până astăzi pentru a satisface nevoia de lectură şi de miraculos a credincioşilor cu puţină instrucţie), <span class="CharOverride-1">c.p.</span> au intrat la mijlocul secolului al XIX-lea, ca şi literatura religioasă, pe un drum paralel cu scrisul românesc literar modern. Definite ca „poporane” pentru tipul de redactare, pentru similitudinile tematice manifeste (datorate cultivării unor motive comune, iar nu unor influenţe reciproce) cu folclorul, ele ajung să aibă acum o difuzare similară creaţiilor anonime.</p>
			<p class="Heuristica___mici"><span class="CharOverride-1">Ediţii:</span> B.P. Hasdeu, <span class="CharOverride-3">Cuvente den bătrâni</span>, t. II: <span class="CharOverride-3">Cărţile poporane ale românilor în secolul XVI în legătură cu literatura poporană cea nescrisă</span>, Bucureşti, 1879; <span class="CharOverride-3">Chrestomatie română</span>, I–II, publ. şi introd. M. Gaster, Leipzig–Bucureşti, 1891; <span class="CharOverride-3">„Viaţa sfinţilor Varlaam şi Ioasaf”, tradusă din limba elenă la anul 1648 de Udrişte Năsturel de Fierăşti, al doilea logofăt</span>, publ. şi introd. P. V. Năsturel, Bucureşti, 1904; <span class="CharOverride-3">Codicele Todorescu şi Codicele Marţian</span>,<span class="CharOverride-3"> </span>publ. şi introd. N. Drăganu<span class="CharOverride-3">, </span>Bucureşti–Leipzig–Viena, 1914, <span class="CharOverride-3">191–231</span>; N. Cartojan, <span class="CharOverride-3">„Alexandria” în literatura românească. Noui contribuţii</span>, Bucureşti, 1922, <span class="CharOverride-3">82–118</span>; <span class="CharOverride-3">Cărţile populare în literatura românească</span>, I–II, îngr. şi introd. I.C. Chiţimia şi Dan Simonescu, Bucureşti, 1963; <span class="CharOverride-3">Alexandria ilustrată de Năstase Negrule</span>,<span class="CharOverride-3"> </span>îngr. şi introd. Al. Duţu, Bucureşti, 1984; <span class="CharOverride-3">Floarea darurilor sau Fiore di virtù</span>, tr., îngr. şi introd. Pandele Olteanu, Timişoara, 1992; <span class="CharOverride-3">Codex Sturdzanus</span>, îngr. şi introd. Gh. Chivu, Bucureşti, 1993; <span class="CharOverride-3">La storia di Filerot e Anthusa</span>,<span class="CharOverride-3"> </span>îngr. şi<span class="CharOverride-3"> </span>introd. Angela Tarantino, Roma, 1996; <span class="CharOverride-3">Cele mai vechi cărţi populare în literatura română</span>, I–VIII, coordonatori Ion Gheţie şi Al. Mareş, Bucureşti, 1996–2003; <span class="CharOverride-3">Viaţa lui Esop</span>, îngr. şi introd.  Violeta Barbu, Bucureşti, 1999, <span class="CharOverride-3">175–208</span>; <span class="CharOverride-3">Fiziolog – Bestiar</span>, îngr. şi introd. Cătălina Velculescu şi V. Guruianu, cu un excurs de Manuela Anton, cu ilustraţii după desene de epocă de Mihaela Dumitru, Bucureşti, 2001; <span class="CharOverride-3">Viaţa lui Bertoldo. Un vechi manuscris românesc</span>,<span class="CharOverride-3"> </span>îngr. şi introd. Galaction Verebceanu, Chişinău, 2002. </p>
			<p class="Heuristica___m_RPR"><span class="CharOverride-1">Repere bibliografice: </span>B.P. Hasdeu, <span class="CharOverride-3">Cuvente den bătrâni</span>, t. II: <span class="CharOverride-3">Cărţile poporane ale românilor în secolul XVI în legătură cu literatura poporană cea nescrisă</span>, Bucureşti, 1879, <span class="CharOverride-3">VII–XLVI</span>; M. Gaster, <span class="CharOverride-3">Literatura populară română</span>,<span class="CharOverride-3"> </span>Bucureşti, 1883; ed. îngr. şi pref. Mircea Anghelescu, Bucureşti, 1983; M. Gaster, <span class="CharOverride-3">Apocrifele în literatura română</span>,<span class="CharOverride-3"> </span>Bucureşti, 1883–1884; M. Gaster, <span class="CharOverride-3">Il Physiologus rumeno, </span>„Archivio glottologico italiano”, 1886–1888;<span class="CharOverride-3"> </span>I. Bogdan, <span class="CharOverride-3">O traducere moldovenească din veacul al XVIII-lea a „Vieţii lui Bertoldo”</span>,<span class="CharOverride-3"> </span>CL, 1891, <span class="CharOverride-3">315–324</span>; N. Cartojan, <span class="CharOverride-3">„Alexandria” în literatura românească, </span>Bucureşti, 1910; V. Grecu, „<span class="CharOverride-3">Erotocritul” lui Cornaro în literatura românească, </span>DR, 1920–1921;<span class="CharOverride-3"> </span>N. Cartojan, <span class="CharOverride-3">„Alexandria” în literatura românească. Noui contribuţii</span>, Bucureşti, 1922, <span class="CharOverride-3">1–81</span>; N. Cartojan, <span class="CharOverride-3">Legendele Troadei în literatura veche românească</span>,<span class="CharOverride-3"> </span>Bucureşti, 1925;<span class="CharOverride-3"> </span>N. Cartojan, <span class="CharOverride-3">Cel mai vechi zodiac românesc: „Rujdeniţa” popei Ion Românul (1620), </span>DR, 1927–1928; N. Iorga, <span class="CharOverride-3">Livres populaires dans le sud-est de l’Europe et surtout chez les Roumains</span>, „Bulletin de la section historique” (Académie Roumaine), 1928; N. Cartojan, <span class="CharOverride-3">„Fiore di virtù” în literatura românească, </span>AAR, memoriile secţiunii literare, t. IV, 1928; N. Cartojan, <span class="CharOverride-3">Cărţile populare în literatura românească</span>, I–II, Bucureşti, 1929<span class="CharOverride-3">–</span>1938; ed. 2, I–II, îngr. Alexandru Chiriacescu, pref. Dan Zamfirescu, postfaţă Mihai Moraru, Bucureşti, 1974; Emil Turdeanu, <span class="CharOverride-3">„Varlaam şi Ioasaf”. Istoricul şi filiaţiunea redacţiunilor româneşti</span>,<span class="CharOverride-3"> </span>CEL, 1934, <span class="CharOverride-3">1–46</span>;<span class="CharOverride-3"> </span>N. Cartojan, <span class="CharOverride-3">Poema cretană „Erotocrit” în literatura românească şi izvorul ei necunoscut</span>,<span class="CharOverride-3"> </span>Bucureşti, 1935; Cartojan, <span class="CharOverride-3">Ist. lit.</span>, I (1940), <span class="CharOverride-3">71–138</span>;<span class="CharOverride-3"> </span>Emil Turdeanu, <span class="CharOverride-3">La Littérature bulgare du XIV</span><span class="CharOverride-8">e</span><span class="CharOverride-3"> siècle et sa diffusion dans les Pays Roumains</span>,<span class="CharOverride-3"> </span>Paris, 1947, <span class="CharOverride-3">31–58</span>; <span class="CharOverride-3">Ist. lit.</span>,<span class="CharOverride-3"> </span>I, <span class="CharOverride-3">721–750</span>; Dan Simonescu, <span class="CharOverride-3">Romanul popular în literatura română medievală</span>,<span class="CharOverride-3"> </span>Bucureşti, 1965; Duţu<span class="CharOverride-3">, Coordonate</span>,<span class="CharOverride-3"> 25–115</span>; Pandele Olteanu, „<span class="CharOverride-3">Fiore di virtù”</span> <span class="CharOverride-3">dans les versions slaves traduites du roumain</span>, RSL, 1968;<span class="CharOverride-3"> </span>Al. Duţu, <span class="CharOverride-3">Cărţile de înţelepciune în cultura română</span>,<span class="CharOverride-3"> </span>Bucureşti, 1972; Mihai Moraru, Cătălina Velculescu, <span class="CharOverride-3">Bibliografia analitică a literaturii române vechi</span>, vol. I: <span class="CharOverride-3">Cărţile populare laice</span>,<span class="CharOverride-3"> </span>partea<span class="CharOverride-3"> </span>I–II, Bucureşti, 1976–1978; Dan Horia Mazilu, <span class="CharOverride-3">Texte antice şi lecturi medievale. Marginalii la „Istoria surpării Troadei”</span>, RITL, 1981, 2; Dan Horia Mazilu, <span class="CharOverride-3">„Varlaam şi Ioasaf”. Istoria unei cărţi</span>, Bucureşti, 1981; Cătălina Velculescu, <span class="CharOverride-3">Cărţi populare şi cultură românească</span>, Bucureşti, 1984; Mihai Moraru, <span class="CharOverride-3">De nuptiis Mercurii et Philologiae, </span>Bucureşti, 1997, <span class="CharOverride-3">29–125</span>; Liviu Onu, <span class="CharOverride-3">Tradiţia manuscrisă a unei sinteze europene la români în secolele al XVII-lea – al XIX-lea. Mântuirea păcătoşilor („Amartolon sotiria”)</span>,<span class="CharOverride-3"> </span>Bucureşti, 2002.&#9;<span class="Semnatura">Gh.C.</span></p>
			<p class="Heuristica-PRIMUL"><span class="titlu-12">CĂTANĂ, George</span><span class="CharOverride-1"> </span>(20.IX.1865, Remetea-Pogănici, j. Caraş-Severin – 13.VII.1944, Valeadeni, j. Caraş-Severin), culegător de folclor, povestitor. Este fiul Trăiei şi al lui Ion Cătană, ţărani. Urmează şcoala primară în satul natal, gimnaziul la Lugoj şi Şcoala Normală (Preparandia) din Caransebeş (1880–1883). După doi ani de practică la Brebu, este numit învăţător definitiv la Valeadeni, unde funcţionează până la pensionare. A fost comisar al şcolilor confesionale din protopopiatul Caransebeş şi a înfiinţat, în 1896, cercul cultural local al Astrei (bibliotecă, săli de lectură şi cor). Culege neobosit folclor, avându-l ca model pe Ion Pop-Reteganul. Debutează în 1886, în „Gazeta poporului” din Timişoara, cu <span class="CharOverride-3">Pitic Ţinţarul</span>, fiind prezent, aproape şase decenii, într-un mare număr de ziare şi reviste: almanahuri şi calendare, „Foaia diecezană”, „Dreptatea” (unde este redactor responsabil), „Drapelul”, „Luceafărul”, „Familia”, „Tribuna”, apoi, după Unire, la „Arhivele Olteniei”, „Semenicul”, „Banatul literar”, „Calendarul românului”, „Almanahul Banatului” ş.a. </p>
			<p class="Heuristica-BASE"><span class="CharOverride-1">C.</span> debutează editorial cu primul volum din <span class="CharOverride-3">Poveştile</span> <span class="CharOverride-3">Bănatului</span> (I–III, 1893–1895), căruia îi urmează alte culegeri, conţinând cu precădere basme, dar şi, sporadic, legende şi snoave sau balade. Din păcate, entuziasmul de culegător nu este echivalat şi de grija pentru păstrarea autenticităţii materialului adunat, îndeosebi în ce priveşte fidelitatea lingvistică. Meritul său rămâne acela de a fi făcut cunoscute mai multe piese cu circulaţie locală (<span class="CharOverride-3">Mârza</span>, <span class="CharOverride-3">Rusalin al lui Damian</span>, <span class="CharOverride-3">Patima lui Ioan Stoia</span> etc.). Este însă şi autorul unei contrafaceri a <span class="CharOverride-3">Mioriţei</span>. Pasiunea pentru poveştile populare, cea mai importantă latură a activităţii sale, i-a adus supranumele, excesiv, de „Creangă al Banatului”. În proza memorialistică, risipită prin reviste, evocă anii copilăriei şi experienţa pedagogică (<span class="CharOverride-3">Suferinţele unui învăţător de la naştere până în timpul prezent</span>, 1888, <span class="CharOverride-3">Amintiri din copilărie</span>, 1902, <span class="CharOverride-3">Chipuri din satul nostru</span>, 1909 etc.). A scris şi poezii (unele în grai bănăţean), nesemnificative însă. <span class="CharOverride-1">C.</span> se înscrie, cu dăruire, într-o tradiţie a folcloristicii bănăţene ilustrate de Simeon Mangiuca, Enea Hodoş, Sofronie Liuba, Iosif Bogdan ş.a., pe care s-a străduit să o îmbogăţească. </p>
			<p class="Heuristica___mici"><span class="CharOverride-1">Culegeri:</span> <span class="CharOverride-3">Poveştile Bănatului</span>, I–III, Gherla, 1893–1895; <span class="CharOverride-3">Balade poporale din gura poporului bănăţean</span>, Braşov, 1895; <span class="CharOverride-3">Păcală şi Tândală</span>, Gherla, 1897; <span class="CharOverride-3">Viaţa şi faptele lui Ştefan cel Mare şi Bun, Domnul Moldovei</span>, Sibiu, 1898; <span class="CharOverride-3">Alese cântări bisericeşti sau Octoih bogat</span>, Budapesta, 1902; <span class="CharOverride-3">Teatru la sat</span>, Gherla, 1905; <span class="CharOverride-3">Poveşti poporale din Banat</span>, I–II, Braşov, 1908; ed. îngr. şi pref. Marin Bucur, Bucureşti, 1956; <span class="CharOverride-3">Mioriţa</span>… <span class="CharOverride-3">Doamnele de Gr. Baronzi. Balade populare</span>, Braşov, 1909; <span class="CharOverride-3">Flori din război</span>, Caransebeş, 1924; <span class="CharOverride-3">Chipuri şi graiuri din Bănat.</span> <span class="CharOverride-3">Povestiri, nuvele, schiţe şi legende originale</span>, I–II, Caransebeş, 1924–1927; <span class="CharOverride-3">Cele mai frumoase poveşti din Banat</span>, Bucureşti, 1947; <span class="CharOverride-3">Poveşti, balade, povestiri</span>, Timişoara, 1969; <span class="CharOverride-3">Rozuna, doamna florilor</span>, îngr. şi pref. Vasile Şerban, Timişoara, 1974; <span class="CharOverride-3">Basme, poveşti şi balade</span>, îngr. Doina Comloşan şi Vasile Şerban, Timişoara, 1984.</p>
			<p class="Heuristica___m_RPR"><span class="CharOverride-1">Repere bibliografice:</span> Liviu Jurchescu, <span class="CharOverride-3">Un Ion Creangă al Banatului: G. Cătană</span>, „Semenicul”, 1928, 10–11; Cosma, <span class="CharOverride-3">Bănăţeni</span>, <span class="CharOverride-3">95–97</span>; Cornel Corneanu, <span class="CharOverride-3">Doi ani de la moartea lui Gheorghe Cătană</span>, „Revista Institutului Social Banat-Crişana”, 1946, ianuarie–iulie; Ion Apostol Popescu, [<span class="CharOverride-3">George Cătană</span>],<span class="CharOverride-3"> </span>O, 1958, 9, 1961, 4; P. Pascu, <span class="CharOverride-3">„Poveşti poporale din Banat”</span>, O, 1961, 6; Gr. Popiţi, <span class="CharOverride-3">Folcloristul Gheorghe Cătană </span>(<span class="CharOverride-3">O sută de ani de la naşterea sa</span>), O, 1965, 9; Vintilescu, <span class="CharOverride-3">Secvenţe</span>, <span class="CharOverride-3">106–107</span>; Datcu, <span class="CharOverride-3">Dicţ. etnolog.</span>, <span class="CharOverride-3">212–213</span>; Marcu Mihail Deleanu, <span class="CharOverride-3">Memorial, documente şi studii despre George Cătană</span>, Reşiţa, 2011. &#9;<span class="Semnatura">D.B.-D. </span></p>
			<p class="Heuristica-PRIMUL"><span class="titlu-12">CĂTINA, Oana</span> (pseudonim al Vioricăi Mării; 2.VIII.1941, Dănceu-Flămânda, azi Jiana, j. Mehedinţi), prozatoare. Este fiica Mariei Popescu şi a lui Traian Popescu, învăţători, şi soră a scriitorului Dumitru Radu Popescu. Urmează şcoala primară în localitatea natală, cursul elementar şi liceul la Oradea (1953–1959), apoi, la Universitatea „Babeş–Bolyai” din Cluj, Facultatea de Filologie, secţia română–franceză, absolvită în 1964. Din 1966, timp de peste trei decenii, lucrează ca redactor de editură (mai întâi la subredacţia clujeană a Editurii Tineretului, iar din 1970 la Editura Dacia). Debutează în 1967, la revista „Steaua”, cu o povestire semnată V. Benţe. Debutul editorial are loc în 1981 cu romanul <span class="CharOverride-3">Jocuri de copii</span>, semnat cu pseudonimul Oana Cătina, format din prenumele celor două fiice ale scriitoarei şi utilizat ulterior cu consecvenţă. Publică, în anii ’80–’90, mai multe romane, într-un ritm destul de susţinut, frecvenţa apariţiilor noi scăzând în anii 2000. Îi mai apar două ediţii pe care le îngrijeşte: N. Steinhardt, <span class="CharOverride-3">Drumul spre isihie </span>(1999) şi Al. Căprariu, <span class="CharOverride-3">Corespondenţă </span>(2000).</p>
			<p class="Heuristica-BASE">Romanele scrise de <span class="CharOverride-1">C.</span> sunt asemănătoare prin tematică, viziune şi modalitate narativă. Mediul social investigat este de regulă cel al intelectualităţii – cu ascendenţă rurală – din deceniile postbelice (medici, cercetători, jurişti, studenţi ş.a.). Incursiunile în lumea satului dintr-un trecut mai apropiat sau mai îndepărtat sau chiar din prezentul marcat de modernizare nu sunt extinse cantitativ, dar oferă pasaje dintre cele mai realizate literar. Scriitoarea nu a urmărit însă trasarea unei „fresce”; romanele ei sunt mai degrabă intimiste (chiar dacă atent şi pertinent inserate în tabloul social şi în istoria contemporană), fiind focalizate asupra câte unui destin sau, mai des, asupra unui grup de destine împletite sau intersectate. În cartea de debut conflictul e organizat după reţeta romanului poliţist, iar celelalte volume prezintă drame sentimentale ori familiale, retrospective biografice. Problematica investigată este cea a individului: împlinirea, calitatea morală, suferinţa, sacrificiul, căutarea fericirii într-un cuvânt. Discursul romanesc e centrat pe rutina cotidianului, pe gesturile mărunte, îndărătul cărora sunt depistate – şi interpretate – chestiunile esenţiale ale existenţei: afectivitatea, preocuparea pentru realizarea profesională şi, în general, umană (în versiunea eroismului nespectaculos şi negrandilocvent, eroismul banalului), preocuparea pentru onoare, pentru demnitate, vocaţia pentru sacrificiu, dorinţa fiecăruia de a fi recunoscut, iubit şi preţuit. Acest inventar sentimental şi ideatic – depistabil la numeroşi prozatori contemporani – e ilustrat cu mijloace narative nu deosebit de originale. Cărţile se articulează din şiruri de confesiuni, de monologuri şi, mai ales, de ample dialoguri, de introspecţii „raţionate” şi de rememorări comentate. Cam toţi naratorii romanelor semnate de <span class="CharOverride-1">C.</span> au acelaşi ton şi aceeaşi viziune asupra vieţii; se poate presupune că acestea sunt tonul şi viziunea autoarei. Tonul e unul sapient-glumeţ, convenţional „isteţ” şi pe alocuri marcat de o sprinteneală continuă, care oboseşte în cele din urmă. Procedeul e menit probabil să „mascheze”, din pudoare, o gravitate de fond, dar e aplicat cu prea multă insistenţă. Uneori toate personajele par că vorbesc şi gândesc „ca din carte”, că îşi alimentează resursele de vervă şi umor din paginile almanahurilor cu sfaturi utile sau din „Paris-Match”. Sub acest raport, textul frizează deseori kitschul, fără semne perceptibile de autoironie care să marcheze distanţarea faţă de un registru de exprimare „citat” pentru autenticitate. Toate aceste insuficienţe par să recomande literatura prozatoarei ca pe o versiune ceva mai elevată a literaturii de consum. De fapt, lucrurile nu stau chiar aşa: scrierile acestea nu sunt simple „confecţiuni”. Acumularea de notaţie măruntă, psihologistă şi comportamentistă, cu ambiţia exhaustivităţii, puternic colorată de subiectivitatea personajelor-naratori, comentată glumeţ ori doar alert, generează şi secvenţe antrenante, plauzibile, atractive nu numai pentru că au nerv. De altfel, de la o carte la alta pot fi percepute un sensibil progres în stăpânirea meşteşugului de prozator, un spor cert de autenticitate, o modulare tot mai adecvată a tonului. <span class="CharOverride-3">Albastrele</span> <span class="CharOverride-3">ninsori</span> (1989) şi <span class="CharOverride-3">Umbra rotitoarelor poveşti</span> (1991) vădesc, sub aceste raporturi, un net câştig de calitate literară. Romanele pot fi situate, în poziţii mereu ascendente, pe o scară valorică care ar duce de la formula prozei sentimental-pilduitoare la formula, de mare rafinament, care exaltă intimitatea, cotidianul prozaic şi derizoriul, trimiţând la semnificaţii esenţiale descoperite îndărătul aparentei insignifianţe a momentului trăit. Cu mijloace şi procedări deja acreditate drept caracteristice prozei sale, <span class="CharOverride-1">C.</span> a dat, în <span class="CharOverride-3">Bătălia pentru roze</span> (I, 1992), o transcriere literară plauzibilă a tumultului primelor săptămâni de după evenimentele din decembrie 1989, observat într-un mare oraş (Clujul). </p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Jocuri de copii</span>, Cluj-Napoca, 1981; <span class="CharOverride-3">Poveşti pentru un fotoliu</span>, Cluj-Napoca, 1983; <span class="CharOverride-3">Chesarina</span>,<span class="CharOverride-3"> </span>Bucureşti, 1984; ed. Cluj-Napoca, 1999; <span class="CharOverride-3">Un pumn de cireşe</span>, Bucureşti, 1984; ed. Cluj-Napoca, 2011; <span class="CharOverride-3">Poveşti în doi</span>, Cluj-Napoca, 1985; <span class="CharOverride-3">Joia mor fluturii</span>, Bucureşti, 1987; <span class="CharOverride-3">Albastrele ninsori</span>, Iaşi, 1989; <span class="CharOverride-3">Umbra rotitoarelor poveşti</span>, Craiova, 1991; <span class="CharOverride-3">Bătălia pentru roze</span>, I, Cluj-Napoca, 1992; <span class="CharOverride-3">Sârba sub căruţă</span>, Drobeta-Turnu Severin, 2002; <span class="CharOverride-3">Parcă mă iubeai…</span>, pref. Irina Petraş, Cluj-Napoca, 2002; <span class="CharOverride-3">Delfin la mal</span>, Cluj-Napoca. 2004. </p>
			<p class="Heuristica___m_RPR"><span class="CharOverride-1">Repere bibliografice: </span>Serafim Duicu, <span class="CharOverride-3">„Jocuri de copii”</span>, R, 1981, 12; Irina Petraş, [<span class="CharOverride-3">Oana Cătina</span>]<span class="CharOverride-3"> </span>ST, 1983, 4, 1985, 4, 1989, 5; N. Steinhardt, <span class="CharOverride-3">Fenomenul Boema</span>, F, 1983, 9; Titu Popescu, <span class="CharOverride-3">Două cărţi de proză</span>, T, 1985, 4; Mircea Popa, <span class="CharOverride-3">„Poveşti în doi”</span>, TR, 1985, 25; Mihai Iordache, <span class="CharOverride-3">Faţa sentimentală a lumii</span>, CL, 1985, 11; Const. Zărnescu, <span class="CharOverride-3">Un roman al destinului feminin</span>, TR, 1987, 25; N. Steinhardt, <span class="CharOverride-3">Ispita lecturii</span>, îngr. şi introd. Ioan Pintea, Cluj-Napoca, 2000, <span class="CharOverride-3">137–141</span>; Petraş, <span class="CharOverride-3">Cărţile</span>, <span class="CharOverride-3">202–203</span>.&#9;<span class="Semnatura">N.Br.</span></p>
			<p class="Heuristica-PRIMUL"><span class="titlu-12">CÂMPEANU, Pavel</span> (29.II.1920, Bucureşti – 2.XII.2003, Bucureşti), eseist, prozator. Intră în Uniunea Tineretului Comunist în 1935. Arestat inițial în 1940 pentru trei săptămâni, va fi închis între 1941 și 1944 în lagărele de la Târgu Jiu, Malmaison, Jilava, Caransebeș, fiind condamnat la 25 de ani de muncă silnică. Experiența va fi evocată în volumul de versuri <span class="CharOverride-3">Penitenciarul Special Caransebeș</span> (1959), precum și în memoriile din <span class="CharOverride-3">Ceaușescu, anii numărătorii inverse</span> (2002). După august 1944 face parte din Comandamentul Formațiunilor de Luptă Patriotică, magazia de arme și muniții. Din 1948 până în 1956 activează în Secţia de relaţii externe din aparatul CC al PMR, având ca sarcini emigrația iugoslavă din vremea defecțiunii lui Iosip Broz Tito şi apoi emigrația greacă, fiind omul de legătură cu liderii Partidului Comunist Grec, stabiliți la Bucureşti. În 1952 este numit într-o comisie care organizează Festivalul Mondial al Tineretului și Studenților (1953). În 1956 însoțește o trupă a Teatrului Național la Paris, la Teatrul Națiunilor, ducând activități de contrainformații cu privire la exil. Între 1950 și 1953 este conferențiar la Catedra de științe sociale a Institutului Politehnic, apoi din 1956 la Școala de Partid „Ștefan Gheorghiu” și la Facultatea de Jurnalism (din 1976). După o aspirantură de patru ani la Institutul de Științe Sociale „A.A. Jdanov” devine doctor în sociologie în 1960 cu teza <span class="CharOverride-3">Condiționarea socială a artei în socialism</span>, editată în 1964. Din același an, angajat la Radio, realizează emisiunea „Teatru la microfon”; în 1967 înființează Oficiul de Studii şi Sondaje al TVR, al cărui director este până în 1980, când se pensionează. Călătorește de mai multe ori în Statele Unite (fiul său Gheorghe emigrase acolo în 1980) și în Europa, unde desfășoară diverse activități academice ca profesor invitat. În 1980 îi apare în Statele Unite, sub pseudonimul Felipe Garc<span class="CharOverride-9">Í</span>a Casals, lucrarea <span class="CharOverride-3">The Syncretic Society</span>, deconstrucție din interior a stalinismului (termenul preferat de autor față de „comunism”) sub formă de teze aforistice, lucrarea fiind redactată în clandestinitate. În 1989 este bursier Fulbright. După căderea comunismului este membru fondator al Grupului pentru Dialog Social, director executiv al Centrului Independent de Studii Sociale, director de studii asociat la École des Hautes Études en Sciences Sociales (Paris), apoi profesor invitat la Central European University, Budapesta. Semnează în „Dilema” rubrica săptămânală „Glosar de tranziție”. I-a fost decernat Premiul Academiei RSR în 1964 și în 1977.</p>
			<p class="Heuristica-BASE">Pe lângă debutul cu un volum de versuri, cariera literară a lui <span class="CharOverride-1">C. </span>mai cuprinde două romane. <span class="CharOverride-3">Jurjac. Enescu copil</span> (1961) este o evocare romanțată ideologic. <span class="CharOverride-3">Stejarii nu cresc în cinci zile</span> (1961), dedicat „aniversării a 40 de ani de la crearea Uniunii Tineretului Comunist”, are ca subiect activitatea din ilegalitate a doi ucenici dintr-un atelier de periferie bucureșteană, cărora li se încredințase spre păstrare un șapirograf; întrucât legătura lor fusese arestată, uteciștii decid eroic să ia ei inițiativa, adică să tipărească și să distribuie manifestul dorit de partid. Deși apreciat pentru intențiile sale „juste”, pentru „tonalitatea romantică” și patos, romanul a fost criticat de Mihai Novicov pentru că oferă „o imagine cu totul derutantă a muncii ilegale, prezentând-o ca pe o activitate improvizată, superficială, ca un fel de joacă până la urmă”. Dar contribuția lui <span class="CharOverride-1">C. </span>la teoria realismului socialist, <span class="CharOverride-3">Condiționarea socială a artei în socialism </span>(1964), este cea mai semnificativă piesă autohtonă în materie după lucrarea lui Ov. S. Crohmălniceanu <span class="CharOverride-3">Pentru realismul socialist</span> (1960), fiind însă, spre deosebire de aceasta, publicată într-un moment în care ideea literaturii partinice pierduse decisiv teren în fața criticii estetice. Treptat, activitatea lui <span class="CharOverride-1">C.</span> se liberalizează. Lucrările sale de sociologie privind mass-media, spectatorii sau artele  performative precum teatrul sunt de pionierat în România, deschise către o bibliografie occidentală de ultimă oră: <span class="CharOverride-3">Radio, televiziune, public</span> (1972), <span class="CharOverride-3">Oamenii și teatrul. Privire sociologică asupra publicului</span> (1973), <span class="CharOverride-3">Oamenii si televiziunea. Privire sociologică asupra telespectatorului</span> (1979). Urmează disidența incognito din <span class="CharOverride-3">The Syncretic Society</span>, de asemenea, trilogia clasică asupra stalinismului, formată din <span class="CharOverride-3">The Origins of Stalinism: from Leninist Revolution to Stalinist Society</span> (1986), <span class="CharOverride-3">The Genesis of the Stalinist Social Order</span> (1988) și <span class="CharOverride-3">Exit: Toward Post-stalinism</span> (1990). După 1989 <span class="CharOverride-1">C.</span> revine editorial în România, analizând fenomenul cozilor din ceaușismul târziu în <span class="CharOverride-3">România: coada pentru hrană – un mod de viaţă</span> (1994) sau primele alegeri electorale postcomuniste în <span class="CharOverride-3">De patru ori în faţa urnelor</span> (1993).</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-3">Penitenciarul Special Caransebeș</span>, București, 1959; <span class="CharOverride-3">Jurjac. Enescu copil</span>, București, 1961; <span class="CharOverride-3">Stejarii nu cresc în cinci zile</span>, București, 1961; <span class="CharOverride-3">Condiționarea socială a artei în socialism</span>, București, 1964;<span class="CharOverride-3"> Radio, televiziune, public</span>, București, 1972; <span class="CharOverride-3">Oamenii și teatrul. Privire sociologică asupra publicului</span>, București, 1973; <span class="CharOverride-3">Oamenii si televiziunea. Privire sociologică asupra telespectatorului</span>, București, 1979; <span class="CharOverride-3">The Syncretic Society</span>, New York, 1980; ed. (<span class="CharOverride-3">Societatea sincretică. 1980</span>), tr. Nadia Badrus, Iași, 2002; <span class="CharOverride-3">Oamenii și filmul</span> (în colaborare cu Ștefana Steriade), București, 1985; <span class="CharOverride-3">The Origins of Stalinism: from Leninist Revolution to Stalinist Society</span>, New York, 1986; <span class="CharOverride-3">The Genesis of the Stalinist Social Order</span>, New York, 1988; <span class="CharOverride-3">Exit: Toward Post-stalinism</span>, New York, 1990; <span class="CharOverride-3">România înainte şi după 20 mai</span> (în colaborare cu Ariadna Combes și Mihnea Berindei), Bucureşti, 1991; <span class="CharOverride-3">De patru ori în faţa urnelor</span>, Bucureşti, 1993; <span class="CharOverride-3">România: coada pentru hrană – un mod de viaţă</span>, tr. Mircea Boari, Bucureşti, 1994; <span class="CharOverride-3">Ceaușescu, anii numărătorii inverse</span>, Iași, 2002.</p>
			<p class="Heuristica___m_RPR"><span class="CharOverride-1">Repere bibliografice: </span>Mihai Novicov, <span class="CharOverride-3">„Stejarii nu cresc în cinci zile”</span>, RITL, 1962, 1; Gheorghe Grigurcu, <span class="CharOverride-3">În răspăr</span>, București, 2001, <span class="CharOverride-3">110–113</span>; Mircea Iorgulescu, <span class="CharOverride-3">Comunismul românesc: o poveste cu pușcăriași</span>, „22”, 2002, 25; Florin Constantiniu, <span class="CharOverride-3">De la Foriș la Ceaușescu: o viziune înnoitoare</span>, ALA, 2002, 620; Ion Bogdan Lefter, <span class="CharOverride-3">Pavel Câmpeanu – sociologul „sub vremi“</span>, OC, 2004, 204; Gheorghe Câmpeanu, <span class="CharOverride-3">Dosarul de Securitate al lui Pavel Câmpeanu</span>, „22”, 2009, 24.<span class="CharOverride-10">&#9;</span><span class="Semnatura">M.I.</span></p>
			<p class="Heuristica_PRIMUL_Semnat"><span class="titlu-12">CÂMPIA LIBERTĂŢII</span>, revistă apărută la Bucureşti, din 15 ianuarie până în aprilie 1944, cu subtitlul „Bilunar de luptă românească”; de la numărul 6 apare la Câmpulung. Director: Vlaicu Bârna. Are redacţii pentru provincie: pentru Ardeal la Braşov, iar pentru Banat la Timişoara. Editorialul, de obicei un eseu, un studiu istoric sau social-politic, ocupă aproape în întregime prima pagină, fiind semnat de Vlaicu Bârna (<span class="CharOverride-3">Lozinca existenţei noastre</span>, <span class="CharOverride-3">Problema salvării elitelor</span>) sau de Vasile Stoica (<span class="CharOverride-3">Între Italia şi noi</span>, <span class="CharOverride-3">Mizeriile unei ratificări</span>, <span class="CharOverride-3">Basarabia şi ideologia sovietică</span>). Alături de colaboratorii constanţi, cei doi gazetari analizează situaţia politică, morală şi spirituală a României într-un moment când înfrângerea Germaniei şi a aliaţilor ei devenea din zi în zi mai evidentă, realizând o radiografie lucidă şi echilibrată. Alte articole sunt semnate de Al. Hodoş (<span class="CharOverride-3">Octavian Goga</span>), Grigore Popa (<span class="CharOverride-3">Puncte de sprijin pentru viitorul românesc</span>), Cezar Petrescu (<span class="CharOverride-3">Scriitorul şi libertatea naţională</span>), Nicolae Tatu (<span class="CharOverride-3">Aurel C. Popovici, premergător al Unirii</span>), Pericle Martinescu (<span class="CharOverride-3">„Geniu politic” sau servilism spiritual?</span>), Ilariu Dobridor (<span class="CharOverride-3">Intelectualitate şi cultură</span>), Ioan Lupaş (<span class="CharOverride-3">Transilvania şi Slovenia</span>), Ion Clopoţel (<span class="CharOverride-3">Transilvania la răscrucile istoriei</span>), Ion Burlea (<span class="CharOverride-3">Românii şi lumea slavă</span>). Colaborează cu versuri Ion Vinea, Radu Boureanu, Emil Giurgiuca, Mihai Beniuc, iar cu proză Ion Vlasiu şi Emanoil Bucuţa. „Cronica”, „Idei. Fapte”, „Comentarii. Polemici”, „Caleidoscop internaţional”, rubrici de informaţie şi comentariu cultural, surprind viu şi polemic mişcarea ideilor, apariţiile editoriale de interes, atitudini şi opinii elocvente în epocă, sub semnăturile lui George Sbârcea, Alexandru Baciu, Ionel Neamtzu, Ion Şiugariu, Mihai Anastasiu, Traian Stoica, Ion Vişoianu, Vladimir Bunea (Vlaicu Bârna), Paul Teodorescu. <span class="CharOverride-1">C.L.</span> publică un fragment inedit din proza lui Duiliu Zamfirescu (<span class="CharOverride-3">Badea Cârţan la Roma</span>), scris în 1897. Grafica – portrete, viniete, desene – este asigurată de Radu Boureanu, Demian, Olga Greceanu, Marcel Olinescu şi Eugen Stroe. &#9;<span class="Semnatura">C.H.</span></p>
			<p class="Heuristica_PRIMUL_Semnat"><span class="titlu-12">CÂMPINA</span>, „ziar-revistă” apărut la Câmpina, lunar, între noiembrie 1927 şi decembrie 1929. Redactori: Al. Tudor-Miu (director la numărul 5/1929), Alexandru Botez (5–7/1929), Geo Bogza (8–9/1929). Propunându-şi să „completeze viaţa culturală a oraşului” şi să elimine politicul, <span class="CharOverride-1">C.</span> urmăreşte, prin programul anunţat, „alegerea – ca pe o spumă – din frământările vieţii locale a tuturor faptelor bune, determinarea şi încurajarea lor”, cu „intenţia de a da de lucru diferitelor tinere elemente scriitoriceşti” locale. Pe prima pagină a fiecărui număr este reprodusă o maximă, o cugetare sau un aforism. Prin rubricile permanente „Actualităţi”, „Zig-zag”, „Aspecte şi rezumări de conferințe”, „Câmpina artistică-literară”, redacţia manifestă vădite simpatii faţă de modernism, cel mai important şi unul dintre cei mai constanţi semnatari fiind Geo Bogza, care publică lirică sub genericul „Avantgarda, din saladele de metafore” şi proză (<span class="CharOverride-3">Pierderi de tren</span>,<span class="CharOverride-3"> Toamna</span>). Versuri publică Al. Tudor-Miu, Şt. Alexiu, V. Stoenescu şi Al. Botez sub pseudonimul care îl va consacra, Simion Stolnicu, iar cu  proză figurează, între alţii, Al. Tudor-Miu şi Sandu Alexandru, ultimul prezent şi cu fragmentul de roman <span class="CharOverride-3">Cetatea cu ziduri străvechi</span>. Pimen Constantinescu traduce din lirica italiană (D’Annunzio, Matteo Darzi, Giuseppe Lipparini), iar I. Bernard-Popovici, un fragment din romanul <span class="CharOverride-3">Caietul albastru al domnişoarei Cibot </span>al lui Antoine Gustave Droz. Revista mai conţine articole şi informaţii culturale, folclor, epigrame. Alţi colaboratori: Paul I. Papadopol, N. Mateescu, Nicolae Săndulache. &#9;<span class="Semnatura">A.P.</span></p>
			<div class="_idGenObjectLayout-1">
				<div id="_idContainer011">
					<div id="_idContainer009" class="Basic-Text-Frame">
						<p class="Titlu-Nume-H">CÂNDEA, Virgil </p>
						<p class="Titlu-mic-DATE">(29.IV.1927, Focşani – 16.II.2007, Bucureşti), istoric al culturii, editor, traducător.</p>
					</div>
					<div id="_idContainer010" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03_DGLR_C_203-313_Mcalinescu-web-resources/image/01_Candea.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Elenei (n. Gruianu) şi al lui Lucian Cândea, ofiţer. La Bucureşti urmează Colegiul „Sf. Sava” (1938–1945) şi studii universitare la Facultatea de Drept (1945–1949), Facultatea de Filosofie (1946–1950), Facultatea de Filologie, secţia de limbi clasice (1950–1952) și Institutul Teologic Universitar (1951–1955). Îşi ia doctoratul în filosofie cu teza <span class="CharOverride-3">Filosofia lui Dimitrie Cantemir</span> (1970). Funcţio&#173;nează succesiv în Serviciul de bibliografie, Serviciul de studii, apoi ca şef al Secţiei de documentare ştiinţifică din Biblioteca Academiei Române (1950–1961). Optând pentru studii teologice, <span class="CharOverride-1">C.</span> intră în atenţia autorităţilor: este concediat, arestat şi anchetat pentru „activitate mistică şi subversivă” (1961–1962). Mai târziu deţine diverse funcţii, printre care aceea de director al Secretariatului Asociaţiei de Drept Internaţional şi Relaţii Internaţionale (1963–1968) şi redactor-şef al revistei acesteia, cercetător principal la Institutul de Studii Sud-Est Europene din Bucureşti (1968–1972), secretar general al Asociaţiei Culturale România (1972–1990). În paralel desfăşoară o susţinută activitate didactică: în ţară, la Facultatea de Drept a Universităţii din Bucureşti (1963–1965), la Institutul de Arte Plastice „N. Grigorescu” (1981–1982) şi la Facultatea de Teologie din Bucureşti (din 1993); peste hotare, ca <span class="CharOverride-3">visiting professor</span>, la Napoli (1965), Geneva (1967–1971), Beirut (1982), Strasbourg (1983), Roma (1990). Ţine conferinţe la Institutul de Studii Sud-Est Europene din Viena, la universităţile din Atena, Ianina, Salonic, Montréal, Tel Aviv, la Paris, Praga, la Institutul de Studii Orientale din Napoli şi la Centrul Cultural din Alep (Siria). Este vicepreşedinte al Centrului Italo–Român de Studii Istorice din Milano (1978), <span class="CharOverride-3">fellow</span> al Centrului Wilson din Washington DC (1984), membru al Centrului European de Cultură din Geneva (1983), al Asociaţiei Istoricilor Americani (1984), membru corespondent al Societăţii Elene de Arheologie din Atena şi al Südosteuropa–Gesellschaft din München (1990), membru în consiliul director al Universităţii Euro–Arabe din Roma (1990), în consiliul de conducere al Centrului European de Cultură din Bucureşti etc. Este membru al Academiei Române din 1993 şi, între 1998 şi 2002, vicepreşedinte al instituţiei. Colaborează la numeroase publicaţii din ţară şi străinătate. Este decorat cu Ordinul Cedrului în grad de Ofiţer, ca recunoaştere a contribuţiei aduse la istoria tradiţiei culturale libaneze prin descoperirea şi valorificarea artei melkite. I se acordă <span class="CharOverride-2">p</span>remiul Academiei RSR pentru ediţia Dimitrie Cantemir, <span class="CharOverride-3">Sistemul sau Întocmirea religiei muhammedane</span> (1977), Premiul Muzeului Literaturii Române pentru volumul <span class="CharOverride-3">Raţiunea dominantă. Contribuţii la istoria umanismului </span><span class="CharOverride-3">românesc </span>(1979), Ordinul „Sf. Sehat şi Mesrob” (Erevan, 1996) ş.a.</p>
			<p class="Heuristica-BASE"><span class="CharOverride-1">C.</span> debutează cu versuri şi recenzii în „Revista Colegiului Naţional «Sf. Sava»”, pe care o şi conduce în 1943–1944. Preocupările şi contribuţiile sale sunt variate, mergând de la identificarea de manuscrise, semnalări, publicări de texte necunoscute, ediţii critice şi monografii până la investigarea relaţiilor internaţionale ale poporului român, a istoriei ideilor, a culturilor sud-est europene. Întreaga lui operă este expresia unei remarcabile capacităţi analitic-aplicative, aceasta fiind dublată de vocaţia sintezei. Încă din prima etapă a carierei sale (1950–1961), îşi consacră o parte a activităţii editării de texte, debutând cu Nicolae Bălcescu, <span class="CharOverride-3">Opere</span> (I–II, 1953, în colaborare cu George Baiculescu). Cum drumul asumat – cercetarea – impune cunoaşterea riguroasă a legilor ei, <span class="CharOverride-1">C.</span> se apleacă, nu doar pentru a se iniţia, ci şi pentru a o înnoi, asupra tehnicii documentării ştiinţifice, domeniu în care publică <span class="CharOverride-3">Introducere în documentarea ştiinţifică</span> (1960, în colaborare cu Aurel Avramescu), primul tratat pe această temă din România şi al doilea apărut în lume, după cel al lui Paul Otlet (Bruxelles, 1930). În aceeaşi perioadă se afirmă ca istoriograf. De numele său se leagă aducerea la lumină a unui volum necunoscut din biblioteca lui Bălcescu, <span class="CharOverride-3">Histoire de la Valachie</span> de Mihail Kogălniceanu, adnotată de posesorul lui. Traducând originalul slavon al unei cărţi a lui Afanasie Nikitin, <span class="CharOverride-3">Călătorie peste trei mări</span>, care cuprinde memoriile primului călător rus în India între anii 1466 şi 1472, publicate cu ample comentarii (1960), sau înfăţişând scrierile unui mare gânditor şi poet bengalez traduse în româneşte, ca în <span class="CharOverride-3">Tagore en Roumanie</span> (1961), <span class="CharOverride-1">C.</span> se evidenţiază şi ca orientalist. În acelaşi timp, prin studiul despre Pavel Everghetinul (1956) şi două ample studii despre Nicodim Aghioritul (1968), considerate contribuţii originale la cunoaşterea vechilor traduceri româneşti din <span class="CharOverride-3">Apophtegmata patrum</span>, se afirmă şi ca bizantinolog de marcă. În cea de-a doua etapă a activităţii sale, după 1963, <span class="CharOverride-1">C.</span> se îndreaptă, cu asimilările anterioare, către o sferă mai largă, cea a istoriei culturii româneşti în context sud-est european. Publică studii care, întemeiate pe cunoaşterea desăvârşită a textelor, în mare parte inedite, şi a situaţiei literaturilor europene, mai ales a celor învecinate, se concretizează în cercetări privind tradiţia şi importanţa şcolii româneşti de studii balcanice (<span class="CharOverride-3">Les </span><span class="CharOverride-6">é</span><span class="CharOverride-3">tudes sud-est </span><span class="CharOverride-3">européennes en Roumanie. Guide de documentation</span>, 1966), cât şi modernizarea gândirii şi structurilor culturale în Europa de sud-est în secolele XVII–XVIII. În domeniul istoriei românilor contribuie cu <span class="CharOverride-3">Brève histoire de la Roumanie</span> (1977),<span class="CharOverride-3"> Locul românilor în istoria universală</span>, comunicare prezentată la al XV-lea Congres Internaţional de Ştiinţe Istorice (1980), <span class="CharOverride-3">Culture universelle et culture roumaine</span> (1968), prezentare comparativă a românilor în cultura universală, precum şi cu documentate intervenţii în controversele româno–maghiare referitoare la Transilvania: <span class="CharOverride-3">Transylvania in the History of the Romanians</span> (în colaborare cu Cornelia Bodea, New York, 1982) sau cu restituirea operei lui N. Iorga, după mulţi ani de tăcere impusă istoriografiei româneşti: <span class="CharOverride-3">Nicolae Iorga – historien de Byzance</span> (1972), <span class="CharOverride-3">Nicolae Iorga – historien de l’Europe de sud-est</span> (în <span class="CharOverride-3">Nicolae Iorga – l’homme et l’œuvre</span>, 1972). <span class="CharOverride-1">C.</span> valorifică critic opera lui Dimitrie Cantemir prin editarea unor scrieri şi, concomitent, prin ediţia <span class="CharOverride-3">Opere complete</span>, realizată în colaborare cu alţi specialişti, din care au apărut <span class="CharOverride-3">Istoria ieroglifică</span> (1973), <span class="CharOverride-3">Divanul sau Gâlceava Înţeleptului cu Lumea sau Giudeţul Sufletului cu Trupul</span> (1974), <span class="CharOverride-3">Historia moldo-valachica</span> (1983), prima traducere în limba română a tratatului <span class="CharOverride-3">Sistemul sau Întocmirea religiei muhammedane</span>, publicată iniţial în 1977, şi alte opere ale cărturarului; prin expuneri de ansamblu ale vieţii şi operei lui Cantemir în lucrări precum <span class="CharOverride-3">Dimitrie Cantemir (1673–1723) </span>(1973), <span class="CharOverride-3">Locul lui Dimitrie Cantemir în cultura românească</span> (comunicare, 1974) ş.a. Totodată, relevă noi dimensiuni ale personalităţii lui Cantemir, aceea de prim arabist în cultura română, prin traducerea <span class="CharOverride-3">Sistemului... </span>şi<span class="CharOverride-3"> </span>editarea critică a versiunii ruse. În aceeaşi sferă de preocupări se înscriu identificarea izvoarelor <span class="CharOverride-3">Divanului…</span>, descoperirea versiunii arabe a acestei scrieri în biblioteci din Siria, Liban şi Franţa, descoperirea manuscrisului latin definitiv al <span class="CharOverride-3">Istoriei Imperiului Otoman</span> în Biblioteca Universitară Harvard din Cambridge (Massachusetts, SUA), descoperirea textului inedit al <span class="CharOverride-3">Vieţii lui Dimitrie Cantemir</span>, scrisă de fiul său, Antioh Cantemir. Pe de altă parte, <span class="CharOverride-1">C.</span> dedică mai multe decenii de investigaţii în biblioteci şi muzee din ţară şi de peste hotare reconstituirii patrimoniului naţional înstrăinat, descoperiri pe care le sistematizează, într-o primă formă, în <span class="CharOverride-3">Repertoriul general al bunurilor culturale externe ale poporului român</span> (I–III, 1962), ce cuprinde descrierea a şaizeci şi două de mii de piese româneşti sau relative la ţara noastră, de la hrisoave şi manuscrise până la opere de artă şi monumente construite de români în străinătate. Marea sa erudiţie îşi spune şi aici cuvântul. Pe lângă descoperirea manuscriselor cantemiriene, a douăsprezece manuscrise despre Transilvania, a unui portret inedit al lui Vlad Ţepeş, a două manuscrise de artă din epoca lui Ştefan cel Mare, manuscrise arabe cuprinzând traduceri de cărţi publicate în Ţările Române în secolele XVII–XVIII ş.a., <span class="CharOverride-1">C.</span> are o contribuţie decisivă la identificarea primei cronici muntene de redacţie unitară în versiune arabă: <span class="CharOverride-3">Letopiseţul Ţării Româneşti (1292–1664) în versiunea arabă a lui Macarie Zaim</span> („Studii. Revistă de istorie”, 1971). Descoperirile ulterioare fac obiectul a patru volume, apărute nu numai în româneşte: <span class="CharOverride-3">Muntele Athos. Prezenţe româneşti</span> (1978), <span class="CharOverride-3">Prezenţe culturale româneşti: Istanbul, Ierusalim, Paros, Patmos, Sinai, Alep</span> (1982, în colaborare cu Constantin Simionescu), <span class="CharOverride-3">Prezenţe culturale româneşti: Austria, Belgia, Elveţia, Franţa, RF Germania, Olanda, Portugalia, Spania, Suedia</span> (1984), <span class="CharOverride-3">Prezenţe culturale româneşti: Bulgaria, Iugoslavia, Grecia </span>(1987). Expune în colecţii publice piesele pe care izbuteşte să le aducă definitiv în ţară: cel mai vechi manuscris Vasile Alecsandri, găsit într-o colecţie particulară din New York, o colecţie de patruzeci de discuri cu muzică românească imprimate în SUA între 1900 şi 1925, descoperite la Detroit, circa o sută cincizeci de documente de la Nicolae Titulescu găsite la Londra, o sută de documente de la George Enescu aflate la un colecţionar din New York etc. Sinteza acestor cercetări este lucrarea <span class="CharOverride-3">Mărturii româneşti peste hotare. Mică enciclopedie de creaţii româneşti şi de izvoare despre români în colecţii din străinătate</span> (I–II, 1991–1998), care include descrierea a peste un milion de documente despre români şi creaţii culturale româneşti aflate peste hotare, o serie nouă, aducând în atenție alte elemente, fiind editată postum (I–IV, 2010–2012). Este o lucrare de pionierat, nu numai la noi, şi reprezintă instrumentul de bază pentru cercetări privind, pe de o parte, integralitatea patrimoniului cultural naţional, inclusiv partea înstrăinată, iar pe de altă parte, istoria răspândirii culturii române în lume şi a formării imaginii despre poporul român în conştiinţa altor popoare. <span class="CharOverride-1">C.</span> mai publică studii de literatură universală, compartiment în care se concentrează asupra traducerii şi a comentariilor (Francis Bacon, <span class="CharOverride-3">Noua Atlantidă</span>), asupra studiilor introductive la traduceri (Firdousi, <span class="CharOverride-3">Şah-name, Privighetorile Persiei. Antologie de poezie persană</span>, Giovanni Rovani, <span class="CharOverride-3">O sută de ani</span>, Dino Campagni, <span class="CharOverride-3">Cronica</span>), dar şi asupra îngrijirii primei ediţii din <span class="CharOverride-3">Opere minore</span> de Dante traduse în limba română (1971) ş.a. În domeniul istoriei artei se distinge, de asemenea, printr-o contribuţie de excepţie: descoperirea picturii postbizantine de expresie arabă – arta melkită. Este vorba de icoanele creştinilor de confesiune ortodoxă maronită şi greco-catolică din comunităţile arabe ale Orientului Apropiat (patriarhatele Antiohiei, Ierusalimului şi Alexandriei), executate de pictori din secolele XV–XIX (<span class="CharOverride-3">Les Icônes melkites</span>, 1969). Studiul despre descoperirea acestei arte a fost amplu comentat în presa siriană, libaneză, greacă, franceză şi română. Cu prilejul cercetărilor sale, <span class="CharOverride-1">C.</span> identifică şi publică tipul iconografic inedit al unui martir oriental: <span class="CharOverride-3">Une Œuvre d’art melkite: l’icône de Saint Elian de Homs</span> („Syria”, 1972).</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">La Bibliothèque de l’Académie de la R. P. Roumaine</span>, Bucureşti, 1955; <span class="CharOverride-3">Introducere în documentarea ştiinţifică </span>(în colaborare cu Aurel Avramescu), pref. Horia Hulubei, Bucureşti, 1960; <span class="CharOverride-3">Les Bibliothèques dans la Roumanie</span>, Bucureşti, 1961; <span class="CharOverride-3">Tagore en Roumanie</span>,<span class="CharOverride-3"> </span>pref. Tudor Vianu, Bucureşti, 1961; <span class="CharOverride-3">Repertoriul general al bunurilor culturale externe ale poporului român</span>, I–III, Bucureşti, 1962; <span class="CharOverride-3">Pagini din trecutul diplomaţiei româneşti</span> (în colaborare cu Dinu C. Giurescu şi Mircea Maliţa), Bucureşti, 1966; <span class="CharOverride-3">Începuturile scrisului şi ale tiparului românesc</span> (<span class="CharOverride-3">Momente din istoria</span> <span class="CharOverride-3">literaturii române</span>), Bucureşti, 1967; <span class="CharOverride-3">Les Icônes melkites</span>, Beirut, 1969; <span class="CharOverride-3">Les Intellectuels du sud-est européen au XVII-e siècle</span>,<span class="CharOverride-3"> </span>Bucureşti, 1970; <span class="CharOverride-3">Stolnicul între contemporani</span>, Bucureşti, 1971; <span class="CharOverride-3">Dimitrie Cantemir (1673–1723), </span>Bucureşti, 1973; <span class="CharOverride-3">Ateneul Român </span>(în colaborare cu Ion Zamfirescu şi Vasile Moga), Bucureşti, 1976; <span class="CharOverride-3">Muntele Athos. Prezenţe româneşti</span>, Bucureşti, 1978; <span class="CharOverride-3">Raţiunea dominantă</span>. <span class="CharOverride-3">Contribuţii la istoria umanismului românesc</span>, Cluj-Napoca, 1979; <span class="CharOverride-3">Prezenţe culturale româneşti: Istanbul, Ierusalim, Paros, Patmos, Sinai, Alep </span>(în colaborare cu Constantin Simionescu), Bucureşti, 1982; <span class="CharOverride-3">Prezenţe culturale româneşti: Austria, Belgia, Elveţia, Franţa, RF Germania, Olanda, Portugalia, Spania, Suedia</span>, Bucureşti, 1984; <span class="CharOverride-3">Prezenţe culturale româneşti: Bulgaria, Iugoslavia, Grecia</span>, Bucureşti, 1987; <span class="CharOverride-3">Mărturii româneşti peste hotare. Mică enciclopedie de creaţii româneşti şi de izvoare despre români în colecţii din străinătate</span>, I–II, Bucureşti, 1991–1998; <span class="CharOverride-3">Icônes grecques, melkites, russes. Collections privées du Liban</span>, Geneva, 1993; <span class="CharOverride-3">Mărturii româneşti peste hotare. Creaţii româneşti şi izvoare despre români în colecţii din străinătate (serie nouă)</span>, I–IV, coordonator Ioana Feodorov şi Andrei Timotin, Bucureşti, 2010–2012. <span class="CharOverride-1">Ediţii, traduceri: </span>Nicolae Bălcescu, <span class="CharOverride-3">Opere</span>, I–II, Bucureşti, 1953 (în colaborare cu George Baiculescu); Afanasie Nikitin, <span class="CharOverride-3">Călătorie peste trei mări</span>, tr. edit., Bucureşti, 1960; Francis Bacon, <span class="CharOverride-3">Noua Atlantidă</span>, tr. şi introd. edit., cuvânt înainte Tudor Vianu, Bucureşti, 1962; A.I. Odobescu, <span class="CharOverride-3">Opere</span>, vol. I, pref. Tudor Vianu, Bucureşti, 1965 (în colaborare cu G. Pienescu şi Tudor Vianu), vol. II, pref. Al. Dima, Bucureşti, 1967 (în colaborare cu Marta Anineanu); Dimitrie Cantemir, <span class="CharOverride-3">Divanul</span>, introd. edit., Bucureşti, 1969, <span class="CharOverride-3">Opere complete</span>, introd. edit., vol. IV, t. I: <span class="CharOverride-3">Istoria ieroglifică</span>, îngr. Stela Toma şi Nicolae Stoicescu, introd. Nicolae Stoicescu, pref. edit., Bucureşti, 1973, vol. I: <span class="CharOverride-3">Divanul</span>, tr. Maria Marinescu-Himu, Bucureşti, 1974, vol. IX, t. I: <span class="CharOverride-3">De antiquis et hodiernis Moldaviae nominibus</span>. <span class="CharOverride-3">Historia moldo-valachica</span>, tr., îngr. şi introd. Dan Sluşanschi, pref. edit., Bucureşti, 1983, vol. VIII, t. II: <span class="CharOverride-3">Sistemul sau Întocmirea religiei muhammedane</span>, tr. şi introd. edit., text rus îngr. Anca Irina Ionescu, Bucureşti, 1987, vol. VI, t. I: <span class="CharOverride-3">Vita Constantini Cantemyrii, cognomento Senis, Moldaviae Principis</span>, tr. şi îngr. Dan Sluşanschi şi Ilieş Câmpeanu, pref. edit., introd. Andrei Pippidi, Bucureşti, 1996, vol. VI, t. II: <span class="CharOverride-3">Scurtă povestire despre stârpirea familiilor lui Brâncoveanu şi a Cantacuzinilor</span>. <span class="CharOverride-3">Memorii</span> <span class="CharOverride-3">către Petru cel Mare</span> <span class="CharOverride-3">(1717 şi 1718)</span>, îngr. şi introd. Paul Cernovodeanu, pref. edit., Bucureşti, 1996, <span class="CharOverride-3">Sistemul sau Întocmirea religiei muhammedane</span>, tr. şi introd. edit., Bucureşti, 1977, <span class="CharOverride-3">Creşterile şi descreşterile Imperiului Otoman</span>,<span class="CharOverride-3"> </span>introd. edit., Bucureşti, 1999, <span class="CharOverride-3">Opere</span>,<span class="CharOverride-3"> </span>vol. I: <span class="CharOverride-3">Divanul. Istoria ieroglifică. Hronicul vechimei a romano-moldo-vlahilor</span>, introd. edit., Bucureşti, 2003 (în colaborare cu Stela Toma şi Nicolae Stoicescu); Dante, <span class="CharOverride-3">Opere minore</span>, introd. edit., Bucureşti, 1971; <span class="CharOverride-3">Pentru sângur ţiitoriul gând</span>, în <span class="CharOverride-3">Crestomaţie de literatură română veche</span>, II, îngr. I.C. Chiţimia şi Stela Toma, Cluj-Napoca, 1989; Paisie Velicikovski, <span class="CharOverride-3">Cuvinte despre ascultare</span>, postfaţa edit., Bucureşti, 1997. </p>
			<p class="Heuristica___m_RPR"><span class="CharOverride-1">Repere bibliografice:</span> Edmond-René Labande, Bernadette Leplant, <span class="CharOverride-3">Répertoire international des médiévistes</span>, Poitiers, 1971, <span class="CharOverride-3">118</span>; Florin Constantiniu, <span class="CharOverride-3">Virgil Cândea</span>, în <span class="CharOverride-3">Encicl.</span> <span class="CharOverride-3">istoriografiei rom</span>., <span class="CharOverride-3">88</span>; Mihai Mitu, <span class="CharOverride-3">,,Mărturii româneşti peste hotare”</span>, RITL, 1992, 1–2; Gheorghe I. Florescu, <span class="CharOverride-3">Mituri româneşti în lume</span>,<span class="CharOverride-3"> </span>CL,<span class="CharOverride-3"> </span>1999, 9;<span class="CharOverride-3"> Omagiu. Virgil Cândea la 75 de ani</span>, I–II, coordonator Paul H. Stahl, Bucureşti, 2002; Rusu, <span class="CharOverride-3">Membrii Academiei</span>, <span class="CharOverride-3">176–178</span>; Zamfirescu, <span class="CharOverride-3">Istorie</span>, II, <span class="CharOverride-3">474–478</span>, <span class="CharOverride-3">521–525</span>; Cristina Bârsan, <span class="CharOverride-3">Profesorul Cândea</span>, ALA, 2007, 861; Alexandru I. Bădulescu, <span class="CharOverride-3">Academicianul Virgil Cândea</span>, „Axioma”, 2007, 4;<span class="CharOverride-3"> </span>Simion, <span class="CharOverride-3">Fragmente</span>, VI, <span class="CharOverride-3">198–199.&#9;</span><span class="Semnatura">A.M.</span></p>
			<div class="_idGenObjectLayout-1">
				<div id="_idContainer014">
					<div id="_idContainer012" class="Basic-Text-Frame">
						<p class="Titlu-Nume-H">CÂNDROVEANU, Hristu </p>
						<p class="Titlu-mic-DATE">(5.II.1928, Babuc–Durostor – 9.XII.2013, Bucureşti), poet, prozator, traducător, publicist. </p>
					</div>
					<div id="_idContainer013" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03_DGLR_C_203-313_Mcalinescu-web-resources/image/CandroSveanuHristu.png" alt="" />
					</div>
				</div>
			</div>
			<p class="Heuristica-PRIMUL">Este fiul Zoricăi (n. Bracea) şi al lui Stere Cândroveanu. Urmează şcoala primară în localitatea General Praporgescu (1935–1939) şi cursurile liceale la Silistra, Călăraşi, Tulcea şi Timişoara (1939–1948). După absolvirea Facultăţii de Filologie din Bucureşti (1952), va fi profesor de limba şi literatura română în câteva localităţi din judeţele Călăraşi şi Prahova, apoi la Ploieşti (1962–1969). Ajunge secretar al Consiliului Culturii și Educației Socialiste al Municipiului Ploieşti (1966–1980), funcţionând şi în calitate de consilier (1970–1974). Între timp este redactor la revistele „Tomis” şi „Tribuna şcolii”, redactor-şef, din 1974, al revistei „Livres roumains”. În 1990 fondează revista macedo-română „Deşteptarea” şi în 1994 „Dimândarea”, publicaţie trimestrială în dialect aromân. În 1992 devine preşedinte al Fundaţiei Culturale Aromâne Dimândarea Părintească. Debutează cu proză în 1959 la „Flamura Prahovei”, colaborând apoi cu proză, versuri, articole şi cronici literare la „Ramuri”, „Contemporanul”, „Viaţa românească”, „Luceafărul”, „România literară”, „Ateneu”, „Astra”, „Convorbiri literare” ş.a.</p>
			<p class="Heuristica-BASE">Neconvingând cu placheta <span class="CharOverride-3">Poeme</span> (1973), <span class="CharOverride-1">C.</span> se afirmă în domeniul criticii literare, considerată drept „creaţie”. Demersurile sale, deşi concepute ca participări subiective, se individualizează totuşi, în peisajul epocii, prin situarea cărţilor analizate în contextul operei autorilor luaţi în discuţie şi, pe cât posibil, al literaturii cu tematică similară. Verva polemică şi perspectiva imprevizibilă de intrare în subiect caracterizează mai toate cronicile şi profilurile scriitoriceşti realizate de <span class="CharOverride-1">C.</span>, selectiv reţinute în volumele <span class="CharOverride-3">Alfabet liric</span> (1974), <span class="CharOverride-3">Poeţi şi poezie</span> (1980), <span class="CharOverride-3">Printre poeţi </span>(1983). Poetul îşi relevă pe deplin sensibilitatea abia în versurile scrise în dialect aromân – <span class="CharOverride-3">Nihadz</span>, 1980, în prelucrările pe motive aromâne – <span class="CharOverride-3">Poveşti de la Miază-zi</span> (1976), <span class="CharOverride-3">Trei balade aromâne</span> (1980), <span class="CharOverride-3">Ore de aur</span> (1983), în transpunerile în limba literară ale unor versuri și narațiuni în dialect – <span class="CharOverride-3">Antologie lirică aromână</span> (1975), <span class="CharOverride-3">Antologie de proză aromână </span>(1977), <span class="CharOverride-3">Un veac de poezie aromână </span>(1985, în colaborare cu Kira Iorgoveanu), <span class="CharOverride-3">Cinci balade aromâne </span>(1996) ori în trecerea în grai aromân a poeziei românești şi străine – <span class="CharOverride-3">Erori de calcul–Poeți români în grai aromân </span>(2000), <span class="CharOverride-3">Antologia poeziei străine în grai aromân </span>(2000), <span class="CharOverride-3">Antologia poeziei române clasice și moderne în grai aromân </span>(2003), <span class="CharOverride-3">Antologia poeziei române contemporane în grai aromân </span>(2004), în îngrijirea și/sau prefațarea mai multor ediții din scrierile autorilor aromâni. Romanul „de sertar” <span class="CharOverride-3">Marea Serenităţii </span>(I–II, 1996), aducând ca personaje de prim-plan comunităţile de aromâni, martore şi victime ale unor timpuri istorice potrivnice, evidenţiază la <span class="CharOverride-1">C.</span> o putere de construcţie epică, o forţă de individualizare a personajelor şi o eleganţă stilistică deosebite. „Roman epopeic”, cum pe bună dreptate a fost caracterizat, <span class="CharOverride-3">Marea Serenităţii</span> configurează un univers, deşi pitoresc, esenţial tragic, puţin familiar literaturii române. Nemaiputând suporta şicanele şi acţiunile deznaţionalizante (incendierea şcolii în limba maternă, arderea bisericii etc.), o colectivitate aromână din Grecia, satul Codruva, emigrează în România, căzând aici, pe pământul nădăjduit al făgăduinţei, în capcanele unor succesive dictaturi (carlistă, antonesciană, comunistă). Protagonistul, Iancu Paticina, om cu orientare de stânga, sfârşeşte la Canalul Dunăre–Marea Neagră, în suferinţă atroce şi în umilinţe. În acest cadru narativ – cu fermecătoare coborâri în mentalitatea arhaic-pastorală şi în viziunea mitic-folclorică –, autorul dă viaţă unei multitudini de personaje, din care se reţin în special figurile feminine, dotate cu forţă de caracter și de acțiune. Proză de factură rebreniană, cu neaşteptate alunecări spre poezie, <span class="CharOverride-3">Marea Serenităţii</span> este una dintre apariţiile reprezentative ale ultimului deceniu al secolului trecut. Un rol foarte important a jucat <span class="CharOverride-1">C.</span> prin scrisul său, stimulând autorităţile române în sprijinirea aromânilor din sudul Dunării spre a-şi păstra identitatea naţională. El a fost, de altfel, unul dintre cei mai aprigi susţinători ai unităţii limbii române şi s-a opus încercărilor de statuare a dialectului aromân drept limbă de sine stătătoare, considerând că ruperea legăturilor celor din sudul Dunării cu limba română literară şi cu românii de la nord de Dunăre va duce la dispariţia specificului aromânilor. Lupta sa s-a desfăşurat în principal printr-o revistă proiectată sub titlul „Caleidoscop aromân”, dar apărută sub forma unor volume de sine stătătoare, supraintitulate tot <span class="CharOverride-3">Caleidoscop aromân</span> (I–V, 1998–2000), în care sunt reunite texte mai vechi sau mai noi ale celor care au scris despre istoria și cultura aromânilor. <span class="CharOverride-1">C. </span>îşi face cunoscute pledoariile și în <span class="CharOverride-3">Aromânii ieri și azi</span> (1995) sau în amplul interviu <span class="CharOverride-3">Despre aromâni, </span>acordat lui Emil Ţârcomnicu (2006), dar şi prin <span class="CharOverride-3">Carte de vacanţă pentru aromâni</span> (I–II, 2001–2002).</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Poeme</span>, Bucureşti, 1973; <span class="CharOverride-3">Alfabet liric</span>, Bucureşti, 1974; <span class="CharOverride-3">Porni racheta</span>, Bucureşti, 1974; <span class="CharOverride-3">Poveşti de la Miază-zi</span>, Bucureşti, 1976; ed. (<span class="CharOverride-3">Părmithi di ñiadzădzuă</span>), București, 1997;<span class="CharOverride-3"> Poeţi şi poezie</span>, Bucureşti, 1980; <span class="CharOverride-3">Trei balade aromâne</span>, Bucureşti, 1980; <span class="CharOverride-3">Nihadz</span>,<span class="CharOverride-3"> </span>Bucureşti, 1980; <span class="CharOverride-3">Ore de aur</span>, Bucureşti, 1983; <span class="CharOverride-3">Printre poeţi</span>, Cluj-Napoca, 1983; <span class="CharOverride-3">Literatura română pentru copii</span>,<span class="CharOverride-3"> </span>Bucureşti, 1988; <span class="CharOverride-3">Aromânii ieri şi azi</span>, Craiova, 1995; <span class="CharOverride-3">Cinci balade aromâne</span>, Bucureşti, 1996; <span class="CharOverride-3">Marea Serenităţii</span>, I–II, Bucureşti, 1996; <span class="CharOverride-3">Carte de vacanţă pentru aromâni</span>, I–II, Bucureşti, 2001–2002; <span class="CharOverride-3">Despre aromâni </span>(interviu realizat de Emil Țârcomnicu), București, 2006. <span class="CharOverride-1">Antologii, ediţii:</span> <span class="CharOverride-3">Antologie lirică aromână</span>, Bucureşti, 1975; <span class="CharOverride-3">Antologie de proză aromână</span>, Bucureşti, 1977; <span class="CharOverride-3">Un veac de poezie aromână</span>, introd. edit., Bucureşti, 1985 (în colaborare cu Kira Iorgoveanu); Nida Boga, <span class="CharOverride-3">Voshopolea</span>, pref. edit., Bucureşti, 1994, <span class="CharOverride-3">La stani</span>, postfaţa edit., Bucureşti, 1996; <span class="CharOverride-3">Caleidoscop aromân</span>, I–V, Bucureşti, 1998–2000; <span class="CharOverride-3">Erori de calcul – Poeţi români în grai aromân</span>, Bucureşti, 2000; <span class="CharOverride-3">Antologia poeziei străine în grai aromân</span>, postfața edit., Bucureşti, 2000; <span class="CharOverride-3">Antologia poeziei române clasice și moderne în grai aromân</span>, București, 2003; <span class="CharOverride-3">Antologia poeziei române contemporane în grai aromân</span>, București, 2004. </p>
			<p class="Heuristica___m_RPR"><span class="CharOverride-1">Repere bibliografice: </span>Ulici, <span class="CharOverride-3">Prima verba</span>, I, <span class="CharOverride-3">62–64</span>; Cristian Moraru, <span class="CharOverride-3">Hristu Cândroveanu</span>, UVPA, <span class="CharOverride-3">438–440</span>; Atanasie Nasta, <span class="CharOverride-3">„Un veac de poezie aromână”</span>, TBR, 1986, 15; Constantin Cubleşan, <span class="CharOverride-3">Literatura pentru copii</span>, RL, 1989, 22; <span class="CharOverride-3">Dicţ. scriit. rom.</span>, I, <span class="CharOverride-3">530–531</span>;<span class="CharOverride-3"> </span>Ovidiu Ghidirmic, <span class="CharOverride-3">Un roman-epopee al exodului românesc</span>, R, 1998, 7–8; Opriţă, <span class="CharOverride-3">Anticipaţia</span>, <span class="CharOverride-3">449–450</span>.      &#9;<span class="Semnatura">I.O.</span></p>
			<p class="Heuristica-PRIMUL"><span class="titlu-12">CÂNTAREA ROMÂNIEI</span>, poem în proză atribuit lui Alecu Russo sau lui Nicolae Bălcescu. A apărut pentru prima oară în revista „România viitoare” (1850), la Paris. În „precuvântarea” care îl însoţeşte, Bălcescu pretinde că ar fi descoperit poemul, scris pe la 1830, la un schit, iar autorul ar fi fost „un călugăr hrănit în singurătate de cetirea <span class="CharOverride-3">Bibliei</span> şi a <span class="CharOverride-3">Psalmilor</span> lui David”. Sibilinicele destăinuiri sunt, evident, o mistificare literară, în spirit romantic. În 1855, la trei ani după moartea lui Bălcescu, căruia îi aparţine versiunea tipărită la Paris, este publicată în „România literară” a lui V. Alecsandri o nouă versiune, trecută sub numele lui Alecu Russo. Deosebirile dintre ele constau în câteva înlocuiri sau omisiuni de cuvinte şi imagini. În afară de acestea, versiunea Bălcescu, mai scurtă (61 de versete), este redactată într-o limbă muntenizată, cu tentă neologistică şi abstractizantă, iar expunerea apare mai combativă decât aceea din textul publicat de „România literară”. Cea a lui Alecu Russo însumează 65 de versete, fiind presărată, în afara unor particularităţi lingvistice munteneşti, cu elemente moldoveneşti, precum şi cu expresii populare şi arhaice. În litigiu de multă vreme, paternitatea poemului <span class="CharOverride-3">Cântarea României</span> este o problemă pasionantă, în a cărei rezolvare sunt trei soluţii care se confruntă: Alecu Russo, Nicolae Bălcescu sau amândoi, în colaborare. Până la 1900, ca autor a fost considerat Bălcescu. Un singur om, Vasile Alecsandri, a susţinut în secolul al XIX-lea paternitatea lui Alecu Russo. Scriindu-i lui A.I. Odobescu în 1863, Alecsandri vorbise de „o mare taină literară”: poemul îi aparţinea lui Russo, fusese compus de acesta în limba franceză şi numai tradus în româneşte de Bălcescu. Un studiu al lui P.V. Haneş, <span class="CharOverride-3">„Cântarea României”</span> (1900), punând enigmatica scriere în seama lui Alecu Russo, generează o bruscă schimbare de optică. Ipoteza dublei paternităţi, larg argumentată de Paul Cornea, a fost formulată întâia dată de Odobescu. Chestiunea nu e tranşată definitiv. Nu se poate şti cu siguranţă dacă textul prim a fost unul românesc, cu particularităţi dialectale, al lui Alecu Russo, unul francez al aceluiaşi, tradus în româneşte de Bălcescu şi revăzut după cinci ani de către primul său autor, sau, în fine, dacă întâiul concept al scrierii a aparţinut, de fapt, lui Bălcescu, iar Russo numai l-a prelucrat mai târziu. Şi într-un caz, şi într-altul coparticiparea celor doi apare plauzibilă.</p>
			<p class="Heuristica-BASE"><span class="CharOverride-3">Cântarea României</span> este expresia unei anumite stări de spirit din preajma Revoluţiei de la 1848. Tensiunea poemului, sinceritatea şi patosul făceau din el un adevărat manifest revoluţionar. Titlul, evocând străvechea <span class="CharOverride-3">Cântarea Cântărilor</span>, tonul biblic, cât şi anumite elemente mistice, la care se adaugă dispunerea în versete, dovedesc o lectură a psalmilor şi prorocilor. Vechile noastre cronici, ca şi lirica populară s-au stratificat în alcătuirea poemului, modelându-i stilul. Cât priveşte influenţele străine, scrierile lui Adam Mickiewicz (<span class="CharOverride-3">Livre de la nation polonaise</span>), Jules Michelet (<span class="CharOverride-3">Le Peuple</span>) şi Lamennais (<span class="CharOverride-3">Paroles d’un croyant</span>) au fost, fără îndoială, puse la contribuţie. O coloratură specifică, în spiritul vremii, primesc idei cum ar fi misiunea pe care o are de îndeplinit fiecare naţiune, alianţa între popoare, menită a contracara alianţele despoţilor, destinul ca un reflex al legilor providenţei, asimilarea dumnezeirii cu poporul, credinţa nezdruncinată în biruinţa revoluţiei. În planul ideologic al operei aportul lui Bălcescu pare covârşitor: concepţia privitoare la cele două feluri de „slobozenie”, cea „dinlăuntru” şi cea „dinafară”, strânsa legătură dintre libertatea socială şi cea naţională, simpatia pentru ţărănime, dar şi ostilitatea pătimaşă împotriva domnilor şi boierilor, care au dus ţara într-o situaţie jalnică. Istoria se înfăţişează ca un şir nesfârşit de lupte între clasa dominantă şi aceea subjugată. Numai revoluţia poate restitui omenirii arhaica ei libertate şi egalitate. Dar unele idei nu au cum fi, totuşi, ale lui Bălcescu. Cultul romantic al personalităţii cu menire providenţială, unele respirări idealizante, sentimentul înfiorat al naturii rustice, ca şi o anume dispoziţie contemplativă, melancolică par ieşite de sub pana lui Alecu Russo. Emanând dintr-o adoraţie adâncă a patriei, bogată şi frumoasă, dar nefericită, <span class="CharOverride-3">Cântarea României</span> este un poem alegoric impresionant. O tristeţe sfâşietoare pentru umilinţele unui neam mândru, slobod şi unit odinioară, se împleteşte cu imprecaţia teribilă aruncată asupra celor care l-au trădat. Semne înfricoşate vestesc, ca într-un apocalips, apropierea „furtunii mântuitoare”, când va să se arate eroul providenţial, Mesia, de care se leagă speranţele de izbăvire. E clipa pentru care trebuie să se pregătească, cu braţul înarmat şi cuget treaz, urmaşii vitejilor de altădată. Conceput în manieră retorică, poemul are o arhitectură caracterizată prin simetrie, recurgând mereu la antiteză şi repetiţie. Pasajele de exaltare eroică şi viziunile profetice alternează cu efuziunea lirică şi cu tânguirea biblică, elegiacă. Mai ales sub raportul muzicalităţii, tulburătorul poem e un moment însemnat în proza poetică românească.</p>
			<p class="Heuristica___mici"><span class="CharOverride-1">Ediţii: </span>Nicolae Bălcescu, <span class="CharOverride-3">Cântarea României</span>, Paris, 1850; ed. în <span class="CharOverride-3">Istoria românilor sub Mihai-Vodă Viteazul</span>, publ. şi pref. A.I. Odobescu, Bucureşti, 1878,<span class="CharOverride-3"> 553–581</span>;<span class="CharOverride-3"> </span>ed. îngr. şi introd. N.I. Apostolescu, Bucureşti, 1914. – Alecu Russo, <span class="CharOverride-3">Cântarea României</span>, „România literară”, 1855, 38–40, 42, 45, 47; ed. îngr. şi pref. P.V. Haneş, Bucureşti, 1900; ed. pref. Lucian Blaga, Bucureşti, 1924; ed. îngr. şi pref. Ion Pillat, Bucureşti, 1936; ed. pref. Teodor Vârgolici, Bucureşti, 1971; ed. îngr. Geo Şerban, pref. Cornel Regman, Bucureşti, 1985.</p>
			<p class="Heuristica___m_RPR"><span class="CharOverride-1">Repere bibliografice:</span> P.V. Haneş, <span class="CharOverride-3">„Cântarea României”</span>, Bucureşti, 1900; P.V. Haneş, <span class="CharOverride-3">Alexandru Russo. O pagină ignorată din literatura română</span>, pref. Ovid Densusianu, Bucureşti, 1901; Al. Dima, <span class="CharOverride-3">Alecu Russo</span>, Bucureşti, 1957, <span class="CharOverride-3">193–245</span>; Cornea, <span class="CharOverride-3">Studii</span>, <span class="CharOverride-3">269–290, 334–345</span>; Mihai Bordeianu, <span class="CharOverride-3">Din nou despre paternitatea „Cântării României”</span>,<span class="CharOverride-3"> </span>IL, 1963, 1; P.V. Haneş, <span class="CharOverride-3">Litigiul „Cântării României”</span>, LL, 1964; <span class="CharOverride-3">Ist. lit.</span>, II, <span class="CharOverride-3">497–500</span>; Zamfir, <span class="CharOverride-3">Proza poetică</span>,<span class="CharOverride-3"> 169–205</span>;<span class="CharOverride-3"> </span>Vasile Arvinte, <span class="CharOverride-3">Termenul „România” şi paternitatea „Cântării României”</span>, LR, 1977, 3; Cornelia Bodea, <span class="CharOverride-3">„Cântarea României” în dublă versiune tipografică la 1850: Paris şi Sibiu</span>, STD, 1979, 9;<span class="CharOverride-3"> Dicţ. lit. 1900</span>, <span class="CharOverride-3">186–188</span>; Ursu, <span class="CharOverride-3">Contribuţii ist. lit.</span>, <span class="CharOverride-3">451–491</span>; Alexandru Dobrescu, <span class="CharOverride-3">O mistificare seculară – „Cântarea României”</span>, II, 2005, 5; Anghelescu, <span class="CharOverride-3">Mistificţiuni</span>, <span class="CharOverride-3">84–89. &#9;</span><span class="Semnatura">F.F.</span></p>
			<p class="Heuristica-PRIMUL"><span class="titlu-12">CÂNTEC</span>, specie a liricii folclorice, însoţită de melodie. Într-o accepţiune mai largă, aceea de poezie cântată, termenul poate denumi şi <span class="CharOverride-1">c. </span>epic (bătrânesc) şi <span class="CharOverride-1">c. </span>legat de obiceiuri. Cum unele dintre acestea au texte, melodii şi funcţii specifice, se constituie în specii distincte, ca balada sau colinda. Din punct de vedere funcţional, se poate desprinde şi <span class="CharOverride-1">c. </span>ritualic (de nuntă, funebru, de muncă), chiar dacă în unele cazuri conţinutul sau melodia se confundă cu ale <span class="CharOverride-1">c. </span>liric propriu-zis, ca la unele <span class="CharOverride-1">c. </span>de nuntă. Între <span class="CharOverride-1">c. </span>liric necondiţionat de vreun prilej special şi cel ritualic există unele categorii (de leagăn, de joc, de şezătoare) ce se cântă ocazional, dar care, atât din perspectiva textului literar, cât şi sub aspect muzical, se interferează de cele mai multe ori cu <span class="CharOverride-1">c. </span>liric, deoarece acesta din urmă se poate adapta unei atare funcţii. Dar chiar <span class="CharOverride-1">c. </span>liric propriu-zis, care se cântă oricând şi oriunde, se poate disocia în alte categorii funcţionale, căci atât <span class="CharOverride-1">c. </span>ostăşesc sau haiducesc, cât şi <span class="CharOverride-1">c. </span>de lume se cântă în situaţii adecvate. Se poate vorbi chiar de preferinţa unor grupuri de vârstă pentru anumite <span class="CharOverride-1">c. </span>(cele de dragoste sunt cultivate mai ales de tineri, cele meditative de vârstnici). Clasificările <span class="CharOverride-1">c.</span>, având în vedere numai textul literar, deci criteriul tematic, disting numeroase grupe: de dor, de dragoste, de natură, de jale, de necaz, de înstrăinare, bahice etc. De cele mai multe ori, însă, datorită complexităţii sentimentelor, textele se pot încadra cu greu în astfel de compartimente şi foarte adesea acelaşi <span class="CharOverride-1">c. </span>poate fi inclus în două sau chiar trei grupe tematice. După criteriul social, având, deci, în vedere grupul care le creează şi le cultivă, s-a vorbit de <span class="CharOverride-1">c. </span>păstoreşti, plugăreşti, ostăşeşti, minereşti etc., fără a putea fi supuse unei astfel de taxonomii toate varietăţile. Când se are în vedere criteriul muzical, se constată că acelaşi conţinut literar poate fi cântat pe melodie de doină, de joc sau de leagăn, în timp ce o aceeaşi melodie poate însoţi un text epic, un bocet, un <span class="CharOverride-1">c. </span>de leagăn sau un <span class="CharOverride-1">c. </span>ritualic. Din analiza muzicală a speciei au rezultat şi grupe noi, cum sunt: <span class="CharOverride-1">c. </span>modern, <span class="CharOverride-1">c. </span>cu acompaniament ş.a. Interferenţe se produc şi la nivelul raporturilor cu alte genuri şi specii. Deşi strigătura cu conţinut liric nu are, din punct de vedere poetic, nici o notă distinctivă faţă de <span class="CharOverride-1">c. </span>liric, ea se constituie ca specie aparte, din cauza funcţiei sale şi a lipsei de text muzical. Liricizarea unor balade a dat naştere la <span class="CharOverride-1">c. </span>lirico-epic, aflat la limita dintre genul epic şi cel liric. <span class="CharOverride-1">C.</span> satiric, dacă se admite existenţa unui gen satiric, n-ar mai putea fi inclus în genul liric. La toate dificultăţile ivite în încercarea de clasificare a <span class="CharOverride-1">c. </span>se adaugă şi confuzia determinată de neconcordanţa dintre accepţiunea populară şi cea ştiinţifică a unor termeni (<span class="CharOverride-3">horă</span>, în nord-vestul ţării înseamnă „doină”, în Moldova şi Muntenia „joc” şi melodia ce îl însoţeşte, iar în colecţia de folclor a lui V. Alecsandri text poetic corespunzător melodiei de joc). În aceste condiţii era necesară aplicarea unei metode de clasificare a genului liric folcloric după structura textului, prin reducerea la motive – unitate de bază –, al căror inventar să constituie şi corpusul liricii populare româneşti.</p>
			<p class="Heuristica-BASE"><span class="CharOverride-1">C.</span> este atestat documentar abia în Evul Mediu, dar apariţia sa este mult mai veche, confundându-se cu primele manifestări artistice. Fiind însă specia cea mai receptivă la actualizări, permanent ecou al trăirilor individuale, <span class="CharOverride-1">c. </span>nu păstrează elemente arhaice care să-i probeze vechimea. În existenţa fiecărui <span class="CharOverride-1">c.</span> se constată o perioadă de intensă circulaţie, după care piesa intră în fondul folcloric pasiv, pentru ca în mod spontan să fie preluată, fragmentar sau integral, în circumstanţe propice. Un factor esenţial care dă naştere acestei situaţii este cel istoric, el condiţionând preferinţa pentru anumite categorii de <span class="CharOverride-1">c. </span>Câtă vreme au existat haiduci, a înflorit o lirică de haiducie, care, după perimarea fenomenului social, a căzut în desuetudine. Când este reluată, ea îndeplineşte numai o funcţie evocatoare. <span class="CharOverride-1">C. </span>de război are, de asemenea, caracter istoric. Asupra <span class="CharOverride-1">c. </span>îşi pune amprenta şi mediul antropo-geografic, diferenţiindu-se la diversele grupuri etnice atât din punctul de vedere al creaţiei poetice, cât şi al celei muzicale. Diferenţele se pot constata însă nu numai între zone, ci chiar între repertoriile a două sate vecine. S-a vorbit, pornind de la aceste fapte, despre o lirică a muntelui, a plaiului, una a colinelor şi o alta a şesului. Este unanim recunoscută deosebirea dintre <span class="CharOverride-1">c. </span>de dragoste din nordul ţării şi cel din sud. În timp ce <span class="CharOverride-1">c. </span>din Moldova de nord şi Transilvania e mai învăluitor, cel muntean şi oltenesc palpită de senzualitate, frizând uneori chiar trivialul. Stilul <span class="CharOverride-1">c. </span>transilvănean este mai lapidar, piesele sunt câteodată scurte notaţii, motive singulare, în schimb în sud se manifestă tendinţa către discurs, către acţiune, de unde şi ideea de a vorbi despre o lirică „măruntă” şi una „dezvoltată”. În <span class="CharOverride-1">c. </span>românesc se poate totuşi remarca o relativă unitate de conţinut, deşi preferinţele pentru motivele din fondul comun sunt diferite de la o zonă la alta. S-a constatat că între text şi muzică nu există o legătură obligatorie şi că melodiile sunt mai stabile decât textele, care se împrospătează neîncetat. Este frecvent transferul de cuvinte de la o melodie la alta, dar posibilităţile de permutare sunt limitate de necesitatea concordanţei între mesajele celor două forme de artă sincretică. Un subiect predilect al <span class="CharOverride-1">c. </span>este dragostea, care îşi găseşte uneori expresie în piese de mare fineţe. Motive dintre cele mai izbutite artistic sunt inspirate de dor, sentiment inefabil, denumit cu un cuvânt specific românesc, intraductibil perfect. Natura nu este contemplată, ci animată, de cele mai multe ori ea participă afectiv la viaţa ţăranilor şi numeroase elemente din natură au devenit simboluri consacrate. <span class="CharOverride-1">C.</span> meditativ dezvăluie o înclinare spre reflecţie, o viziune complexă şi echilibrată asupra vieţii, naturii şi societăţii. Optica uneori facilă asupra existenţei, din unele <span class="CharOverride-1">c.</span> de petrecere, este rezultatul influenţei exercitate de specia cvasifolclorică ce a circulat în secolele al XVIII-lea şi al XIX-lea în cercurile de boieri şi târgoveţi sub denumirea <span class="CharOverride-1">c. </span>de lume. De mediocritatea acestora au fost învinuiţi lăutarii, care erau principalii colportori. Sigur este că ei au contribuit la uniformizarea stilurilor, muzicale mai ales, răspândind în zone largi repertorii eclectice. La estomparea accentuată a specificului local au contribuit, în secolul al XX-lea, radioul şi televiziunea. <span class="CharOverride-1">C. </span>de joc are rolul esenţial de fundal sonor pentru dans, iar textele, atunci când nu reprezintă comenzi pentru sincronizarea coregrafică, se confundă cu ale celorlalte <span class="CharOverride-1">c. </span>De multe ori ele iau naştere prin cântarea strigăturilor, proces reversibil, ce poate duce şi la „strigarea” acestora.<span class="CharOverride-1"> C.</span> de leagăn, inclus şi printre speciile folclorului de copii, se află într-o situaţie specială, datorită destinaţiei sale. De aici monotonia ritmului, refrene provenite din onomatopee sau din limbajul infantil, o lume de animale domestice şi sălbatice, cândva cu rosturi magice, invocate să aducă somnul. Îşi fac însă loc şi confesiuni ale mamei sau chiar elemente sociale. Dincolo de caracterul intim, de conţinutul individual, <span class="CharOverride-1">c. </span>are un substrat social, istoric, cuprinzând referiri sau chiar comentarii la unele evenimente ce au impresionat conştiinţa colectivităţii. <span class="CharOverride-1">C. </span>istoric consemnează nume şi fapte reale sau idealizate, dar care, cu trecerea timpului, se îndepărtează tot mai mult de adevărul istoric. După două sau trei generaţii, rămâne doar schema <span class="CharOverride-1">c.</span>,<span class="CharOverride-1"> </span>care se adaptează altor eroi sau situaţii. Cele mai răspândite <span class="CharOverride-1">c. </span>au fost cele despre Horea, Tudor Vladimirescu, Avram Iancu, Al. I. Cuza şi despre răscoalele de la 1907. Ca o prelungire a <span class="CharOverride-1">c. </span>ţărănesc de revoltă socială a apărut <span class="CharOverride-1">c. </span>având ca subiecte proletarizarea, înstrăinarea emigranţilor şi îndemnul la revoltă. Relativ la structura compoziţională a <span class="CharOverride-1">c. </span>se constată, ca în toată poezia populară, absenţa strofei. Segmentarea se poate face în funcţie de motive şi elemente motivice aglutinate, contaminate pe baza emoţiei asociative. Unele <span class="CharOverride-1">c. </span>au refrene şi încep prin versuri evocatoare („frunză verde”), reluate parţial şi subliniind ideea. Lungimea medie a <span class="CharOverride-1">c. </span>este între 4 şi 14 versuri, trohaice de obicei, din câte 5–6 sau 7–8 silabe. Un procedeu artistic ce caracterizează întreaga poezie populară, dar mai frecvent lirica, este paralelismul, cu principalele tipuri: tautologic sau de sinonimie, adversativ, contrastant sau de opoziţie, cumulativ sau de enumeraţie şi progresiv sau de gradaţie. În transfigurarea poetică sunt prezente diferite trepte, de la simpla relatare până la alegorie. Metaforele cele mai frecvent întâlnite sunt de tip onomastic (mândra – iederă, badea – trandafir) şi de relaţie (codrul – frate), care stabilesc legături cu cadrul fizic.</p>
			<p class="Heuristica___mici"><span class="CharOverride-1">Surse:</span> N. Pauleti, <span class="CharOverride-3">Cântări</span> <span class="CharOverride-3">şi</span> <span class="CharOverride-3">strigături</span> <span class="CharOverride-3">româneşti de cari cântă fetele şi ficiorii jucând</span>, îngr. şi<span class="CharOverride-3"> </span>introd.<span class="CharOverride-3"> </span>I.<span class="CharOverride-3"> </span>Muşlea,<span class="CharOverride-3"> </span>Bucureşti<span class="CharOverride-3">, </span>1962; V. Alecsandri, <span class="CharOverride-3">Poezii populare ale românilor</span>, Bucureşti, 1866; ed. I–II, îngr. şi pref. Gh. Vrabie, Bucureşti, 1965; ed. îngr. şi pref. D. Murăraşu, Bucureşti, 1971; S. Fl. Marian, <span class="CharOverride-3">Poezii poporale române</span>, II, Cernăuţi, 1875; I. Pop-Reteganul, <span class="CharOverride-3">Trandafiri şi viorele</span>, Gherla, 1884; Jan Urban Jarník, Andrei Bârseanu, <span class="CharOverride-3">Doine şi strigături din Ardeal</span>, Bucureşti, 1885; ed. îngr. şi introd. Adrian Fochi, Bucureşti, 1968; G. Dem. Teodorescu, <span class="CharOverride-3">Poezii populare române</span>, Bucureşti, 1885; ed. îngr. George Antofi, pref. Ovidiu Papadima, Bucureşti, 1982; Elena D. O. Sevastos, <span class="CharOverride-3">Cântece moldoveneşti</span>, Iaşi, 1888; Enea Hodoş, <span class="CharOverride-3">Poezii poporale din Bănat</span>, I, Caransebeş, 1892; I.G. Bibicescu, <span class="CharOverride-3">Poezii</span> <span class="CharOverride-3">populare din Transilvania</span>, Bucureşti, 1893; ed. îngr. Maria Croicu, introd. I.C. Chiţimia, Bucureşti, 1970; M. Eminescu, <span class="CharOverride-3">Opere</span>, VI, îngr. Perpessicius, Bucureşti, 1963; Gr. G. Tocilescu, <span class="CharOverride-3">Materialuri folkloristice</span>, I–II, Bucureşti, 1900; ed. I–III, îngr. şi introd. Iordan Datcu, Bucureşti, 1980–1981; Al. Vasiliu, <span class="CharOverride-3">Cântece, urături şi bocete de ale poporului</span>, Bucureşti, 1909; G. Alexici, <span class="CharOverride-3">Texte din literatura poporană română</span>, II, îngr. şi introd. I. Muşlea, Bucureşti, 1966; Sebastian Bornemisa, <span class="CharOverride-3">Cele mai frumoase poezii poporale</span>, Orăştie, 1912; Béla Bartók, <span class="CharOverride-3">Cântece poporale din comitatul Bihor</span>, Bucureşti, 1913; Tudor Pamfile, <span class="CharOverride-3">Cântece de ţară</span>, Bucureşti, 1913; Ovid Densusianu, <span class="CharOverride-3">Flori alese din cântecele poporului</span>, Bucureşti, 1920; reed. în <span class="CharOverride-3">Viaţa păstorească în poezia noastră populară</span>, îngr. şi pref. Marin Bucur, Bucureşti, 1966; Gh. Cardaş, <span class="CharOverride-3">Cântece poporane moldoveneşti</span>, Arad, 1926; Sebastian Bornemisa, <span class="CharOverride-3">Cele mai frumoase cântece de dragoste, cântece de jale, cântece de dor, cântece cătăneşti, cântece de batjocură, cântece poporale americane</span>, ed. 2, Cluj, 1929; Gh. Cernea, <span class="CharOverride-3">Floricele din jurul Cohalmului</span>, Bucureşti, 1929; Horia Teculescu, <span class="CharOverride-3">Pe Murăş şi pe Târnave. Flori înrourate</span>, Sighişoara, 1929; Vasile Bologa, <span class="CharOverride-3">Poezii poporale din Ardeal</span>, Sibiu, 1936; E. Nicoară, Vasile Netea, <span class="CharOverride-3">Murăş, Murăş, apă lină</span>, I, Reghin, 1936; Mathias Friedwagner, <span class="CharOverride-3">Rumänische Volkslieder aus der Bukowina</span>, Würzburg<span class="CharOverride-3">, </span>1940; Ion Diaconu, <span class="CharOverride-3">Folklor din Râmnicul Sărat</span>, III, Focşani, 1948; Al. I. Amzulescu, G. Ghiţă, <span class="CharOverride-3">Doine, cântece, strigături</span>, Bucureşti, [1955]; Tiberiu Brediceanu, <span class="CharOverride-3">170 melodii populare din Maramureş</span>, Bucureşti, 1957; Cicerone Theodorescu, <span class="CharOverride-3">Izvoare fermecate</span>, Bucureşti, 1958; Const. Zamfir, Victoria Dosios, Elisabeta Moldoveanu-Nestor, <span class="CharOverride-3">132 cântece şi jocuri din Năsăud</span>, Bucureşti, 1958; Emilia Comişel, <span class="CharOverride-3">Antologie folclorică din Ţinutul Pădurenilor (Hunedoara)</span>, Bucureşti, 1959; Ilarion Cocişiu, <span class="CharOverride-3">Cântece populare româneşti</span>, îngr. Tiberiu Alexandru şi Maria Siminel-Fusteri, pref. Tiberiu Alexandru, Bucureşti, 1960; <span class="CharOverride-3">Folclor din Transilvania</span>, I–IV, Bucureşti, 1962–1969; Gh. Ciobanu, Vasile D. Nicolescu, <span class="CharOverride-3">200 cântece şi doine</span>, Bucureşti, 1962; Ovidiu Papadima, <span class="CharOverride-3">Cu cât cânt, atâta sunt</span>, Bucureşti, 1963; Vasile D. Nicolescu, Const. Gh. Prichici, <span class="CharOverride-3">Cântece şi jocuri populare din Moldova</span>, Bucureşti, 1963; Al. I. Amzulescu, Paula Carp, <span class="CharOverride-3">Cântece şi jocuri din Muscel</span>, Bucureşti, 1964; Lucian Blaga, <span class="CharOverride-3">Antologie de poezie populară</span>, îngr. George Ivaşcu, Bucureşti, 1966; <span class="CharOverride-3">Folclor din Oltenia şi Muntenia</span>, I–V, Bucureşti, 1967–1970; <span class="CharOverride-3">Folclor din</span> <span class="CharOverride-3">Moldova</span>, I–II, Bucureşti, 1969; Dumitru Pop, <span class="CharOverride-3">Folclor din Bihor. Poezii populare</span>, Oradea, 1969; Virgil Medan, <span class="CharOverride-3">Cântece de joc</span>, Cluj, 1972; George Muntean, <span class="CharOverride-3">Cântece de dragoste şi dor</span>, Bucureşti, 1972; Vasile Oarcea, <span class="CharOverride-3">Poezii populare din Ţara Zarandului</span>, Bucureşti, 1972; <span class="CharOverride-3">Folclor literar din Bihor</span>, Oradea, 1974; C. Mohanu, <span class="CharOverride-3">Fântâna dorului. Poezii populare din Ţara Loviştei</span>, Bucureşti, 1975;<span class="CharOverride-3"> </span>Zamfir Dejeu, <span class="CharOverride-3">Folclor muzical de pe Valea Drăganului</span>, Cluj-Napoca, 1976; Alexiu Viciu, <span class="CharOverride-3">Flori de câmp</span>, îngr. şi pref. Romulus Todoran şi Ion Taloş, Cluj-Napoca, 1976; Const. Brăiloiu, Emilia Comişel, Tatiana Găluşcă-Crâşmariu, <span class="CharOverride-3">Folclor din Dobrogea</span>, pref. Ovidiu Papadima, Bucureşti, 1978; Traian Mârza, Ilona Szenik, Gh. Petrescu, Zamfir Dejeu, Mircea Bejinaru, <span class="CharOverride-3">Folclor muzical din zona Huedin</span>, Cluj-Napoca, 1978;<span class="CharOverride-3"> </span>Dumitru Pop, <span class="CharOverride-3">Folclor din zona Codrului</span>, Baia Mare, 1978;<span class="CharOverride-3"> Cântecele şi poveştile Oltului</span>, pref. Ioan Şerb, Bucureşti, 1979; Florin Bucescu, Silvia Ciubotaru, Viorel Bârleanu, <span class="CharOverride-3">„Bătrâneasca”. Doine, bocete, cântece şi jocuri din ţinutul Rădăuţilor</span>, Iaşi, 1979; Ligia Bârgu Georgescu, <span class="CharOverride-3">Antologie de lirică populară românească</span>, Bucureşti, 1980; Vasile Doniga, <span class="CharOverride-3">Folclor din Maramureş</span>, postfaţă Mihai Pop, Bucureşti, 1980; Gheorghe Gh. Pop, <span class="CharOverride-3">Folclor muzical din Maramureş</span>, Baia Mare, 1982; Vasile Gh. Popa, <span class="CharOverride-3">Folclor</span> <span class="CharOverride-3">din</span> <span class="CharOverride-3">Ţara de Sus</span>, îngr. şi pref. Maria Luiza Ungureanu, Bucureşti, 1983;<span class="CharOverride-3"> </span>Nicolae Cojocaru, <span class="CharOverride-3">Cântece, obiceiuri şi tradiţii populare româneşti</span>, pref. George Muntean, Bucureşti, 1984;<span class="CharOverride-3"> </span>Vasile Oarcea, <span class="CharOverride-3">Poezii populare din Crişana</span>, Bucureşti, 1986; Ghizela Suliţeanu, <span class="CharOverride-3">Cântecul de leagăn</span>, Bucureşti, 1986; Ion Nijloveanu, <span class="CharOverride-3">Poezii populare româneşti</span>, I–II, Bucureşti, 1989; Pamfil Bilţiu, <span class="CharOverride-3">Poezii şi poveşti populare din Ţara Lăpuşului</span>, Bucureşti, 1990; Al. Voevidca, <span class="CharOverride-3">Cântece populare din Bucovina</span>, îngr. Vasile D. Nicolescu şi Cristina Rădulescu-Paşcu, pref. Cristina Rădulescu-Paşcu, Bucureşti, 1990; Ion Căliman, Cornel Veselău, <span class="CharOverride-3">Poezii populare româneşti. Folclor din Banat</span>, Bucureşti, 1996; Const. Catrina, <span class="CharOverride-3">Folclor muzical</span>, Braşov, 1997; Ion Cuceu, <span class="CharOverride-3">Cântecul de cătănie, </span>Cluj-Napoca, 1997; Tatiana Găluşcă, Ioan Nicola, <span class="CharOverride-3">Folclor român din Basarabia</span>, îngr. Grigore Botezatu şi Tudor Colac, Chişinău, 1999; Nicolae Ionel, <span class="CharOverride-3">Floarea</span> <span class="CharOverride-3">florilor</span>. <span class="CharOverride-3">Antologie de lirică</span> <span class="CharOverride-3">populară</span>, postfaţă Lucia Cireş, Iaşi, 1999; Andrei Ciornei, Mihai Iacobescu, <span class="CharOverride-3">La izvor de joc şi cânt</span>, Suceava, 2000; Pavel Ciobanu, Isidor Chicet, Ilie Mărţuică, <span class="CharOverride-3">Liliac de la Ponoare</span>, Drobeta-Turnu Severin, 2000; Liviu Petreanu, <span class="CharOverride-3">Cântece populare olteneşti</span>, Bucureşti, 2002.</p>
			<p class="Heuristica___m_RPR"><span class="CharOverride-1">Repere bibliografice:</span> Iorga, <span class="CharOverride-3">Ist. lit.</span>, I, <span class="CharOverride-3">48–65</span>; Béla Bartók, <span class="CharOverride-3">Însemnări asupra cântecului popular</span>, pref. Zeno Vancea, Bucureşti, 1956; G. Breazul, <span class="CharOverride-3">Patrium Carmen</span>, Craiova, 1941, <span class="CharOverride-3">passim</span>; C. Brăiloiu, <span class="CharOverride-3">Opere</span>, I, tr. şi pref. Emilia Comişel, Bucureşti, 1967, <span class="CharOverride-3">17–118</span>; <span class="CharOverride-3">Ist. lit., </span>I, <span class="CharOverride-3">132–180</span>; Tache Papahagi, <span class="CharOverride-3">Poezia lirică populară</span>, Bucureşti, 1967; Ovidiu Papadima, <span class="CharOverride-3">Literatura populară română</span>,<span class="CharOverride-3"> </span>Bucureşti, 1968, <span class="CharOverride-3">13–228</span>; Gheorghe Vrabie, <span class="CharOverride-3">Folclorul</span>, Bucureşti, 1970,<span class="CharOverride-3"> 374–419</span>; Nicolae Constantinescu, <span class="CharOverride-3">Rima în poezia populară românească</span>, Bucureşti, 1973; Mihai Pop, Pavel Ruxăndoiu, <span class="CharOverride-3">Folclor literar românesc</span>, Bucureşti, 1976, <span class="CharOverride-3">339–365</span>; <span class="CharOverride-3">Cântecul popular românesc. Studii de folclor</span>,<span class="CharOverride-3"> </span>Craiova, 1976; Sergiu Moraru, <span class="CharOverride-3">Poetica liricii populare, </span>Chişinău, 1978; <span class="CharOverride-3">Dicţ. lit. 1900</span>, <span class="CharOverride-3">189–190</span>; Ovidiu Bârlea, <span class="CharOverride-3">Folclorul românesc</span>, II, Bucureşti, 1983, <span class="CharOverride-3">168–268</span>; Nicoleta Coatu, <span class="CharOverride-3">Lirica populară românească cu tematică actuală. Clasificarea tematică a variantelor motivice</span>,<span class="CharOverride-3"> </span>Bucureşti, 1984; Sabina Ispas, Doina Truţă, <span class="CharOverride-3">Lirica de dragoste. Index motivic şi tipologic</span>, I–IV, Bucureşti, 1985–1989; Speranţa Rădulescu, <span class="CharOverride-3">Cântecul: tipologie muzicală – The Song: Musical Typology</span>, ed. bilingvă, Bucureşti, 1990; Alexandru Dobre, <span class="CharOverride-3">Folclorul taberei militare. Armata şi războiul în folclorul românesc</span>,<span class="CharOverride-3"> </span>Bucureşti, 2001; Gheorghe Oprea, <span class="CharOverride-3">Folclor muzical românesc</span>, Bucureşti, 2001, <span class="CharOverride-3">81–211</span>; Petru Caraman, <span class="CharOverride-3">Vechiul cântec popular ucrainean despre Ștefan Voievod și problemele lingvistico-etnografice aferente</span>, îngr. şi introd. Ion H. Ciubotaru, Iași, 2005; Doina Haplea, Ioan Haplea, Ion H. Ciubotaru, <span class="CharOverride-3">Folclor muzical din ținutul Neamțului</span>, Cluj-Napoca, 2008; Al. I. Amzulescu, Marian Munteanu, <span class="CharOverride-3">Cântecul poporan din Muscel</span>, pref. Marian Munteanu, București, 2010. &#9;<span class="Semnatura">L.Cş.</span></p>
			<p class="Heuristica-PRIMUL"><span class="titlu-12">CÂNTECE CÂMPENEŞTI</span>, prima culegere de poezii de dragoste tipărită în limba română, apărută la Cluj în 1768. Scrisă cu alfabet latin şi ortografie maghiară, cartea cuprinde paisprezece poezii româneşti şi patru ungureşti, care „potu-se în multe forme cânta”, după cum se arată într-o notiţă introductivă. Specia hibridă a cântecului de lume, în care se încadrează versurile, formă situată la interferenţa literaturii culte cita&#173; di&#173; ne cu folclorul, a proliferat în Occident în secolele al XV-lea şi al XVI-lea, fiind cunoscută în Germania sub denumirea <span class="CharOverride-3">Gesellschaftslied</span>. De aici a pătruns şi în alte părţi ale Mitteleuropei, ajungând în Ungaria, cu numele <span class="CharOverride-3">világi ének</span>, adoptată ulterior în Transilvania şi în Banat, cu pre&#173; lungiri şi în Ţara Românească. Literatura versificată românească scrisă cu caractere latine avea deja antecedente în această zonă, unde fusese inaugurată prin <span class="CharOverride-3">Cartea de cântece (Fragmentul Todorescu)</span>, imprimată tot la Cluj, între 1571 şi 1575. Aceasta va fi reluată şi amplificată în secolul următor, prin copierea, în aceeaşi grafie, de Mihail Halici senior, în jurul anului 1640, la Caransebeş, de Gergely Sándor de Agyagfalva, la Haţeg, în 1642, şi de un anonim în 1660, culegeri rămase în manu&#173; scris. Cântece izolate vor fi transcrise, inclusiv cu litere chirilice, de preoţi bihoreni, între care Jurju din Luncasprie şi Urs din Cotiglet, sau de un preot din Făgăraş, între 1650 şi 1660. Vor mai fi compuşi în acelaşi spaţiu, tot cu grafie latină, psalmi de lugojanul Ştefan Fogarasi (1660), se vor realiza copii după traducerea <span class="CharOverride-3">Psaltirii</span> maghiare a lui Albert Szenczi Molnár, mai întâi de un anonim, urmat de Ioan Viski (1697) şi de Ştefan Istvánházi (1703). La acestea se adaugă <span class="CharOverride-3">Cântecul rumânesc de dragoste scris</span>, copiat în <span class="CharOverride-3">Codicele Petrovay</span> (1672), <span class="CharOverride-3">Oda</span> lui Mihail Halici junior (1674) sau epigramele lui Valentin Franck von Franckenstein (1679). Poezia veche românească cunoaşte astfel o evo&#173; luţie semni&#173; ficativă, de la imnurile de inspiraţie protestantă, gru&#173; pajele convenţionale de stihuri politice la stemă sau încer&#173; cările de versificare a unor fragmente de proză reli&#173; gioasă la cânturile profane care vor prolifera exploziv în veacul al XVIII-lea. Între cele trei exemplare descoperite din această cărticică insolită – păstrate în Biblioteca Naţională Széchényi din Budapesta, la biblioteca fostului gimnaziu evanghelic din Sighişoara şi la Biblioteca Academiei Române, Filiala Cluj – există mici diferenţe de grafie, tehnoredactare şi de ornamentaţie, ceea ce a condus la concluzia că s-ar fi imprimat încă două ediţii în acelaşi an sau în intervalul 1768–1800. Mai curând ar fi vorba de tiraje diferite, trase în 1768 sau multiplicate în anii imediat următori. În ceea ce priveşte o altă culegere, tipărită cu litere chirilice probabil la Buda în 1800, acefală, intitulată, după prima poezie, <span class="CharOverride-3">Cântecul celui ce boleaşte de dragoste</span>, nu este de fapt o nouă ediţie a celei din 1768, ci o publicaţie de sine stătătoare. Noua versiune conţine doar şapte poezii din culegerea <span class="CharOverride-3">Cântece câmpeneşti</span>, cu modificări esenţiale, iar textele maghiare sunt eliminate. Antologia publicată în 1768 cuprinde o suită de cântece de lume în limba română, ale căror titluri pot fi redate, în transcriere interpretativă, astfel: <span class="CharOverride-3">Cântecu celuie care zace de dragoste, Horia fetii bătrâni, Horia nevestii tineri, fetiia spominindu, Făptura unuie, Ie zuă bună de la drăguţă, pornind de-acasă, Celuie cine îi cu drăguţa într-un sat, Cântec după ibovnica scăpată, Horia nevestii, trăind rău cu bărbatu, Celuie cine se-nsoară pintru avuţie, nu pintru că-i dragă, Celuie carea să plânje pintu s-o-nsurat, Cărora le plac fetile şi runâncile, Mutând cuarteliu, Cine scapă vecin bun, Vaietatu fomeii, aducând aminte de fetie</span>. Notate literalizat, „numai după voroave”, din auzite, cu o ortografie rebarbativă, versurile au o puternică amprentă dialectală, atât sub raport fonetic şi morfologic, cât şi lexical, specifică graiurilor de tip nordic. Sub aspect prozodic, poeziile formează un ciclu unitar, fiind alcătuite, cu o singură excepţie, din tetrastihuri monorimice, cu versuri trohaice de şapte şi opt silabe. Supranumite „cântece câmpeneşti”, care se spun „cu glasuri rumâneşti”, adică pe melodii autohtone cunoscute, poeziile sunt diverse ca tematică, circumscrisă însă genului, în care predomină erosul şi idilicul, precum în acest fragment din <span class="CharOverride-3">Cântecu celuie care zace de dragoste</span>: „Dragostele zburătoare,/ Toată lume umblătoare,/ Mulţ tineri eşti stricătoare/ Şi tot de răul voitoare./ M-ai alungat ca o fiară/ Câtu-i iarna şi zi de vară,/ Pin cetate şi p-afară/ Din demineaţă pănă-n sară./ Soarele cât încălzeşte,/ Cât şi norul înveleşte,/ Câtă tine nu sileşte/ Pănă-i viu se tot fereşte./ Cât am umblat mă ferindu/ Tăt de mine ţ-o stat gându,/ Pe largă lume cău&#173; tându/ Păn-am stat în laţ fugindu. […] De hodină n-am nici un loc,/ Zac ferbinte ca plin de foc,/ Ca lumina mă gat şi mă coc,/ N-am vărtute ca secul soc./ Mi-o fost asta-nvăţătură/ Însemnat cu crestătură,/ Batăr place-m la făptură/ Să nu trec de la o măsură./ Am stat la loc iară bine,/ Nici o frică n-am de tine,/ Nici ni-i fi soţii cu mine/ Că dragoste nu-m mai vine”. Dincolo de nota de artificialitate şi de discursivitatea pronunţată, aceste „hore” degajă un vitalism şi o senzualitate aparte, fiind impregnate în acelaşi timp cu elemente elegiace sau satirice. Paternitatea cântecelor a rămas incertă, ascunsă sub anonimatul unui „holtei câmpean”, acesta putând fi devoalat, potrivit unor autori, fie în persoana unui militar ungur staţionat în Banat (A. Veress) sau în zona de câmpie a Transilvaniei (Octavian Ghibu), fie a unui italian, căpitan în regimentul de grăniceri valahi (Al. Alexianu), ipoteze puţin credibile. Datorită fenomenelor lingvistice regionale care apar constant în text, versurile ar putea fi atribuite mai degrabă unui vorbitor nativ al graiurilor din zona de nord-vest a Transilvaniei, notate, eventual, de un ascultător alo&#173; gen. Având toate indiciile unei compilaţii, culegerea nu pare a fi, aşadar, o operă originală, pusă pe seama unui autor unic, cu toate că la început se menţionează: „Eu le-am făcut, eu le-am şi pus în scrisoare”. Motivele erau recurente şi în alte colecţii de poezii din epocă, cel despre fata bătrână sau cel al însurătorii pentru avere, de exemplu, circulând în variante apropiate care presupun un filon comun. Apetenţa publicului pentru acest gen naiv de „cântece curveşti şi drăceşti”, cum erau stigmatizate în prefaţa unor catavasiere, era în creştere. Nu întâmplător, această specie „cvasifolclorică” (Ovidiu Papadima) a cunoscut o difuzare ulterioară prodigioasă. Unele cântece de lume transilvănene, precum cele dintr-o culegere tipărită la Buda în 1800 sau dintr-o colecţie manuscrisă din 1811–1821, aflată în posesia lui Aron Densuşianu, se regăsesc aproape intacte în <span class="CharOverride-3">Spitalul amorului</span>, carte scoasă de Anton Pann în 1850. Mai mult, între manuscrisele lui M. Eminescu, printre culegerile sale de „irmoase”, se află şi versuri răzleţe care prezintă similitudini frapante cu vechile „cântece câmpeneşti” din Transilvania.</p>
			<p class="Heuristica___mici"><span class="CharOverride-1">Ediţii:</span> <span class="CharOverride-3">Cântece câmpeneşti cu glasuri rumuneşti, făcute de-un holtei câmpean pintru voia fetilor, nevestilor şi celora cui se potrivesc şi cu alţii se izbesc</span>, Cluj, 1768; Octavian Ghibu, <span class="CharOverride-3">Contribuţii la istoria poeziei noastre populare şi culte. Anexe</span>, AAR, memoriile secţiunii literare, t. VII, 1934–1936; <span class="CharOverride-3">Antologia poeziei naive româneşti din secolul al XVIII-lea</span>, îngr. şi pref. Gheorghe Perian, Cluj-Napoca, 2006, <span class="CharOverride-3">23–50</span>; <span class="CharOverride-3">Cântece câmpeneşti cu glasuri rumâneşti. Cluj, 1768</span>, îngr. şi pref. Mircea Popa, Cluj-Napoca, 2008.</p>
			<p class="Heuristica___m_RPR"><span class="CharOverride-1">Repere bibliografice:</span> A. Veress, <span class="CharOverride-3">Bibliografia româno–ungară</span>, II, Bucureşti, 1931, <span class="CharOverride-3">121–122</span>; Horia Teculescu, <span class="CharOverride-3">Oameni şi locuri din Târnava Mare</span>, „Anuarul Liceului «Principele Nicolae» din Sighişoara”, 1929/1930–1932/1933; Drăganu, <span class="CharOverride-3">Hist. litt.</span>, <span class="CharOverride-3">67–68</span>; B. Kelemen, <span class="CharOverride-3">Note lexicale. Pe marginea lexicului unei cărţi de cântece româneşti din secolul al XVIII-lea</span>, SCL, 1960, 3; Ovidiu Papadima, <span class="CharOverride-3">Literatura populară română</span>, Bucureşti, 1968, <span class="CharOverride-3">625–641</span>; Scarlat, <span class="CharOverride-3">Ist. poeziei</span>, I, <span class="CharOverride-3">166–168</span>; Al. Alexianu, <span class="CharOverride-3">Istoria poeziei române de la 1570 la 1830</span>, II, îngr. Mircea Coloşenco şi Laurenţiu Avram, Galaţi–Bucureşti, 1993, <span class="CharOverride-3">119–128</span>; Mircea Popa, <span class="CharOverride-3">Începuturile liricii româneşti din Transilvania</span>, L, 1993, 33; Mazilu, <span class="CharOverride-3">Recitind</span>,<span class="CharOverride-3"> </span>II, <span class="CharOverride-3">131–134</span>; Perian, <span class="CharOverride-3">A doua tradiţie</span>, <span class="CharOverride-3">153–162, 175–177</span>; Eugen Negrici, <span class="CharOverride-3">Poezia medievală în limba română</span>, ed. 2, Iaşi, 2004, <span class="CharOverride-3">216–217</span>; Pavel, <span class="CharOverride-3">Arheologia</span>,<span class="CharOverride-3"> 90–97</span>.&#9;<span class="Semnatura">E.P.</span></p>
			<p class="Heuristica-PRIMUL"><span class="titlu-12">CÂRCHELAN, Iuliu</span> (21.XII.1936, Alexandru Ioan Cuza–Cahul), poet, prozator, traducător. A absolvit Facultatea de Filologie la Universitatea de Stat din Chişinău (1960). A fost apoi învăţător, a lucrat ca ziarist la „Scânteia leninistă”, „Tânărul leninist”, „Tinerimea Moldovei”, unde şi debutase cu versuri în 1957, „Nistru”, ulterior ca redactor la editurile Cartea Moldovenească, Lumina şi Literatura Artistică, iar în intervalul 1994–2004 ca redactor-şef adjunct la „Florile dalbe”. </p>
			<p class="Heuristica-BASE"><span class="CharOverride-1">C.</span> a debutat editorial cu placheta <span class="CharOverride-3">Poarta soarelui</span> (1969). S-a impus prin volumul de versuri <span class="CharOverride-3">Trio</span> (1970), în care surprinde succint şi ingenios reacţii, emoţii şi atmosfera de familie, factura fiind de poezie narativă, unde se află <span class="CharOverride-3">in nuce</span> câte o nuvelă, o parabolă etc. Adevărata maturitate artistică a atins-o extrem de târziu, în cartea <span class="CharOverride-3">Aştept o nouă dimineaţă… </span>(2006).<span class="CharOverride-3"> </span>Didacticist şi cam neîndemânatic sub aspect stilistic, <span class="CharOverride-1">C.</span> a scris şi proză pentru copii. A tradus din Jonathan Swift, Maxim Gorki, Ovanes Tumanian, din literatura spaniolă, italiană, franceză. Astfel, <span class="CharOverride-3">Cântarea Cidului </span>(1984), versiunea poemului spaniol realizată de <span class="CharOverride-1">C.</span>, a fost apreciată pentru respectarea prozodiei originalului, asupra căreia traducătorul a lucrat cu perseverenţă.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Poarta soarelui</span>, Chişinău, 1969; <span class="CharOverride-3">Trio</span>, Chişinău, 1970; <span class="CharOverride-3">Cerbul meu</span>,<span class="CharOverride-3"> </span>Chişinău, 1971; <span class="CharOverride-3">Tata</span>, Chişinău, 1973; <span class="CharOverride-3">Apă dulce de cişmea</span>, Chişinău, 1979; <span class="CharOverride-3">Când se coc merele</span>, Chişinău, 1980; <span class="CharOverride-3">Aştept o nouă dimineaţă…</span>, Chişinău, 2006.</p>
			<p class="Heuristica___m_RPR"><span class="CharOverride-1">Repere bibliografice: </span>Mihail Dolgan, <span class="CharOverride-3">Marginalii critice</span>, Chişinău, 1973, <span class="CharOverride-3">153–158</span>; Sergiu Pavlicencu, <span class="CharOverride-3">„Cântarea Cidului”</span>, LA, 1985, 24 ianuarie; Agnesa Roşca, <span class="CharOverride-3">Darul poeziei</span>, LA, 1994, 16 iunie; Ion Ciocanu, <span class="CharOverride-3">Ca un plugar pe câmpul nins</span>, „Florile dalbe”, 2007, 5 aprilie; <span class="CharOverride-3">Dicţ. Chişinău</span>, <span class="CharOverride-3">108–109.</span> &#9;<span class="Semnatura">I.C.</span></p>
			<p class="Heuristica-PRIMUL"><span class="titlu-12">CÂRDU, Petru</span> (25.IX.1952, Bariţe, Serbia – 30.IV.2011, Vârşeţ, Serbia), poet, traducător, eseist. Este fiul Mariei (n. Balnojan) şi al lui Petru Cârdu,<span class="CharOverride-3"> </span>ţărani. Şcoala elementară, începută la Bariţe, o termină la Vârşeţ (1967), unde absolvă şi liceul, secţia în limba română (1971). Studiile universitare le face la Belgrad (filologie) şi la Bucureşti (istoria şi teoria artei). După absolvire, în 1977, e redactor, apoi preşedinte (din 1988) al Comunei Literare Vârşeţ (KOV), continuă să lucreze în redacţia revistei „Lumina” (1974–1981) şi din 1984 e redactor corespondent pentru Vârşeţ la Radio Novi Sad şi redactor la revista „Polja”. Debutează cu versuri în ziarul „Libertatea” (1968), iar editorial<span class="CharOverride-3"> </span>cu volumul <span class="CharOverride-3">Menire în doi </span>(1970). Mai colaborează la „Delo”, „Familia”, „Interkulturalnost”, „Književne novine“, „Književna reč“, „Kovine”, „Letopis Matice Srpske“, „Libertatea“, „Luceafărul“, „Oko“, „Ratledi“, „România literară“, „Savremenik“, „Săptămâna“, „Steaua“, „Tribuna tineretului“ ş.a. Semnează şi cu pseudonimul Vladimir Zorić poeziile traduse sau scrise în limba sârbă. I s-au acordat mai multe premii pentru poezie, iar în 1995 a fost distins cu Premiul Societăţii Scriitorilor din Voivodina pentru traduceri.</p>
			<p class="Heuristica-BASE">Aşezându-se în siajul avangardei istorice româneşti, <span class="CharOverride-1">C.</span> întreţine şi dialogul cu mari poeţi contemporani (Vasko Popa, Nichita Stănescu, Marin Sorescu ş.a.). În acest sens, semnificative sunt şi numeroasele lui traduceri îndeosebi din mari poeţi şi prozatori:  Lucian Blaga, Emil Cioran, Mircea Eliade, Nichita Stănescu, Ştefan Aug. Doinaş, Ion Caraion, Ana Blandiana, Paul Celan.<span class="CharOverride-1"> </span>Intelectualismul său se traduce nu numai într-o poetică adecvată, ci şi în plasarea  poeziei pe teritoriul intertextualităţii. Citatele, tot mai numeroase, din opera altora, invocarea unor personalităţi ale culturii universale sunt argumentate astfel: ,,încep noile migrări ale popoarelor/ nava de transport jorge luis borges/ şi-a încheiat zborul la 1 aprilie anul trecut/ în egipt/ arcimboldo a emigrat în <span class="CharOverride-3">meduza</span> urlând a lui caravaggio de la uffizi/ peripeţii la belgrad damasc alexandria cairo jaffa/ în aceste imprejurări datoria de a fi poet înseamnă/ zloată guturai alunecuş arta de a confisca/ ferestrele larg deschise înseamnă a fi/ da/ a fi lângă portretul lui velásquez [...] încep noile migrări ale popoarelor/ e de aşteptat vreme de iarnă/ pe un colţ al mesei”. Sedus de livresc, el aboleşte descriptivismul şi desconsideră pitorescul. Dominantă este obsesia limbajului, firească, poate, la un bilingv şi în alt sens, adică la un mânuitor atât al limbajului cotidian, cât şi al celui poetic. <span class="CharOverride-1">C.</span> nu ocoleşte paradoxul, dimpotrivă, cultivă îmbinările violent contrastante, doar aparent opoziţii dintre înalta gândire şi trivialitate, dintre candoare şi lubricitate. Cuvintele sunt, la el, cifrări (nu încifrări) prin care pot fi exprimate realităţi imperceptibile senzorial. Efectul este de limbaj criptic, care comunică părând că nu o face. Familiarizat cu orientările literare moderne europene, cu o foarte bună cunoaştere a avangardei poetice (îndeosebi a celei româneşti, pe care şi-a apropiat-o şi prin traduceri proprii în Serbia), el propune o lirică distinctă de cea de până atunci în Voivodina. Se inspiră din tradiţia suprarealistă franceză, care a influenţat poezia sârbească în perioada interbelică şi care a definit apoi multe opere ale moderniştilor în lupta cu realismul socialist. Poezia lui detestă violent „gustul” consacrat, are oroare de tot ce este vechi şi comun. Poetul preconizează căutarea senzaţiei dinamice, demolarea trecutului şi a prezentului în numele unui viitor bazat pe adevărurile civilizaţiei moderne, preferând versul liber, fuga de armonia facilă, de estetisme căutate. Imaginile sunt scurte şi rapide notaţii „negre”, nervoase, demolatoare de viziuni integrale sau purificatoare, notaţii care „biciuie cuvintele”, combinate în dezordine, cu sarcasme şi ironii. Sunt constructe poetice complicate, chiar cu expresii confuze, lipsite de cursivitate, inspirate de Vasko Popa şi Nichita Stănescu. În placheta bilingvă <span class="CharOverride-3">Pronume – Zamenice </span>(1981)<span class="CharOverride-1"> C.</span> îşi aproprie o postură infernală („infernul îmi creşte în oase” – <span class="CharOverride-3">Acest eu</span>), pe de o parte, iar pe de alta, o postură impersonală. În volumul <span class="CharOverride-3">Căpşuna în capcană </span>(1988) autorul se concentrează asupra a ceea ce consideră „nebunie”: nebunia războiului, a dictaturii, a „surplusului istoriei”, proclamându-se „unul din noii elogiatori ai nebuniei” (<span class="CharOverride-3">Dialectica fecioară). </span>Şi lirica pusă sub titlul <span class="CharOverride-3">În biserica Troia </span>(1992) vorbeşte despre exil şi exod, asediu, declin şi năruire. Aici, dar nu numai, apar termeni de ruptură violentă faţă de tradiţie, faţă de tiparele prestabilite. Poetul asociază elemente incompatibile în ideea creării unei frumuseţi încordate, dar autentice. Mai ales <span class="CharOverride-3">Pronume – Zamenice</span>,<span class="CharOverride-3"> </span>unde poezia se percepe ca o enigmă de factură modernă cu înclinaţie spre ludic („Vine un călăreţ, vede forma lumii/ şi pleacă./ A fost şi el dintre cei ce se grăbesc./ Se leagă în altă ordine / centurile de siguranţă./ Vine un alt călăreţ, se uită la tine/ şi strigă./ A fost şi el dintre cei care vin şi trec,/ Se aruncă zarurile,/ se vede mai bine./ Vine-o herghelie cu stăpânii ei/ şi pătrunde-n stradă./ Se iscă o îmbulzeală,/ se fac socotelile: unu, doi, trei...”),<span class="CharOverride-1"> </span>tonalitatea e gravă, pendulând între melancolia rafinată şi asociaţiile contrastive: „Cine eşti tu, cel care nu eşti,/ ce-ţi trebuie ţie pe cel ce nu eşti?/ Îmi ceri adeverinţă că eşti/ azi, 25 septembrie anul curent./ Mă uit la tine/ şi ochiul meu se înfioară/ în timp ce te naşti” (<span class="CharOverride-3">În raport cu naşterea</span>). Dezvoltarea arborescentă a unui text dă senzaţia de colaj, limbajul fiind ghidat de un mimetism al manierelor de a scrie. Colajul se topeşte însă în laboratorul poetului. Mizând mai mult pe verb, epitetele dispar, tăişul foarfecii decupează „blând”, chiar dacă „vânătoarea-i interzisă”. Din lupta tălmăcirii sau a lecturilor, câte „o faptă” îl „ameninţă” pe poet „multă vreme” până când „altcineva se mută în noi,/ în vreme ce noi/ ne mutăm în altcineva” (<span class="CharOverride-3">Timpul de acum</span>)<span class="CharOverride-3">. </span>Critica a reacţionat diferit la acest mod poetic. Însă greutatea în interpretare constă şi în faptul că „enigmele” nu se întemeiază pe un anumit sistem canonizat, ci constituie ele însele un nou şi imprevizibil joc. <span class="CharOverride-1">C.</span> experimentează, şi poezia lui devine limpede ca o adevărată literatură avangardistă, poemele sunt invadate de aluzii la civilizaţia cotidiană, de raportări la contextul geopolitic, la modernitatea europeană, totul fiind nuanţat ironic („punctul de vedere la Nato e ideea de descurajare/ a îndoielii/ fumez şi eu pipa păcii la conferinţa/ internaţională a trandafirilor/ un pas important în calea dialogului est-vest” – <span class="CharOverride-3">Arta de a confisca ferestrele</span>; „amintiţi-vă de Isaak Babel, care a scris călare pe cal în timp ce spiona în Japonia” – <span class="CharOverride-3">În fine</span>). La fel valorifică motivul „lumea ca spectacol” şi se implică în comedia literaturii, parodiind, de pildă, inaugurarea unui WC public. Înclinaţiile ludice, gesticulaţia clovnescă, parodia, caricatura şi teatralizarea caracterizează semnificativ versurile lui <span class="CharOverride-1">C.</span> </p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Menire în doi</span>, Pančevo, 1970; <span class="CharOverride-3">Aducătorul ochiului</span>, Pančevo,<span class="CharOverride-3"> </span>1974; <span class="CharOverride-3">Pronume – Zamenice</span>, ed. bilingvă, Vârşeţ – Pančevo, 1981; <span class="CharOverride-3">Căpşuna în capcană</span>, Pančevo, 1988; <span class="CharOverride-3">În biserica Troia</span>, Pančevo, 1992; <span class="CharOverride-3">Cerneala violetă. Orient–Occident</span>,<span class="CharOverride-3"> </span>Bucureşti, 1998; <span class="CharOverride-3">Şcoala exilului. Pasărea măiastră</span>, pref. Ştefan Aug. Doinaş, Craiova, 1998; <span class="CharOverride-3">Complicitate</span>, pref. Marcel Tolcea, Pančevo, 2007. <span class="CharOverride-1">Traduceri:</span> Nichita Stănescu, <span class="CharOverride-3">Stanje poezije </span>[<span class="CharOverride-3">Starea poeziei</span>], postfaţa trad., Belgrad, 1980,<span class="CharOverride-1"> </span><span class="CharOverride-3">Munja i hladnoća </span>[<span class="CharOverride-3">Fulgerul şi frigul</span>], Vârşeţ, 2007<span class="CharOverride-1">;</span> Ştefan Aug. Doinaş, <span class="CharOverride-3">Akvarjum –</span> <span class="CharOverride-3">Acvariu</span>, ed. bilingvă, Vârşeţ, 1982, <span class="CharOverride-3">Pijač rose </span>[<span class="CharOverride-3">Băutorul de rouă</span>], Vârşeţ, 1990, <span class="CharOverride-3">Rodjen u utopiji </span>[<span class="CharOverride-3">Născut în Utopia</span>], Belgrad, 1994; <span class="CharOverride-3">Popodne u gradu – După-amiază în oraş </span>(poezie românească din Voivodina), pref. trad., Vârşeţ, 1983; <span class="CharOverride-3">Efemera mea veşnicie</span> (antologie de lirică slovenă), Bucureşti, 1984 (în colaborare); Ciril Zlobec, <span class="CharOverride-3">Prizonier al corpului</span>, Bucureşti, 1985 (în colaborare cu Ştefan Aug. Doinaş); <span class="CharOverride-3">Rumunska avangarda</span> [<span class="CharOverride-3">Avangarda românească</span>], Belgrad, 1986; Emil Cioran, <span class="CharOverride-3">Suze i sveci </span>[<span class="CharOverride-3">Lacrimi şi sfinţi</span>], Novi Sad, 1989,<span class="CharOverride-3"> Na vrhuncu beznadja </span>[<span class="CharOverride-3">Pe culmile disperării</span>], Belgrad, 1998, <span class="CharOverride-3">Moja zemlja </span>[<span class="CharOverride-3">România mea</span>], Vârşeţ, 1998, <span class="CharOverride-3">Priručnik o strasti </span>[<span class="CharOverride-3">Îndreptar pătimaş</span>], Požarevac, 2009, <span class="CharOverride-3">O bogu, o muzici, o ljubavi </span>[<span class="CharOverride-3">Despre Dumnezeu, despre muzică, despre iubire</span>], Požarevac, 2010; Miodrag Pavlović, <span class="CharOverride-3">Gloria reversului</span>, Pančevo, 1989; <span class="CharOverride-3">Antologija rumunske poezije </span>[<span class="CharOverride-3">Antologia poeziei române contemporane</span>], postfaţa trad., Novi Sad, 1991; Paul Celan, <span class="CharOverride-3">Prepiska i rumunske pesme </span>[<span class="CharOverride-3">Corespondenţă şi poezii româneşti</span>], Vârşeţ, 1994 (în colaborare); Ion Caraion, <span class="CharOverride-3">Odsustvo i praznik </span>[<span class="CharOverride-3">Absenţă şi sărbătoare</span>], Podgorica, 1993, <span class="CharOverride-3">Vetar i sneg </span>[<span class="CharOverride-3">Vânt şi zăpadă</span>], Belgrad, 1999; Ana Blandiana, <span class="CharOverride-3">Svedoci </span>[<span class="CharOverride-3">Martorii</span>], Vârşeţ, 1993, <span class="CharOverride-3">Andjeli i biljke </span>[<span class="CharOverride-3">Îngeri şi plante</span>], Vârşeţ, 2009; Lucian Blaga, <span class="CharOverride-3">Božja senka </span>[<span class="CharOverride-3">Umbra lui Dumnezeu</span>], Belgrad, 1995; Mircea Eliade, <span class="CharOverride-3">Beskrajni stub </span>[<span class="CharOverride-3">Coloana nesfârşită</span>], Vârşeţ, 1995; Eugen Ionescu, <span class="CharOverride-3">Engleski bez profesora</span><span class="CharOverride-11"> </span>[<span class="CharOverride-3">Englezeşte fără profesor</span>], Vârşeţ, 1997; <span class="CharOverride-3">Poeţi sârbi: competiţiile nu sunt întrerupte</span>, îngr. trad., Pančevo, 1998;<span class="CharOverride-1"> </span>Gellu Naum, <span class="CharOverride-3">Boja sna </span>[<span class="CharOverride-3">Culoarul somnului</span>], Belgrad, 2000; Vasko Popa, <span class="CharOverride-3">Rumunske i druge pesme </span>[<span class="CharOverride-3">Cântece româneşti şi altele</span>], pref. Cornel Ungureanu, Vârşeţ, 2002; Dumitru Ţepeneag, <span class="CharOverride-3">Uzaludna umetnost fuge </span>[<span class="CharOverride-3">Zadarnică e arta fugii</span>],<span class="CharOverride-3"> </span>Vârşeţ, 2002; Constantin Noica,<span class="CharOverride-1"> </span><span class="CharOverride-3">Molite se za brata Aleksandra </span>[<span class="CharOverride-3">Rugaţi-vă pentru fratele Alexandru</span>], Vârşeţ, 2007; Herta Müller, <span class="CharOverride-3">Pisicile în parcaj</span>, Vârşeţ, 2010 (în colaborare cu Tamara Bačković); Urmuz, <span class="CharOverride-3">Bizarne stranice </span>[<span class="CharOverride-3">Pagini bizare</span>], Vârşeţ, 2011. </p>
			<p class="Heuristica___m_RPR"><span class="CharOverride-1">Repere bibliografice:</span><span class="CharOverride-3"> </span>Radu Enescu, <span class="CharOverride-3">„Menire în doi”</span>, F, 1970, 11; Tartler, <span class="CharOverride-3">Melopoetica</span>, <span class="CharOverride-3">74–77</span>; Ofelia Meza, <span class="CharOverride-3">Petru Cârdu şi poetica ochiului întors spre sine</span>, „Lumina” (Pančevo), 1986, 5–6; Nicolae Coande, <span class="CharOverride-3">Profil liric: Petru Cârdu</span>, R, 1991, 5–6; Ştefan Aug. Doinaş, <span class="CharOverride-3">Poezia lui Petru Cârdu</span>, RL, 1993, 18; Negoiţescu, <span class="CharOverride-3">Scriitori contemporani</span>, <span class="CharOverride-3">80–84</span>; Baba, <span class="CharOverride-3">Compendiu</span>, <span class="CharOverride-3">24–26</span>; Popa, <span class="CharOverride-3">Lit. rom. Voivodina</span>, <span class="CharOverride-3">295–311</span>;<span class="CharOverride-3"> </span>Marian Victor Buciu, <span class="CharOverride-3">„Reeducarea eului”</span>,<span class="CharOverride-3"> </span>CNT, 2000, 14; Marcel Tolcea, <span class="CharOverride-3">O piatră de temelie</span>, O, 2001, 5; Ungureanu, <span class="CharOverride-3">Geografia lit.</span>, IV, <span class="CharOverride-3">201–202</span>;<span class="CharOverride-3"> </span>Catinca Agache, <span class="CharOverride-3">Literatura românǎ din Voivodina</span>, Pančevo,<span class="CharOverride-3"> </span>2010, <span class="CharOverride-3">232–246</span>; Gabriela Gheorghişor, <span class="CharOverride-3">Poezia lui Petru Cârdu</span>, APF, 2011, 7; Virginia Popović, Marina Puia Bădescu, <span class="CharOverride-3">Colaj poetic şi suprarealism antipoetic în opera lui Petru Cârdu</span>,<span class="CharOverride-3"> </span>„Europa”, 2011, 8; Nicolae Babuts, <span class="CharOverride-3">Petru Cârdu in the Wake of Surrealism</span>, „Carmina Balcanica”, 2011, noiembrie; Carmen Dărăbuş, Virginia Popović, <span class="CharOverride-3">Literatura de limba română din Serbia şi antropologia culturală</span>, Cluj-Napoca – Novi Sad, 2012, <span class="CharOverride-3">129–136</span>.&#9;<span class="Semnatura">D.B.-D., V.P.</span></p>
			<div class="_idGenObjectLayout-1">
				<div id="_idContainer017">
					<div id="_idContainer015" class="Basic-Text-Frame">
						<p class="Titlu-Nume-H">CÂRLOVA, Vasile </p>
						<p class="Titlu-mic-DATE">(4.II.1809, Buzău – 18.IX.1831, Craiova), poet. </p>
					</div>
					<div id="_idContainer016" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03_DGLR_C_203-313_Mcalinescu-web-resources/image/CarloSvaVasile.jpg" alt="" />
					</div>
				</div>
			</div>
			<p class="Heuristica-PRIMUL">Se trăgea dintr-o familie de mici boieri buzoieni, care număra printre înaintaşii îndepărtaţi un mitropolit al Ungro-Vlahiei, Luca, născut în Cipru. Mama, Sevastiţa, era fiica clucerului Vasile Lăcus&#173;teanu. Tatăl, Ioniţă Cârlova, fusese vel medelnicer şi ispravnic de Buzău. După moartea timpurie a părinţilor, a fost crescut de o soră a mamei, măritată cu stolnicul Nae Hiotu. Şi-a petrecut copilăria la Târgovişte şi la Bucureşti, unde locuiau tutorii săi. În casa acestora va fi învăţat franţuzeşte şi greceşte cu un dascăl de familie, avându-l coleg şi prieten pe Grigore Alexandrescu. În 1830 intră în oştirea naţională ca sublocotenent de cavalerie. După un an moare în urma unei boli infecţioase în tabăra militară de la Craiova.</p>
			<p class="Heuristica-BASE">De la şaptesprezece ani <span class="CharOverride-1">C.</span> scria versuri, mai întâi în greceşte (nepăstrate) şi, la îndemnul lui I. Voinescu II, în româneşte. Se cunosc cinci poezii, toate publicate de I. Heliade-Rădulescu în „Curierul românesc” (1830 şi, postum, în 1839) şi reproduse de „Albina românească”, „Foaie pentru minte, inimă şi literatură”, „Bucovina”. Alte versuri, precum şi încercările unor traduceri – din Voltaire (<span class="CharOverride-3">Zaira</span>, actul I) şi Musaios (<span class="CharOverride-3">Hero şi Leandru</span>) – s-au pierdut. Poemele lui <span class="CharOverride-1">C.</span>, romantice şi patriotice, au fost cunoscute şi preţuite în epocă. Sub îndrumarea lui Heliade mai ales, tânărul, înzestrat cu un real talent, venise în contact cu poezia apuseană, detaşându-se de tiparele neoanacreontice datorită înrâuririi lui Lamartine, creatorul unui arhetip al interiorizării romantice pentru sufletul surprins în temeiul său de melancolie: de la vagul muzical al pasiunilor la inconsistenţa proiectată asupra timpului şi a lumii din afară. Heliade a fost, la 1830, primul traducător al <span class="CharOverride-3">Meditaţiilor</span>, dar „sufletul mâhnit” al lui <span class="CharOverride-1">C.</span> asimilează modelul şi îl redă cu o claritate surprinzătoare, încât, cu câţiva ani înainte de I. Heliade-Rădulescu şi de Gr. Alexandrescu, lirismul său prefigurează prin reflexivitate romantică o nouă orientare a sensibilităţii artistice. <span class="CharOverride-3">Păstorul întristat</span> (scrisă la optsprezece ani) vine încă în prelungirea liniei convenţionale a secolului al XVIII-lea, cu ecouri din pastoralele lui Florian şi Gessner. Dar, dincolo de figuraţia mitologică, de imaginea simplificată idilic a omului şi a naturii, de simţul expresiei şi versul de o graţioasă fluenţă, potrivit cerinţelor genului cum şi candorii tinereşti, prinde contur, ca în lamartiniana <span class="CharOverride-3">L’Isolement</span>, o figură fundamentală a trăirii romantice: „durerea ascunsă” legată de o stare de „lipsă” (aici venind din izvorul „dulce de-ntristăciune” al lui Amor). <span class="CharOverride-1">C.</span> nu poate surprinde şi sugera ceea ce Lamartine nota prin „vague objet de mes vœux”: un ideal imposibil de atins în exilul terestru. Păstorul său, tânăr, „cu glas duios”, face să răsune din fluierul său acea „tânguire” fără sfârşit în care închide, precum Orfeu, absenţa Ei, uimind şi parcă oprind trecerea. Există aici semne ale unei surprinzătoare intuiţii de ordinul a ceea ce va fi magia poetică, iar alegerea, prin model, a „stilului înalt” (Nicolae Manolescu) a fost hotărâtoare pentru drumul esenţial al poeziei. <span class="CharOverride-3">Ruinurile Târgoviştii</span> rupe vădit cu clişeele neoanacreontice, opunându-le o ipostază romantică şi profetică a eului, într-o amplă desfăşurare meditativă pe tema ruinelor, care pătrunde astfel în literatura română, sub influenţa lui Volney. Sentimentul timpului devastator („Voi încă în fiinţă drept pildă ne slujiţi/ Cum cele mai temute şi cu temei de fier/ A omenirii fapte în faţa lumei pier/ Cum toate se răpune ca urma îndărăt,/ Pe aripele vremii de nu se mai arăt”) se întreţese cu accentul patriotic al evocării gloriei de altădată, sursă a încrederii şi leagăn ocrotitor: „Deci priimiţi ruinuri, cât voi vedea pământ/ Să viu spre mângâiere, să plâng pe-acest mormânt,/ Unde tiranul încă un pas n-a cutezat,/ Căci la vederea voastră se simte spăimântat!”. Amploarea reflecţiei, nocturnul tainic, metafore concretizând abstracţii („negura uitării”, „nălucul minţii”, „aripile vremii”, „viscol de dureri”) configurează la <span class="CharOverride-1">C.</span> schiţa unui stil, nu fără retorică, dar capabil să se ridice până la viziune poetică. <span class="CharOverride-3">Înserarea</span> este prima elegie românească în întregime în spirit lamartinian: aici tristeţea, neliniştea nedefinită şi gravă (se cultivă un fel de mister al stării afective: sufletul „fugar” „ce caută nu ştie, dar simte că lipseşte”, „în negura mâhnirii mai mult s-a rătăcit”) şi singurătatea se reliefează prin contrast cu seninătatea naturii, cu liniştea câmpenească, sesizată, în ciuda unor note de bucolică gessneriană, cu o sensibilitate profund românească. Simbolul sufletului – luntre rătăcitoare în furtună – este împrumutat din Lamartine; de asemenea, şi alte elemente trimit la aceeaşi sursă. În schimb, atmosfera de reverie meditativă şi melancolică sugerată de percepţia plastică şi auditivă, de imagini ale nemişcării şi vagului, aspiraţia spre ilimitat implicată în proiecţia dorului şi a neliniştii în imensitatea spaţiilor, ca şi versul curgător, muzical, nu mai pot fi atribuite doar acestei influenţe, constituind semnele unei vădite individualităţi poetice. <span class="CharOverride-3">Rugăciune</span> încearcă formula originală a rugii animate de iubirea ţării, de visul unui viitor de glorie şi dreptate, cu inflexiuni profetice („Dar ce să fie acea lumină,/ Ce sus se vede de focuri plină,/ Şi dimpreună un zgomot lin?/ Nu crez să fie semn de furtună…”; „Destule veacuri, de când suspină,/ Mâhnirii jertfă, fără lumină,/ Încât nu vede nici cerul tău!”). Ruga atinge accentul preţios al împletirii de ardoare şi umilinţă: „Fiinţă naltă, lungă vedere…/ Dă ascultare, nu-ţi fie silă,/ Unui glas jalnic ce cere milă,/ Ce a se plânge are cuvânt”. <span class="CharOverride-3">Marşul</span>, scris cu entuziasm patriotic la înfiinţarea oştirii naţionale, vesteşte, în tonul său avântat, tonul „tinerimii îndrăzneţe”, poezia paşoptistă. Depăşind prin varietate tematică şi intensitatea simţirii lirica vremii, <span class="CharOverride-1">C. </span>aduce expresia în acord cu o nouă sensibilitate: întrezăriri ale inefabilului (Nichita Stănescu), reflexivitate şi sentiment comunicând cu naturaleţe şi simplitate într-o poezie de interogaţie interioară şi de atmosferă. Nu a ajuns să-şi fructifice pe deplin propriile virtualităţi, a păstrat încă unele convenţii clasiciste, dar a deschis, la noi, prin meditaţia şi elegia romantică, drumul unei lirici moderne.</p>
			<p class="Heuristica_CITAT">Ceea ce izbeşte la Cârlova, mai ales dacă avem în vedere stadiul limbajului liric de la 1830, e capacitatea sa excepţională de a-şi comunica simţirea în versuri limpezi şi cursive, de o prozodie mătăsoasă, care nu trădează dificultatea compunerii, părând a ţâşni efectiv ,,ex abundentia cordis”. <span class="CharOverride-4">[…] </span>Poezia<span class="CharOverride-4"> […]</span> e un monolog, când duios, când energic, tot atât de firesc în invocarea lui Dumnezeu, ca şi în exprimarea neliniştilor surde ce împovărează sufletul.</p>
			<p class="Heuristica_CITAT_semnat">PAUL CORNEA</p>
			<p class="Heuristica_CITAT">De lucruri Cârlova se apropie totdeauna cu <span class="CharOverride-4">milă</span>. O tristeţe fundamentală, care n-atinge, totuşi, proporţiile disperării, însoţeşte demersul său liric. O tristeţe, o blândeţe care vor să ocrotească o realitate fragilă, ea însăşi tristă, evanescentă (<span class="CharOverride-4">ruinurile</span>, <span class="CharOverride-4">păstorul</span> <span class="CharOverride-4">întristat</span>, <span class="CharOverride-4">filomila</span>), supu&#173;să unei legi aspre: soarta. <span class="CharOverride-4">[…]</span> Poezia nu este, în aceste condiţii, o cuprindere, o asumare (ceea ce ar presupune o modificare), ci doar o tânguire. A scrie este pentru Cârlova a plânge <span class="CharOverride-4">[…]</span>, iar glasul este dinainte pregătit pentru jeluire. Nu contactul cu universul din afară determină, aşadar, tonurile coborâte ale versului, ci o realitate interioară preexistentă experienţei. <span class="CharOverride-4">[…]</span> Sensibilitatea lui Cârlova nu este făcută pentru jeluirea profetică. Ea se instalează de la început în tonurile joase ale melancoliei, ale tristeţii, „dulce”, învăluitoare, şi caută un obiect-ocrotitor. Ruinurile, natura, istoria sunt locuri de evaziune şi de adăpost.</p>
			<p class="Heuristica_CITAT_semnat">EUGEN SIMION<span class="CharOverride-3"> </span></p>
			<p class="Heuristica___mici"><span class="CharOverride-1">SCRIERI: </span>N. Nicoleanu, <span class="CharOverride-3">Poezii şi proză</span>; V. Cârlova,<span class="CharOverride-3"> Poezii</span>;<span class="CharOverride-3"> </span>C. Stamati, <span class="CharOverride-3">Poezii şi proză</span>, îngr. G. Bogdan-Duică, Bucureşti, 1906; Vasile Cârlova, Al. Sihleanu, <span class="CharOverride-3">Poezii</span>,<span class="CharOverride-3"> </span>îngr. şi pref. Lucian Predescu, Bucureşti, 1933; <span class="CharOverride-3">Poezii</span>, îngr. şi pref. P.V. Haneş, Bucureşti, 1936; <span class="CharOverride-3">Poezii</span>, îngr. şi introd. Paul I. Papadopol, Bucureşti, 1942; [<span class="CharOverride-3">Versuri</span>], în <span class="CharOverride-3">Ruinurile Târgoviştii</span>, îngr. şi pref. Marin Sorescu, Craiova, 1975.</p>
			<p class="Heuristica___m_RPR"><span class="CharOverride-1">Repere bibliografice: </span>Al. Odobescu, <span class="CharOverride-3">Opere</span>, II, îngr. Marta Anineanu, Bucureşti, 1976, <span class="CharOverride-3">40–41</span>;<span class="CharOverride-3"> </span>Iorga, <span class="CharOverride-3">Ist. lit. XIX</span>, I, <span class="CharOverride-3">211–219</span>; Densusianu, <span class="CharOverride-3">Lit. rom</span>., II, <span class="CharOverride-3">105–112</span>; Bogdan-Duică, <span class="CharOverride-3">Ist. lit.</span>,<span class="CharOverride-3"> 230–239;</span> Ibrăileanu, <span class="CharOverride-3">Opere</span>, I, <span class="CharOverride-3">313–318</span>; Popovici, <span class="CharOverride-3">Romant. rom</span>., <span class="CharOverride-3">155–169</span>; Călinescu, <span class="CharOverride-3">Ist. lit.</span> (1941), <span class="CharOverride-3">125–128</span>, <span class="CharOverride-3">Ist. lit.</span> (1982), <span class="CharOverride-3">127–130</span>; Cioculescu–Streinu–Vianu, <span class="CharOverride-3">Ist. lit.</span>, <span class="CharOverride-3">11–16</span>; Silvian Iosifescu, <span class="CharOverride-3">Vasile Cârlova şi Grigore Alexandrescu</span>,<span class="CharOverride-3"> </span>Bucureşti, [1949]; <span class="CharOverride-3">Ist. lit.</span>,<span class="CharOverride-3"> </span>II, <span class="CharOverride-3">306–310</span>; Anghelescu, <span class="CharOverride-3">Preromant. rom</span>., <span class="CharOverride-3">passim</span>; Cornea, <span class="CharOverride-3">Originile</span>, <span class="CharOverride-3">575–580</span>, <span class="CharOverride-3">passim; </span>Nichita Stănescu, <span class="CharOverride-3">Cartea de recitire</span>, Bucureşti, 1972, <span class="CharOverride-3">75–82</span>; <span class="CharOverride-3">Dicţ. lit. 1900</span>, <span class="CharOverride-3">191–192</span>; Simion, <span class="CharOverride-3">Dimineaţa</span>, <span class="CharOverride-3">55–61</span>; Virginia Muşat, <span class="CharOverride-3">Vasile Cârlova</span>, Bucureşti, 1981; Scarlat, <span class="CharOverride-3">Ist. poeziei</span>, I, <span class="CharOverride-3">283–288</span>; Constantin Popescu, <span class="CharOverride-3">Poeţi romantici români la început de drum</span>, Craiova, 1986, <span class="CharOverride-3">247–271</span>; Negoiţescu, <span class="CharOverride-3">Ist. lit.</span>,<span class="CharOverride-3"> </span>I,<span class="CharOverride-3"> 12–14</span>; Manolescu, <span class="CharOverride-3">Poeţi</span>, <span class="CharOverride-3">23–30</span>; <span class="CharOverride-3">Dicţ. esenţial</span>, <span class="CharOverride-3">165–166</span>; Danţiş, <span class="CharOverride-3">Bucolica</span>, 128–129, 142–144; Manolescu, <span class="CharOverride-3">Istoria</span>,<span class="CharOverride-3"> 166–169</span>; Mihai Cimpoi, <span class="CharOverride-3">Vasile Cârlova,</span> <span class="CharOverride-3">poetul „sufletului mâhnit”</span>, Târgovişte, Chişinău, 2010; Zamfir, <span class="CharOverride-3">Panorama</span>, I, <span class="CharOverride-3">98–108.&#9;</span><span class="Semnatura">S.C. </span></p>
			<p class="Heuristica-PRIMUL"><span class="titlu-12">CÂRNECI, Magda</span> (28.XII.1955, Gârleni, j. Bacău), poetă, eseistă. Este fiica Emiliei Cârneci (n. Romaniuc), inginer silvic, și a scriitorului Radu Cârneci. A urmat Liceul „V. Alecsandri” din Bacău și Liceul „N. Tonitza” din București, apoi, tot în Capitală, între 1974 și 1978, Institutul de Arte Plastice „N. Grigorescu”, secția istoria şi teoria artei, absolvind cu teza <span class="CharOverride-3">Ţuculescu şi problema simbolului în arta modernă</span>. Ulterior obține la École des Hautes Études en Sciences Sociales din Paris o diplomă de studii aprofundate (1990–1991), precum și un doctorat în istoria artei cu teza <span class="CharOverride-3">Discours du pouvoir – discours de l’image: l’art roumain pendant le régime communiste</span>, coordonată de Alain Besançon și susţinută în 1997. Debutează în 1975, în „România literară”, şi editorial în 1980 cu volumul de versuri <span class="CharOverride-3">Hipermateria</span>, sub pseudonimul Magdalena Ghica, pe care îl va folosi, ca scriitoare, în perioada 1980–1989. A frecventat cenaclurile Amfiteatru și Junimea. A fost muzeograf la Muzeul Naţional de Artă (1979–1981), apoi, între 1981 și 2001, cercetător ştiinţific la Institutul de Istoria Artei (unde a funcţionat şi ca director între 1990 și 1992), lector invitat la masteratul de studii americane, Universitatea din Bucureşti (1996–2000) și la Institut National de Langues et Civilisations Orientales din Paris (2001–2005), director al Institutului Cultural Român din Paris (2006–2010), șeful secției culturale la revista „22” (2010–2012), redactor-șef al revistei de arte vizuale „ARTA” (din 2010). Din 2011 este conferențiar asociat la Universitatea Națională de Arte din București, Facultatea de Arte Plastice. De asemenea, a mai fost director al Departamentului arte vizuale în Ministerul Culturii (1990) şi preşedinte al Grupului pentru Dialog Social (1992–1994, apoi din 2012). A beneficiat de mai multe burse (Franța, Norvegia, SUA, Cehia). A mai colaborat cu poezii la „Luceafărul”, „Vatra”, „Ateneu”, „Dialog”, „Contrapunct”, „Apostrof” şi, în străinătate, la „Letopis” (Iugoslavia), „Visions International” (SUA), „Orte” (Elveţia), „Quadrant” (Australia), iar cu lucrări de specialitate la „Studii şi cercetări de istoria artei”, „Arta”, „Revue roumaine d’histoire de l’art”, „Viaţa românească” ş.a. A primit Premiul de critică de artă al revistelor „Amfiteatru” şi „Viaţa studenţească” (1978) şi Premiul de poezie al revistei „Ateneu” (1986).</p>
			<p class="Heuristica-BASE">Volumul cu care debutează <span class="CharOverride-1">C.</span>, <span class="CharOverride-3">Hipermateria</span>, impune calitățile notorii ale poetei: stil direct, cerebral, aproape discursiv, care reușește să neutralizeze tăios – sau măcar să deconvenționalizeze – feminitatea autoarei, formând în același timp un cuplu cvasierotic cu aceasta.<span class="CharOverride-3"> </span>Demistificări ale feminității apar în texte precum <span class="CharOverride-3">Să privim realitatea în față</span>: aici realitatea e ca o femeie vorace, concupiscentă, hidoasă și letală. Dar nu mai puțin răzbat mostre de feminism sui-generis: „Nu ai chip, ai prea multă substanță,/ prea ești totul, nu ești nimic./ îți cunosc prea bine sânii, sexul, umorile,/ dar la gunoi/ cu aceste certificate de pace, la gunoi/ cu centurile de castitate,/ cu centurile de siguranță,/ cu fecioara Maria și cu pudoarea./ Nu mai ai ce ascunde, nu mai ai ce păzi” (<span class="CharOverride-3">Femeie</span>). Se ghicește adesea o căutare/ așteptare sceptică a sensului într-o lume percepută cu o inteligență în care logica are ascendent asupra afectivității (<span class="CharOverride-3">Pregătește-te)</span>. Versurile, cu o tăietură aforistică, sunt adesea tot atâtea sloganuri, precum în poemul-hit <span class="CharOverride-3">O, generația mea</span>: „Nu există ideea nevinovată despre nimic: bărbat, femeie, copil, gura ta care tace/ Nimic: a trăi este o afacere pe cont propriu care privește lumea întreagă/ (ai grijă cum mănânci, cum rânjești, cum pronunți cuvântul/ amor, universul se ia după tine, te judecă)// Față în față cu tine, războiul mondial al lui Este cu Poate cu Trebuie cu A nu fi,/ o singurătate totală, alege, tu împreună cu tine, dezbrăcat în mijlocul mulțimii”; „Dezgolește-te. Proba adevărului este rana care ești tu întreg: drapele, litere, cifre, limba maternă”; „O, generația mea, generație, de ce te ții de palavre atât?”. Sunt demistificate pe rând tinerețea („E o nerușinare să fi fost tânăr: bancnotă nouă și goală pe care toți se semnează”), ideea literaturizantă de sentimentalitate („O, tu suferință, și dulce și tristă,/ n-ai țoale, ești goală, îți porți hoitu-n batistă/ lasă-mă-n pace/ ce vrei, nu știu ce vrei,// vreau libertatea, o mașină de curse și niște parale/ și plec, dispar în antile, sluga dumitale,/ moarta dumitale” – <span class="CharOverride-3">Inima</span>), în genere excesul de retorică. Simptomatic, poemul <span class="CharOverride-3">Să ne merităm cu toții conceptele</span> pledează atât pentru extragerea realității din voracitatea metafizicii falsificatoare, cât și pentru recuperarea realului umil prin concept. Se observă tentative de discurs liberal – precum în <span class="CharOverride-3">Bila de sticlă</span>, care vorbește despre depersonalizare prin integrarea în conștiința oarbă a maselor –, în general o poziție de rezistență la presiunea discursului oficial comunist prin mici subterfugii vag sau limpede liberalizante, individualizante, prin lozinci care se opun lozincilor zilei, prin fisurări retorice ale certitudinilor. Este în linii mari o poezie antisistem – „anticomunistă” doar prin accidentul de a fi apărut în comunism: „DA, spuse strungarul în fața strungului său croind blând o bucată exactă de realitate/ DA, spuseră dactilografele bătând la mașină textul scrisorii nesfârșite a veacului/ DA, spuse mama sugarului dându-i sânul să sugă și DA, răspunse sugarul/ DA, spuseră gunoierii și clopotarii, turnătorii de fontă și femeile de serviciu/ DA, spuse și piața publică/ DA, și funcționarii și doctorii și vânzătorii de ziare de seară/ DA, DA, copiii, femeile casnice, invalizii, orbii, campionii la tir și popice și îndrăgostiții/ DA, DA, DA, camioanele, iarba, sistemul solar, dumnezeu, conservele goale și resturile de la masa de prânz// Cine v-a întrebat?/ Cui răspundeți?/ De ce?/ Pentru ce?// DA,/ DA, suntem de acord/ DA, DA, DA!/ DA! DA! DA!” (<span class="CharOverride-3">Da</span>). În volumul următor, <span class="CharOverride-3">O tăcere asurzitoare</span> (1985), <span class="CharOverride-1">C.</span> caută „instrumente necunoscute” pentru a produce o poezie sinestezică:<span class="CharOverride-3"> </span>„îmi trebuie mai multe auzuri,/ îmi trebuie mai multe văzuri, o mie de guri, miriade de ochi,/ să scriu cu o mie de degete, să mă scriu cu tot trupul,/ în spațiu să las o cicatrice subțire,/ în formă de cruce:/ aud, aud, nu înțeleg ce aud,/ nu pot înțelege decât cuprinzând,/ înghițind această sfântă dezordine,/ mistuind această vastă otravă,/ dându-i chipul meu, ochii mei, gura mea,/ înghițită de tine, vastă iubire, care te apleci,/ dinaintea picioarelor mele,/ să ridici din praf/ o pană de pasăre”<span class="CharOverride-3"> </span>(<span class="CharOverride-3">Fugă pentru instrumente necunoscute</span>). Un poem, tipic pentru tentativa – mai mult teoretică – de sinergie a contrariilor, se intitulează <span class="CharOverride-3">Haosmos</span>. Conceptul, împrumutat de la James Joyce, va da titlul cărţii de versuri din 1992. Investigații asupra identității și stadiilor corporale sunt văzute holist în dialog – adesea întrerupt sau infertil – cu universul; de aici decurg viziuni fantastice, exacerbând vorace și punctual organele care receptează sau ceea ce se receptează, într-o aglomerare de notații aspirând să cartografieze existentul din perspectiva unei corporalități feminine: „Prin trup aș fi vrut să aspir lumea întreagă/ înserările acide, electrizate metropole și zăpada,/ mortul tânăr pe câmp, aurore fluturătoare și zgomotul/ străzilor dimineața și migrația păsărilor, înmulțirea/ frenetică a regnurilor microscopice și a celor/ abstracte/ roiul lumii să intre în mine/ prin piele, prin unghii, prin sânge,/ să mă umple, să mă distrugă, să mă dizolve./ Să stau sub cascada lui enormă și grea/ ca o piatră măruntă, anihilată și fericită,/ să fiu ca un punct/ care ar avea/ deasupra o mare.// Și ridicând privirea în sus i-aș vedea/ străfundul translucid plin de fosforescență și viermuială” (<span class="CharOverride-3">Prin trup</span>). Tonul cade adesea într-un vitalism decepționat. În <span class="CharOverride-3">Poeme politice</span> (2000) se află și versurile intitulate <span class="CharOverride-3">Canon politic</span>, oratoriu pe mai multe voci: Poetul, Intelectualul, Femeia, Poporul. Abundă, precum în <span class="CharOverride-3">Fragmente despre poezie și actualitate</span>, directivele: „Un poet trebuie să accepte totul din realitate”, „Curajul poetului stă în a mărturisi extazul enorm al realității”, „Poetul palpează gnoza mântuirii prin estetic” ș.a. – sloganuri mai puțin acute decît acelea din poezia cărții de debut, în raport cu care poezia scrisă de <span class="CharOverride-1">C.</span> a tot declinat. În <span class="CharOverride-3">Poetrix. Texte despre poezie și alte eseuri</span> (2002) conceptualizează pro domo<span class="CharOverride-3"> </span>în marginea conceptului de postmodernism, astfel încât acesta să capete valoare utilă pentru poezia proprie și a generației sale; este mai mult un manifest retroactiv, distorsionat prin subiectivități ținând de poetica personală, decât o descriere. <span class="CharOverride-3">FEM</span> (2011) este un roman de poetă, roman al genezei și manifestării feminității. <span class="CharOverride-1">C.</span> a semnat de asemenea mai multe volume privind istoria artelor plastice în România. A tradus, în colaborare, Christopher Merrill, <span class="CharOverride-3">Numai unghiile rămân. Scene din războaiele balcanice 1992-1997</span> (2002) și Catherine Durandin, <span class="CharOverride-3">Bucureşti, amintiri şi promenade</span> (2004), transpunând singură Nicole Brossard, <span class="CharOverride-3">Installations </span>(2005) și Pierre Oster, <span class="CharOverride-3">Alchimia lentorii – Alchimie de la lenteur</span> (2007). </p>
			<p class="Heuristica___mici"><span class="CharOverride-1">SCRIERI:</span> <span class="CharOverride-3">Hipermateria</span>, Bucureşti, 1980; <span class="CharOverride-3">Ion Ţuculescu</span>, Bucureşti, 1984; <span class="CharOverride-3">O tăcere asurzitoare</span>, Bucureşti, 1985; <span class="CharOverride-3">Lucian Grigorescu</span>, Bucureşti, 1989; <span class="CharOverride-3">Haosmos</span>, Bucureşti, 1992; <span class="CharOverride-3">Arta anilor ’80</span>. <span class="CharOverride-3">Texte despre postmodernism</span>, Bucureşti, 1996; <span class="CharOverride-3">Psaume</span>, Marsilia – Québec, 1997;<span class="CharOverride-3"> Minunatele ceasuri ale ducelui D’Ivry</span>, Bucureşti, 1998; <span class="CharOverride-3">Artele plastice în România 1945–1989</span>, Bucureşti, 2000; <span class="CharOverride-3">Poeme politice</span>, Botoşani, 2000; <span class="CharOverride-3">Poetrix. Texte despre poezie și alte eseuri</span>, Piteşti, 2002; <span class="CharOverride-3">Haosmos și alte poeme</span>, Pitești, 2004; <span class="CharOverride-3">FEM</span>, pref. Simona Sora, București, 2011; <span class="CharOverride-3">Poeme Trans</span>, București, 2012.</p>
			<p class="Heuristica___m_RPR"><span class="CharOverride-1">Repere bibliografice: </span>Constanţa Buzea, <span class="CharOverride-3">„Hipermateria”</span>, AFT, 1981, 1; Nicolae Manolescu, <span class="CharOverride-3">Poezie programatică</span>, RL, 1981, 5;<span class="CharOverride-3"> </span>Tartler, <span class="CharOverride-3">Melopoetica</span>,<span class="CharOverride-3"> 174–178</span>;<span class="CharOverride-3"> </span>Marin Mincu, <span class="CharOverride-3">O poietică hipermaterială</span>, RL, 1986, 32;<span class="CharOverride-3"> </span>Al. Cistelecan, [<span class="CharOverride-3">Magda Cârneci</span>], F, 1986, 9, 2008, 4; Simion,<span class="CharOverride-3"> Scriitori</span>,<span class="CharOverride-3"> </span>IV, <span class="CharOverride-3">561–568</span>; Coşovei,<span class="CharOverride-3"> Pornind</span>,<span class="CharOverride-3"> 141–147</span>; Andreea Deciu, <span class="CharOverride-3">Metafizica postmodernistă</span>, RL, 1992, 41; Ţeposu, <span class="CharOverride-3">Istoria</span>, <span class="CharOverride-3">88–89</span>; Gheorghe Grigurcu,<span class="CharOverride-3"> </span>[<span class="CharOverride-3">Magda Cârneci</span>], RL, 1997, 29, 2006, 12; Regman, <span class="CharOverride-3">Dinspre Cercul Literar</span>, <span class="CharOverride-3">149–153</span>; <span class="CharOverride-3">Dicţ. scriit. rom.</span>, II,<span class="CharOverride-3"> 392–394</span>; Ştefan Borbély,<span class="CharOverride-3"> Poezie şi artă politică</span>,<span class="CharOverride-3"> </span>„22”, 2001, 14; Pop, <span class="CharOverride-3">Viaţă</span>, <span class="CharOverride-3">206–211</span>; Soviany, <span class="CharOverride-3">Textualism</span>, II, <span class="CharOverride-3">77–84</span>; Mircea Iorgulescu, <span class="CharOverride-3">File dintr-o cronică de campanie</span>, „22”, 2003, 688; Lefter, <span class="CharOverride-3">Flashback</span>, <span class="CharOverride-3">158</span>, <span class="CharOverride-3">221–228</span>, <span class="CharOverride-3">passim</span>; Bodiu, <span class="CharOverride-3">Evadarea</span>, <span class="CharOverride-3">96–105</span>; Manolescu, <span class="CharOverride-3">Istoria</span>, <span class="CharOverride-3">1339–1340</span>; Popa, <span class="CharOverride-3">Ist. lit.</span>, II, <span class="CharOverride-3">563–564</span>; Cistelecan, <span class="CharOverride-3">Diacritice</span>,<span class="CharOverride-3"> </span>II, <span class="CharOverride-3">54–58. &#9;</span><span class="Semnatura">M.I.</span></p>
			<div class="_idGenObjectLayout-1">
				<div id="_idContainer020">
					<div id="_idContainer018" class="Basic-Text-Frame">
						<p class="Titlu-Nume-H">CÂRNECI, Radu </p>
						<p class="Titlu-mic-DATE">(14.II.1928, Valea lui Lalu, j. Buzău), poet, traducător. </p>
					</div>
					<div id="_idContainer019" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03_DGLR_C_203-313_Mcalinescu-web-resources/image/CarneciRSadu.jpg" alt="" />
					</div>
				</div>
			</div>
			<p class="Heuristica-PRIMUL">Este al patrulea dintre cei şapte copii ai Dochiei-Stanca (n. Clinciu) şi ai lui Nicolae Cârneci, ţărani. Urmează clasele elementare la Mărgăriteşti, judeţul Buzău, apoi Liceul „Regele Ferdinand” la Râmnicu Sărat (1942-1948). Începe, la Bucureşti, Facultatea de Filologie, dar o va absolvi pe cea de Silvicultură, la Câmpulung Moldovenesc şi Braşov (1949–1954), după care funcţionează ca inginer silvic la Hemeiuş şi Fântânele, judeţul Bacău. Din 1958 până în 1964 lucrează la Bacău ca director al Casei Regionale a Creaţiei Populare şi preşedinte al Comitetului Regional de Cultură şi Artă. Între 1964 şi 1972 este redactor-şef al revistei „Ateneu”, iar între 1972 şi 1976 secretar al Uniunii Scriitorilor, apoi devine şef al secţiei culturale a revistei „Contemporanul”, până în 1990, când e pensionat. În 1991 înfiinţează la Bucureşti Editura Orion, care în 2008 îşi încetează activitatea. A debutat ca poet în ziarul sucevean „Zori noi” (1950), iar editorial cu placheta <span class="CharOverride-3">Noi şi soarele</span> (1963, cu o prezentare de Marcel Breslaşu). A mai colaborat cu versuri, articole, cronici şi eseuri la „România literară”, „Luceafărul”, „Argeş”, „Steaua”, „Tribuna”, „Convorbiri literare”, „Cronica”, „Familia”, „Astra”, „Tomis” ş.a. A obţinut Premiul Uniunii Scriitorilor (1971, pentru volumul <span class="CharOverride-3">Cântând dintr-un arbore</span>), Premiul „Mihai Eminescu” al Academiei RSR (1978, pentru <span class="CharOverride-3">Temerile lui Orfeu</span>), un premiu al revistei „Ateneu” (1983, pentru <span class="CharOverride-3">Sonete</span>) ş.a. A fost distins cu Ordinul Meritul Cultural în grad de Ofiţer (2003). Este tatăl poetei Magda Cârneci şi al muzicienei Carmen Cârneci.</p>
			<p class="Heuristica-BASE">Debutând mai târziu decât colegii lui de generaţie, <span class="CharOverride-1">C.</span> are avantajul de a se conforma relativ puţin temelor de circumstanţă şi, pe de altă parte, de a apărea încă de la primele volume ca un poet format. Spiritul din <span class="CharOverride-3">Noi şi soarele</span> este al unui liric vitalist, naturist frenetic, totuşi în versuri de disciplină clasică. Afirmarea cosmosului şi solaritatea vor rămâne constante ale poeziei sale. Paralelă, dar înrudită, e tema tradiţiei: euritmia cosmică îşi găseşte în lanţul generaţiilor un corespondent uman, armonizator şi stimulator de energii. În fine, primele cărţi propun şi principala temă a liricii ulterioare: iubirea. Aceasta capătă statut de exclusivitate în <span class="CharOverride-3">Cântarea cântărilor</span> (1973) – o carte-cheie a poeziei lui <span class="CharOverride-1">C</span>., „model statornic al ultimelor sale cărţi” (Mircea Iorgulescu) –, parafrază la cartea biblică omonimă, esenţializare a erosului şi, într-o anumită măsură, autohtonizare a lui, prin trimiterile la mitul Zburătorului. Parafraza păstrează frenezia originalului, însă o mută din registrul senzual în cel spiritual, ceea ce nu vrea să spună totuşi că este vorba aici de o mistică de tip creştin a erosului: „Poezia lui Radu Cârneci e păgână pentru că la el dragostea nu atrage după sine culpabilitatea, ci constituie un temei al fiinţei; iubirea nu e, deci, o degradare demnă de oprobriu moral, ci reprezintă o stare de graţie şi fervoare faţă de care atitudinea umană corespunzătoare e cea de adoraţie contemplativă” (Radu Enescu). Specificul parafrazelor este pus pregnant în evidenţă de ediţia din 1993, unde într-o addenda se reproduce cartea biblică în ebraică, greacă (după <span class="CharOverride-3">Septuaginta</span>) şi latină (<span class="CharOverride-3">Vulgata</span>), precum şi în română (<span class="CharOverride-3">Biblia de la Bucureşti</span>, 1688, apoi ediţia din 1936 a lui Vasile Radu şi Gala Galaction și cea din 1944 a patriarhului Nicodim). Principiu cosmic instituitor de armonie, erosul tinde, platonician, la refacerea Unului originar (androginul), deci la transgresia contrariilor, dar şi a corporalităţii, către spiritual: „Iubirea-i axul cerurilor toate/ În mari nuntiri cu muzici peste poate/ Un semn al ei şi lumi cu lumi se-adună:/ idei dansează hăurile tună/ stele-n ghirlande leagănă-se roate/ iubirea-i axul cerurilor toate”. „Topiri de trup în ardere de tot”, iubirea este celebrată ca atare, dar totodată şi în forma ei de maximă spiritualizare reprezentată de cuvântul care o cuprinde şi o împărtăşeşte. Nou Pygmalion, poetul e în acelaşi timp el însuşi o creaţie a femeii adorate (căci în versurile lui <span class="CharOverride-1">C</span>. starea sentimentului este una singură, adoraţia): „se iscă-n mine ceea ce tu işti”. Modelul suveran este Petrarca, maestru declarat, succedat de diferitele ipostaze ale platonismului târziu şi ale mitologiei create în jurul legendarului Orfeu. Naturismul baroc din prima etapă a acestei lirici flamboaiante este înlocuit ulterior cu un ceremonial ritualic în care convenţia culturală şi artificiul deţin un rol important. Acum poetul preferă forma fixă a sonetului, devenind unul dintre virtuozii săi – aceeaşi preferinţă alimentând şi alcătuirea unei monumentale lucrări, <span class="CharOverride-3">Antologia sonetului românesc </span>(I–III, 2009) – şi, mai mult, inventatorul, printr-o tehnică de hibridare, al unor „specii” noi, şi anume „rondosonetul” (<span class="CharOverride-3">Pasărea de cenuşă</span>), „glossosonetul” şi sonetul cu versuri albe (<span class="CharOverride-3">Dorador</span>). Creaţia de noi forme prozodice face pereche cu cea lexical-morfologică, autorul supunând limba română la metamorfoze menite să potenţeze impresia de ritual sacerdotal al rostirii poetice: „a fire”, „chip se ivind”, „mă-mpodobind”, „lumina izvorându-se-n lumine”. Printre acestea se află una insolită: cuvântul „dorador”, învestit cu sensul de esenţializare a iubirii. În aceeaşi etapă şi în conexiune subterană cu tema regală a iubirii spiritualizate, lirismul lui <span class="CharOverride-1">C</span>. capătă o notă sapienţială, în cadenţele aforistice amintind de sonetele shakespeariene şi de corespondenţele lor „imaginare” de la V. Voiculescu: „eul meu s-a-mpodobit cu alte/ închipuiri, voindu-mă trimisul/ simţirilor în care să tresalte/ miezul divin cu-a sa dulceaţă pură/ în aura preceptelor înalte:/ Iubirea de Frumos fără măsură/ de Adevăr ce nu suportă pată/ de Binele ce mulţumiri nu-ndură/ Dar m-am izbit de ziduri nu o dată/ gustând amarul şi durerea foarte/ când ne-iubiri pe ne-iubiţi îmbată:/ Invidia, ce suflete desparte/ şi Ura, care-n preajma-i veninează/ şi Răzbunarea, sora-i dinspre moarte.../ Tăcerea mi-e de atunci grădină trează/ cu frumuseţi în armonii depline/ cu păsări care muzicii veghează”. De asemenea, coerentă cu poezia anterioară, dar acum şi mai bine reprezentată, reapare tema artei suverane, sustrasă „Timpului-timp” şi cucerind „clipa eternă” prin facultatea sa unică de a da formă. <span class="CharOverride-1">C</span>. s-a impus şi ca traducător, între altele transpunând în premieră la noi versurile preşedintelui poet Léopold Sédar Senghor, iar mai târziu integrala Charles Baudelaire (1991), reţinută de critică drept o izbândă – cu atât mai valoroasă dacă se iau în calcul realizările antecesorilor (Tudor Arghezi, Al. A. Philippide ş.a.) –, atestând, cum afirma Eugen Simion, „putere de înţelegere [...] şi meşteşug retoric”.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Noi și soarele</span>, pref. Marcel Breslaşu, București, 1963; <span class="CharOverride-3">Orgă și iarbă</span>, București, 1966; <span class="CharOverride-3">Umbra femeii</span>, București, 1968; <span class="CharOverride-3">Centaur îndrăgostit</span>, București, 1969; <span class="CharOverride-3">Iarba verde, acasă</span>, București, 1970; <span class="CharOverride-3">Grădina în formă de vis</span>, București, 1970; <span class="CharOverride-3">Cântând dintr-un arbore</span>, Iași, 1971; <span class="CharOverride-3">Oracol deschis</span>, București, 1971; <span class="CharOverride-3">Banchetul</span>,<span class="CharOverride-3"> </span>Cluj, 1973; <span class="CharOverride-3">Cântarea cântărilor</span>, București, 1973; ed. București, 1993; <span class="CharOverride-3">Horă de vulturi</span>, București, 1974; <span class="CharOverride-3">Heraldica iubirii </span>(<span class="CharOverride-3">1963–1973</span>), București, 1975; <span class="CharOverride-3">Nobila stirpe</span>,<span class="CharOverride-3"> </span>București, 1976; <span class="CharOverride-3">Psalmii lui Zamolxe</span>, București, 1976; <span class="CharOverride-3">Temerile lui Orfeu</span>, București, 1978; <span class="CharOverride-3">Hora anotimpurilor</span>, București, 1979; <span class="CharOverride-3">Un spațiu de dor</span>, pref. Petru Poantă, București, 1980; <span class="CharOverride-3">Ca muntele-n amiază</span>, București, 1981; <span class="CharOverride-3">Timpul judecător</span>, București, 1982; <span class="CharOverride-3">Sonete</span>, București, 1983; <span class="CharOverride-3">Pasărea de cenușă</span>, București, 1986; <span class="CharOverride-3">Clipa eternă (1963–1988)</span>,<span class="CharOverride-3"> </span>pref. Radu Enescu, București, 1988; <span class="CharOverride-3">Heraldica iubirii</span>, pref. Radu Enescu, București, 1999; <span class="CharOverride-3">Pasărea-fântână</span>, pref. Mihai Cimpoi, București, 2002; <span class="CharOverride-3">Scrieri</span>, I–III, pref. Radu Enescu, postfeţe Ioan Holban şi Mihai Cimpoi, București, 2004. <span class="CharOverride-1">Antologii:</span> <span class="CharOverride-3">Arborele memoriei. Antologia poeților de limbă română din Israel</span>, pref. Roxana Sorescu, București, 1997; <span class="CharOverride-3">Poezia pădurii</span>, I–IV, pref. Nicoleta Coatu, București, 1998–1999; ed. 2, I–V, Bucureşti, 2001; <span class="CharOverride-3">Cinegetica</span>, I–III, București, 2003; <span class="CharOverride-3">Antologia sonetului românesc</span>,<span class="CharOverride-3"> </span>I–III, București, 2009. <span class="CharOverride-1">Traduceri: </span>Léopold Sédar Senghor, <span class="CharOverride-3">Jertfe negre,</span> cu un cuvânt al autorului, pref. trad., București, 1969; ed. bilingvă (<span class="CharOverride-3">Hosties noires – Jertfe negre</span>), pref. trad., București, 1976, <span class="CharOverride-3">De la negritudine la civilizația universului</span>, cu un cuvânt al autorului, București, 1986 (în colaborare cu Mircea Traian Biju), <span class="CharOverride-3">Totem</span>, pref. trad., București, 1996; Srečko Kosovel, <span class="CharOverride-3">Extazul morții</span>, București, 1975; Khalil Gibran, <span class="CharOverride-3">Poeme</span>, pref. trad., București, 1983, <span class="CharOverride-3">Profetul</span>, pref. trad., București, 1991; Jean Joubert, <span class="CharOverride-3">Omul de nisip</span>, pref. trad., București, 1991; Charles Baudelaire, <span class="CharOverride-3">Florile răului și alte poeme</span>, pref. Mihai Cimpoi, Chișinău, 1991; Jacques Chessex, <span class="CharOverride-3">Elegiile lui Yorick</span>, postfața trad., București, 1995.</p>
			<p class="Heuristica___m_RPR"><span class="CharOverride-1">Repere bibliografice: </span>Vladimir Streinu, <span class="CharOverride-3">Poezia miturilor</span>, LCF, 1966, 39; Perpessicius, <span class="CharOverride-3">Lecturi intermitente</span>,<span class="CharOverride-3"> </span>GL, 1967, 2, 5; Sorianu, <span class="CharOverride-3">Glose</span>, <span class="CharOverride-3">174–178</span>;<span class="CharOverride-3"> </span>Const. Ciopraga, <span class="CharOverride-3">„Cântând dintr-un arbore”</span>,<span class="CharOverride-3"> </span>CRC, 1971, 30; Sorianu, <span class="CharOverride-3">Contrapunct</span>,<span class="CharOverride-3"> 85–96</span>; Al. Protopopescu, <span class="CharOverride-3">„Oracol deschis”</span>, AT, 1972, 1; Laurențiu Ulici, <span class="CharOverride-3">Devenirea poetului</span>, RL, 1972, 20; Grigurcu, <span class="CharOverride-3">Teritoriu</span>, <span class="CharOverride-3">148–153</span>; Poantă,<span class="CharOverride-3"> Modalități</span>, <span class="CharOverride-3">102–106</span>; Mircea Iorgulescu, <span class="CharOverride-3">„Banchetul”</span>, LCF, 1973, 36; Al. Săndulescu,<span class="CharOverride-3"> O nouă parafrază la Cântarea Cântărilor</span>, LCF, 1974, 10; Felea, <span class="CharOverride-3">Secțiuni</span>, <span class="CharOverride-3">183–189</span>; Tomuș, <span class="CharOverride-3">Istorie</span>, <span class="CharOverride-3">223–226</span>; Barbu, <span class="CharOverride-3">O ist.</span>, I, <span class="CharOverride-3">344–346</span>; Tașcu, <span class="CharOverride-3">Incidențe</span>,<span class="CharOverride-3"> 36–45</span>; Piru, <span class="CharOverride-3">Poezia</span>,<span class="CharOverride-3"> </span>II, <span class="CharOverride-3">191–198</span>;<span class="CharOverride-3"> </span>Streinu, <span class="CharOverride-3">Pagini</span>, IV, <span class="CharOverride-3">84–96</span>;<span class="CharOverride-3"> </span>Alexiu, <span class="CharOverride-3">Ideografii</span>,<span class="CharOverride-3"> 73–80</span>; Dimitriu, <span class="CharOverride-3">Ares</span>, <span class="CharOverride-3">107–112</span>; Poantă, <span class="CharOverride-3">Radiografii</span>, I, <span class="CharOverride-3">185–189</span>; Grigurcu, <span class="CharOverride-3">Poeți</span>,<span class="CharOverride-3"> 399–402</span>; Ion Bogdan Lefter, <span class="CharOverride-3">Iubirea ca emblemă și text</span>, CNT, 1988, 7; Munteanu, <span class="CharOverride-3">Jurnal</span>,<span class="CharOverride-3"> </span>IV, <span class="CharOverride-3">164–167</span>; Laurențiu Ulici, <span class="CharOverride-3">De dragul iubirii. Promoția ’60</span>,<span class="CharOverride-3"> </span>RL, 1989, 26; Eugen Simion, <span class="CharOverride-3">Integrala lirică Baudelaire</span>, L, 1992, 40; Poantă, <span class="CharOverride-3">Scriitori</span>,<span class="CharOverride-3"> 46–50</span>; <span class="CharOverride-3">Dicţ. scriit. rom.</span>, I, <span class="CharOverride-3">532–534</span>; Vlad Sorianu, <span class="CharOverride-3">Vârstele unei poezii</span>,<span class="CharOverride-3"> </span>ATN, 1999, 8; Holban, <span class="CharOverride-3">Ist. lit.</span>, I, <span class="CharOverride-3">41–46</span>; Dumitru Micu, <span class="CharOverride-3">Melos, eros, mitologie</span>, ATN, 2008, 2; Ciopraga, <span class="CharOverride-3">Efigii</span>, <span class="CharOverride-3">33–40</span>; Popa,<span class="CharOverride-3"> Ist. lit</span>., II,<span class="CharOverride-3"> 425–428</span>; Aurel Rău, <span class="CharOverride-3">„Antologia sonetului românesc”</span>, ST, 2010, 12. &#9;<span class="Semnatura">N.M.</span></p>
			<p class="Heuristica-PRIMUL"><span class="titlu-12">CEARA, George</span> (18.X.1881, Xirolivad, Grecia – 1.IV.1939, Cavarna–Caliacra), poet, prozator. Înva&#173;ţă carte la şcoala românească din satul natal, iar în lunile de vară – fără a-şi întrerupe învăţătura – învaţă în „satele” în mişcare, aşezări de colibe ale consătenilor aflaţi în transhumanţă. Frecventează apoi cursurile liceului român din Bitolia, în Macedonia, după care, venit în România, se înscrie la Facultatea de Litere din Bucureşti, pe care nu a absolvit-o însă, din cauza condiţiilor materiale precare ale familiei. Funcţionează, începând din 1906, ca institutor la şcoli româneşti din Macedonia, în Oşani şi în Criva-Palanca, iar mai târziu în Veria.</p>
			<p class="Heuristica-BASE"><span class="CharOverride-1">C.</span> este ceea ce se cheamă un cântăreţ popular, un trubadur foarte apropiat de folclor. El nu se sfieşte să prelucreze motive din lirica populară, compunând adesea pe structura prozodică a cântecelor de la care porneşte. În acest fel, s-a făcut repede cunoscut în întreaga Macedonie, ca şi în ţară. Bunăoară, un poem al său, <span class="CharOverride-3">Un cântec,</span> subintitulat „motiv folcloric”, „povesteşte” despre o tânără şi preafrumoasă aromâncă; răpită de propria-i mândreţe în timp ce se oglindea în apa cristalină a unui izvor, întreabă izvorul dacă ştie să-i spună cine anume se va bucura de minunea trupului ei; motiv narcisiac, combinat cu mitul balcanic al ţărânei ce înghite în cele din urmă totul. Autorul are ştiinţa exploatării combinaţiilor mitic-folclorice care atrag prin stranietatea lor. În alt poem, <span class="CharOverride-3">Ñi pitricu muşata-ñi dor</span>, el exploatează sentimentul de dragoste, niciodată expus de-a dreptul, întotdeauna prezentat cu delicateţe, pe ocolite, spre a nu stingheri: iubita (sau poate soţia) îi trimite celui îndrăgit, aflat departe, în „xinite” (printre străini, la lucru), o sfâşietoare scrisoare de dragoste, fără însă a-şi dezvălui direct sentimentele. Astfel, iubitul află că, de când a plecat departe, i s-au îmbolnăvit mioarele rămase acasă, i se năruie târla ce le adăposteşte şi, tot de atunci, plâng de dorul lui fagii, pinii şi izvoarele codrului. Poemul se încheie, totuşi, cu o invocare mai puţin disimulată a suferinţei iubitei, care şi l-ar vrea cât mai repede întors acasă, fiindcă nimic nu preţuieşte cât iubirea ei, ca în aceste versuri (aici în transpunere literară): „Dragul meu, o, dragul meu,/ – să te-ajungă dorul greu,/ Dorul de mioare dalbe/ Şi de ochii-mi ca smaralde,/ – să te-ntorci pe vânt, pe nor,/ dragul meu păstor!/ Vino, nu întârzia,/ Că îmi trece vremea mea,/ Dragule păstor!”. O poezie cu inflexiuni mioritice este şi <span class="CharOverride-3">El moare</span>, unde natura participă la sfârşitul unui tânăr păstor răpus de duşmani: „Şi vorbe nu mai rosteşte,/ Lumina-i se stinge-n privire –/ Se zbuciumă pinii din preajmă/ Şi toată pădurea jeleşte”. Ca prozator, <span class="CharOverride-1">C.</span> face recurs tot la stările dramatice. Unele texte, precum <span class="CharOverride-3">Un tilegraf</span>, bine construite, gradând emoţia, capătă rezonanţe de tragism. <span class="CharOverride-1">C.</span> nu şi-a adunat însă scrierile în volum. Cele mai multe au rămas în timpul vieţii lui în publicaţiile vremii şi foarte puţine au apărut în diverse antologii (Tache Papahagi, Hristu Cândroveanu), abia în 2002 fiind editate sub numele lui două culegeri.</p>
			<p class="Heuristica___mici"><span class="CharOverride-1">SCRIERI: </span>[<span class="CharOverride-3">Versuri</span>], în Tache Papahagi, <span class="CharOverride-3">Antologie aromânească</span>, Bucureşti, 1922, <span class="CharOverride-3">245–256</span>, în <span class="CharOverride-3">Antologie lirică aromână</span>, îngr. Hristu Cândroveanu, Bucureşti, 1975, <span class="CharOverride-3">185–193</span>,<span class="CharOverride-3"> </span>UVPA, <span class="CharOverride-3">194–200</span>; <span class="CharOverride-3">Laclu a laptilui</span>, îngr. Victor Ceara, Constanţa, 2002; <span class="CharOverride-3">Mushatlu dor</span>, îngr. Victor Ceara, Constanţa, 2002.<span class="CharOverride-3"> </span></p>
			<p class="Heuristica___m_RPR"><span class="CharOverride-1">Repere bibliografice:</span> Tache Papahagi, <span class="CharOverride-3">Antologie aromânească</span>, Bucureşti, 1922, <span class="CharOverride-3">245</span>; Hristu Cândroveanu, <span class="CharOverride-3">George Ceara</span>, UVPA, <span class="CharOverride-3">192–193. &#9;</span><span class="Semnatura">Hr.C., </span><span class="Semnatura">N.Sr.</span></p>
			<p class="Heuristica-PRIMUL"><span class="titlu-12">CEARA, Ilie A. </span>(15.II.1923, Xirolivad, Grecia – 5.I.2004, Dej), prozator. Este fiul Mariei (n. Luca) şi al lui Apostol Ceara, ţărani. Familia emigrând în 1928 în România, a fost colonizată în Cadrilater, la Cavarna, în judeţul Caliacra, unde <span class="CharOverride-1">C.</span> urmează şcoala primară şi liceul. În timpul celui de-al Doilea Război Mondial a luptat în est şi în vest, apoi a lucrat în comerţ la Mangalia. În 1984 s-a pensionat, stabilindu-se în oraşul Dej. Publică povestiri, nuvele, schiţe în revistele aromâne din ţară, „Deşteptarea”, „Dimândarea”, ca şi în „Zborlu a nostru”, care apare la Freiburg (Germania), şi în „Frândza vlahă” din Bridgeport (SUA). Secretar al Fundaţiei Cartea Aromână, membru în comitetul de redacţie la „Revista di litiratură shi studii armăni”, <span class="CharOverride-1">C.</span> a fost distins în 1993 cu Premiul „Marcu Beza”, oferit la Freiburg.</p>
			<p class="Heuristica-BASE"><span class="CharOverride-1">C.</span> scrie exclusiv proză, caz mai rar la autorii aromâni, care sunt mai ales poeţi. Naraţiunile sale – schiţe, povestiri şi un roman – au miez, densitate şi impun atenţiei personaje bine conturate, întotdeauna în conflicte clare, cumva în genul nuvelisticii lui Ioan Slavici. De remarcat, de asemenea, bogăţia şi expresivitatea limbii autorului, care nu ocoleşte neologismul, mai puţin obişnuit în proza dialectală, ca şi metafora îndrăzneaţă. Din păcate, el recurge exagerat de mult la grecisme, scriind în subgraiul din regiunea Veria, mai împestriţat decât alte graiuri ale dialectului aromân. Modernitatea sa este însă de substanţă, <span class="CharOverride-1">C.</span> fiind preocupat de imprevizibilul comportamentului uman, de tropismele fiinţei omeneşti în relaţiile cu lumea şi cu ele însele. Imaginea personajelor este tensionată şi contradictorie chiar şi atunci când nu sunt individualizate pregnant, cum se întâmplă în <span class="CharOverride-3">Părămithlu</span>,<span class="CharOverride-3"> </span>schiţa ce deschide volumul <span class="CharOverride-3">Nihita turnari</span> (1991).<span class="CharOverride-3"> </span>Sunt evocaţi anii de vis şi de poveste ai unei copilării edenice, din Xirolivadea natală. Cartea conţine opt povestiri, dintre care <span class="CharOverride-3">Lotăria</span> aminteşte de <span class="CharOverride-3">Două loturi</span> a lui I.L. Caragiale, pe care e posibil ca autorul să o fi avut ca model. <span class="CharOverride-1">C.</span> este şi autorul unui roman, <span class="CharOverride-3">Aharistul</span>, a cărui desfăşurare e plasată în lumea păstorească de la sud de Dunăre. Protagonistul, un tânăr cioban ajuns haiduc din dorinţa de a se răzbuna pe un consătean, este dat, prin vicleşug, în urmărire; stratagema nu reuşeşte, iar „aharistul” (nelegiuitul) moare. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Nihita turnari</span>, pref. Kira Iorgoveanu, Syracuse, NY (SUA), 1991; <span class="CharOverride-3">Aharistul</span>, Fayetteville (SUA) – Constanţa, 1997; <span class="CharOverride-3">Cola. Isturii dit Bana Armănească</span>, Bucureşti, 2000.</p>
			<p class="Heuristica___m_RPR"><span class="CharOverride-1">Repere bibliografice:</span> Hristu Cândroveanu, <span class="CharOverride-3">Un nou prozator aromân</span>, „Deşteptarea”, 1992, 2; Cândroveanu, <span class="CharOverride-3">Aromânii</span>, <span class="CharOverride-3">133–135.</span> &#9;<span class="Semnatura">Hr.C., N.Sr.</span></p>
			<p class="Heuristica-PRIMUL"><span class="titlu-12">CEHAN-RACOVIŢĂ, Constantin</span> (1882, Botoşani – ?), publicist, prozator. Şi-a făcut studiile liceale în oraşul natal şi la Iaşi, dedicându-se apoi gazetăriei. Din 1905, timp de aproape patru decenii, a fost redactor la o serie de ziare şi reviste („Mihai Eminescu” din Botoşani, „Tribuna” din Arad, „Cuvântul” şi „Drapelul” din Iaşi, „Patria” şi „Cultura poporului” din Cluj, unde e prim-redactor, „Bucovina” din Cernăuţi), director şi membru fondator la altele („Moldova de Sus” din Botoşani, „Timpul” din Cernăuţi) ori colaborator la „Epoca”, „Gazeta Transilvaniei”, „Evenimentul”, „Universul literar”, „Politica” ş.a. În aceste periodice a semnat – uneori cu iniţiale, prescurtări (Ceh.) ori numai Const. Cihan – numeroase articole sociale, culturale şi literare, însemnări despre teatru, drame, proză scurtă, precum şi romanul foileton <span class="CharOverride-3">Acelaşi drum</span>. A publicat volumele de povestiri <span class="CharOverride-3">Doamna elegantă. În urma frontului</span> (1918), <span class="CharOverride-3">În cerdacul casei bătrâneşti</span> (1926) şi romanul <span class="CharOverride-3">Săraca ţară a Moldovei...</span> (1939).</p>
			<p class="Heuristica-BASE"><span class="CharOverride-1">C.-R.</span> cultivă o proză în manieră sămănătoristă, cu personaje urgisite de soartă, purtând în suflet amintirea nostalgică a unui trecut patriarhal (<span class="CharOverride-3">Un boier moldovean</span>,<span class="CharOverride-3"> Dezrădăcinatul</span>). Deşi naraţiunilor nu le lipseşte o anume sobrietate, acestea rămân marcate de autoritatea modelului, care poate fi identificat în scrisul lui I. Al. Brătescu-Voineşti. Când îşi ia ca punct de plecare istoria, prozatorul dă unele pagini cu parfum cronicăresc, dar, în pofida ambiţiilor, romanul <span class="CharOverride-3">Săraca ţară a Moldovei...</span> este o realizare modestă. Dintre piesele de teatru (lăsate în cea mai mare parte în manuscris), i-au fost reprezentate şi publicate drama <span class="CharOverride-3">Ardealul</span> (1919) şi <span class="CharOverride-3">Femeia care s-a vândut</span> (1929).</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Doamna elegantă. În urma frontului</span>, Turnu Severin, 1918; <span class="CharOverride-3">Ardealul</span>, Cernăuţi, 1919; <span class="CharOverride-3">În cerdacul casei bătrâneşti</span>, Arad, 1926; <span class="CharOverride-3">Femeia care s-a vândut</span>, Cluj, 1929; <span class="CharOverride-3">Săraca ţară a Moldovei...</span>, Bucureşti, 1939.</p>
			<p class="Heuristica___m_RPR"><span class="CharOverride-1">Repere bibliografice:</span> D. I. Cucu, <span class="CharOverride-3">„În cerdacul casei bătrâneşti”</span>, CZ, 1926, 47, 52; I. Jianu, <span class="CharOverride-3">„Femeia care s-a vândut”</span>, „Ecoul”, 1929, 3–4; Paul I. Papadopol, <span class="CharOverride-3">O femeie care s-a vândut</span>, UVR, 1929, 46; <span class="CharOverride-3">Constantin Cehan-Racoviţă</span>, „Buletinul cărţii româneşti”, 1939, 4; Nicolae Coban, <span class="CharOverride-3">„Săraca ţară a Moldovei...”</span>, CGM, 1940, 1–3; Bejenaru, <span class="CharOverride-3">Dicţ. botoşănenilor</span>, <span class="CharOverride-3">72–73</span>.&#9;<span class="Semnatura">C.Bz.</span></p>
			<p class="Heuristica-PRIMUL"><span class="titlu-12">CELAC, Silvia</span> (28.X.1948, Pelinia–Bălţi), prozatoare. Este absolventă a Facultăţii de Filologie a Universităţii de Stat din Chişinău (1971) şi a cursurilor Institutului de Literatură Universală „Maxim Gorki” din Moscova (1983). A colaborat la „Tinerimea Moldovei”, „Nistru”, „Sud-Est” ş.a. Între 1979 şi 1981 lucrează ca redactor la Editura Literatura Artistică, ulterior la Hyperion (1979–1988). S-a stabilit din anul 2000 în Franţa, la Paris.</p>
			<p class="Heuristica-BASE"><span class="CharOverride-1">C.</span> debutează în culegerea colectivă <span class="CharOverride-3">Dintre sute de catarge </span>(1975), iar individual în 1979 cu volumul <span class="CharOverride-3">Daniveia</span>, în care sunt incluse o serie de povestiri incitante prin atmosferă şi prin personajele care se mişcă într-un spaţiu al neliniştii. Altă culegere, <span class="CharOverride-3">Deplasarea</span> (1981), nu aduce o schimbare, înscriindu-se tematic în acelaşi filon de transpunere narativă a unor preocupări ale adolescenţilor, iar stilistic în aceeaşi albie a fluxului conştiinţei, pe care autoarea îl va exploata şi în romanele din 2010–2011. Romanul <span class="CharOverride-3">Jocul cu umbra</span> (1982) este articulat ca o biografie romanţată. <span class="CharOverride-1">C.</span> nu pare a avea dificultăţi în faţa colii albe, ceea ce se poate observa şi după numărul scrierilor, publicate în ritm susţinut după stabilirea în Franţa. Astfel, în 2010 îi apar <span class="CharOverride-3">Recviem pentru Mondena </span>şi <span class="CharOverride-3">Ado ’60</span>, iar în 2011<span class="CharOverride-3"> Anul calului de foc</span> şi <span class="CharOverride-3">Când orizontul devine doar un cer albastru </span>etc. Cu toate acestea, prozatoarea nu evoluează propriu-zis, ci se mişcă între coordonatele specifice romanului de consum. De regulă, personajul principal este o femeie cu o biografie complicată, care se confruntă în plan sentimental cu situaţii socotite dramatice. De exemplu, protagonista din <span class="CharOverride-3">Recviem pentru Mondena</span> îşi pierde părinţii şi soţul, fiind nevoită să-şi crească singură copiii. Personajul feminin din „romanul-colaj” <span class="CharOverride-3">Anul calului de foc </span>ajunge, în căutarea unei soluţii, într-un spital de boli nervoase, unde întâlneşte un doctor şi ţine un jurnal intim. Dacă cea de-a doua scriere înţelege „colajul” ca schimbare a timpurilor şi a perspectivelor narative, cea dintâi utilizează trucul manuscrisului găsit – un caiet în care protagonista acestui roman proiectează, bovaric, un roman despre o cântăreaţă celebră. Tot un „roman-colaj” sau o colecţie de proze cu posibile surse autobiografice este şi <span class="CharOverride-3">Ado ’60</span>. Aici o intenţie pare a fi conturarea peisajului şi profilului special al unor tineri siliţi să-şi caute împlinirea într-un context sociopolitic special – o ţară din fosta URSS. Cu toate acestea, paginile despre Daniveia (ţara visată) sau despre participarea la festivaluri pentru tineret etc., ca şi trama fragilă nu sunt pe măsura complicatului conglomerat sociopolitic despre care autoarea vrea să dea seamă. <span class="CharOverride-1">C. </span>face şi traduceri, predilect din literatura rusă şi franceză.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Daniveia</span>,<span class="CharOverride-3"> </span>pref. Ana Lupan,<span class="CharOverride-3"> </span>Chişinău, 1979; <span class="CharOverride-3">Povestiri</span>, Chişinău, 1980; <span class="CharOverride-3">Deplasarea</span>, Chişinău, 1981; <span class="CharOverride-3">Jocul cu umbra</span>, Chişinău, 1982; <span class="CharOverride-3">Alexandru Cosmescu: biobibliografie </span>(în colaborare), Chişinău, 1997; <span class="CharOverride-3">Ado ’60</span>, Paris, 2010; <span class="CharOverride-3">Recviem pentru Mondena</span>, Paris, 2010; <span class="CharOverride-3">Anul calului de foc</span>, Paris, 2011; <span class="CharOverride-3">Când orizontul devine doar un cer albastru</span>, Paris, 2011.</p>
			<p class="Heuristica___m_RPR"><span class="CharOverride-1">Repere bibliografice: </span>Gheorghe Mazilu, <span class="CharOverride-3">Cu scut şi fără</span>, Chişinău, 1983, <span class="CharOverride-3">47–73</span>;<span class="CharOverride-3"> </span>Cimpoi, <span class="CharOverride-3">Ist. lit. Basarabia</span>, <span class="CharOverride-3">214</span>; <span class="CharOverride-3">Dicţ. Chişinău</span>, <span class="CharOverride-3">109–110.</span> &#9;<span class="Semnatura">N.Bl., </span><span class="Semnatura">O.C.</span></p>
			<div class="_idGenObjectLayout-1">
				<div id="_idContainer023">
					<div id="_idContainer021" class="Basic-Text-Frame">
						<p class="Titlu-Nume-H">CELAN, Paul </p>
						<p class="Titlu-mic-DATE">(pseudonim al lui Paul Pessach Antschel; 23.XI.1920, Cernăuţi – 20.IV.1970, Paris), poet, traducător. </p>
					</div>
					<div id="_idContainer022" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03_DGLR_C_203-313_Mcalinescu-web-resources/image/PC1.png" alt="" />
					</div>
				</div>
			</div>
			<p class="Heuristica-PRIMUL">Părinţii lui <span class="CharOverride-1">C.</span> sunt Friedericke (n. Schrager) şi Leo Antschel-Teitler, tehnician constructor. La Cernăuţi învaţă la o şcoală evreiască (1927–1930), urmează un gimnaziu ortodox (1930–1934) şi devine absolvent, în 1938, al Liceului „Marele Voievod Mihai”. Începe, la Tours, în Franţa, studii de medicină, dar revine în ţară şi se înscrie în 1939 la Facultatea de Litere a Universităţii din Cernăuţi. Deportaţi într-un lagăr de dincolo de Bug, părinţii lui <span class="CharOverride-1">C.</span> au fost exterminaţi de nazişti în toamna anului 1942, lăsând o rană de nevindecat în conştiinţa poetului. Între 1942 şi 1944 tânărul este internat în lagărul de muncă de la Tăbărăşti, lângă Buzău. Se stabileşte în 1945 la Bucureşti. E angajat ca redactor la Editura Cartea Rusă, unde lucrează până în 1947. În revista „Contemporanul” din 2 mai 1947 îi apare poemul <span class="CharOverride-3">Tangoul morţii</span>, tradus de Petre Solomon<span class="CharOverride-3"> </span>cu participarea poetului. Alte versuri, în limba germană, îi sunt publicate de Ion Caraion în revista „Agora”. <span class="CharOverride-1">C. </span>traduce, sub semnătura Paul Ancel, <span class="CharOverride-3">Un erou al timpurilor noastre </span>de M.I. Lermontov (1946); recurge la pseudonimul Paul Aurel pentru versiunea la <span class="CharOverride-3">Ţăranii</span> de A.P. Cehov (1947), iar sub semnătura A. Pavel transpune <span class="CharOverride-3">Chestiunea rusă</span> de Konstantin Simonov (1947). La sfârşitul anului 1947 emigrează în Occident, rămânând mai întâi la Viena, unde îi apare prima plachetă de versuri, <span class="CharOverride-3">Der Sand aus den Urnen</span> (1948), scrisă direct în germană, şi unde o cunoaşte pe poeta Ingeborg Bachmann, de care îl leagă o pasiune ardentă. În iulie 1948 se stabileşte la Paris. Obţine licenţa în litere la Sorbona în 1950, iar în 1952 se căsătoreşte cu graficiana Gisèle Lestrange. Volumele de versuri publicate în limba germană îi vor aduce treptat recunoaşterea, <span class="CharOverride-1">C.</span> fiind considerat unul dintre cei mai importaţi poeţi ai acestei literaturi şi un deschizător de drumuri în lirica europeană. În esenţă, lirica sa încifrată şi densă izvorăşte dintr-o profundă nelinişte, din zbuciumul unei experienţe dramatice, pendulând „între tirania amintirii şi nevoia de uitare” (Al. A. Philippide). Din 1959 este lector de limba şi literatura germană la École Normale Supérieure din Paris. Este distins cu mai multe premii în R.F. Germania, printre care „Georg Büchner” (1960). Traversând o profundă dramă sufletească, se sinucide, aruncându-se în Sena.</p>
			<p class="Heuristica-BASE">Din scrierile lui <span class="CharOverride-1">C.</span> în limba română se cunosc puţine texte – aproximativ cincisprezece poezii şi poeme în proză, majoritatea reproduse de Petre Solomon în <span class="CharOverride-3">Addenda</span> la studiul său <span class="CharOverride-3">Paul Celan. Dimensiunea românească</span> (1987). În acelaşi volum au fost incluse scurtele traduceri în română din Franz Kafka, precum şi corespondenţă, redactată parţial în româneşte. Influenţa limbii şi a surselor liricii româneşti pentru creaţia de maturitate a lui <span class="CharOverride-1">C. </span>a fost contestată sau minimalizată în exegeza occidentală. Evitând situarea pe poziţii extreme, ipoteza lui George Guţu, care în 1977 publica <span class="CharOverride-3">Die rum</span><span class="CharOverride-3">ä</span><span class="CharOverride-3">nische Koordinate der Lyrik Paul Celans</span>, în care intrau şi pagini ale poetului, este mai rezonabilă: conform ei, „«presiunea» culturală a limbii române, care, până în 1948, a constituit pentru tânărul Celan mediul lingvistic dominant, vizavi de care exerciţiul germanei este unul mai mult sau mai puţin tolerat, şi-a pus o amprentă adâncă asupra operei sale în întregul ei”. Poemele lui româneşti pot fi aproximate cu dificultate prin recursul la referinţe din spaţiul modernismului autohton. Puternicul lor caracter de stranietate, amorsat într-un spaţiu al angoasei, în care logica sensibilităţii comune se frânge şi se retrage pentru a lăsa loc inciziilor metaforice în carnea unei existențe nesigure şi terifiante, nu este epuizabil prin invocarea experienţelor suprarealiste care îşi trăiesc în perioada imediat postbelică o a doua viaţă (Paul Păun, Gherasim Luca, Gellu Naum): „Pe dunele verzi de calcar va ploua astă-noapte/ Vinul păstrat până azi într-o gură de mort/ trezi-va ţinutul cu punţi, strămutat într-un clopot/ O limbă de om va suna într-un coif cutezanţa.// Şi-aşa vor veni într-un pas mai grăbit şi copacii,/ s-aştepte o frunză cu glas, adusă-ntr-o urnă,/ solia coastei de somn trimisă mareei de steaguri./ Scăldată în ochii-ţi să fie, să cred că murim împreună.// Părul tău scurs din oglinzi va aşterne văzduhul,/ în care cu-o mână de ger voi aprinde o toamnă./ Din ape băute de orbi va sui o scară târzie/ laurul meu scund, ca să-ţi muşte din frunte”. Ermetizarea formală, arbitrariul conexiunilor semantice stabilite între imagini nu reprezintă decât o interfaţă superficială sau înşelătoare a poemelor, negăsindu-şi corespondenţe în desenul lor de adâncime. Acesta este dat de extraordinara putere de semnificare a unui limbaj liric care structurează – pe un spectru tematic îngust – obsesii frecvente în poezie (moartea, timpul, agresiunea, insecuritatea, eroticul distorsionat prin contextualizări tanatice etc.), particularizându-le prin reflectarea lor în cioburile amestecate ale unei conştiinţe delicate, fragilă emoţional, definitiv melancolică, retrasă într-un teritoriu al umbrelor şi al neliniştilor de crepuscul: „Când vor începe şi pentru tine nopţile dimineaţa/ Ochii noştri fosforescenţi vor coborî din pereţi, nişte nuci sunătoare,/ Te vei juca cu ele şi se va revărsa un val prin fereastră,/ Unicul nostru naufragiu, podea străvezie prin care vom privi camera goală de sub camera noastră;/ O vei mobila cu nucile tale şi-ţi voi pune părul perdea la fereastră,/ Va veni cineva şi-n sfârşit va fi închiriată,/ Ne vom întoarce sus să ne-necăm acasă”; „Din pomii sădiţi de amurg în odăile noastre incendiate/ vom desprinde încet porumbeii de sticlă, frunzişul de-a pururi/ foşnind, ne vor creşte pe umeri şi braţe, şi nu va fi vânt,/ ci o baltă de umbre va fi, în care nu prinzi rădăcină,/ un lac îngheţat, în care-şi dispută coroana de solzi înecaţii,/ iar viaţa e barca la mal, părăsită de vâsle./ Un glas va veni dinspre flăcări spre noi să-şi păteze cu sânge argintul,/ s-anunţe, întors din incendiu: Nu eu, ci ei singuri ştiu ora!/ Şi-atunci vor porni din pustiu să-şi deşerte nisipul în preajma-ţi:/ să fie şi munţi împrejur, să rămânem în Valea Tristeţii – / şi-ţi vei desprinde încet porumbeii de sticlă, arar, câte unul,/ iar când vor plesni în văzduh, vei vorbi în neştire cu mine”. Un imaginar asemănător transpare din poemele în proză ale lui <span class="CharOverride-1">C.</span> Eventuala analogie cu prozele bizare ale lui Urmuz este relevantă până la un punct, în ceea ce priveşte decalajul dintre structurile bine închegate ale sintaxei şi coagularea semantică lentă care le este corelată. Textele speculează literar ambiguitatea creată prin impresia falsă, de funcţionare în gol semantic, pe care o lasă limbajul lor. Această indecizie în a formula sensuri palpabile nu echivalează însă cu nihilismul ludic al situării faţă de literatură, întâlnit la grupările suprarealiste. În spatele formei lichide a poemelor se lasă ghicită o încordare existenţială extremă; spaţiul în care ele semnifică este unul tensionat simbolic de proximitatea morţii, măştile ei, vizibile sau foarte vagi, alcătuind în mare parte decorul. Unii exegeţi (îndeosebi George Guţu) acreditează şi susţin ideea influenţei pregnante a liricii româneşti interbelice asupra creaţiei celaniene, precum şi contribuţia mediului cultural interetnic cernăuţean. O selecţie edificatoare din lirica lui <span class="CharOverride-1">C.</span> au realizat, în traducere românească, Nina Cassian şi Petre Solomon în volumul <span class="CharOverride-3">Versuri</span> (1973), antologând poeme din <span class="CharOverride-3">Mohn und Gedächtnis</span>, <span class="CharOverride-3">Von Schwelle zu Schwelle</span>,<span class="CharOverride-3"> Sprachgitter</span>, <span class="CharOverride-3">Die Niemandsrose</span>,<span class="CharOverride-3"> Atemwende</span>,<span class="CharOverride-3"> Fadensonnen şi Schneepart</span>, cărţi apărute la Stuttgart şi Frankfurt pe Main între 1952 şi 1971<span class="CharOverride-3">.</span> Alte versiuni româneşti sunt semnate de Luminiţa Graur şi Ion Papuc în <span class="CharOverride-3">Poeme</span> (1998), de Mihail Nemeş şi George State (<span class="CharOverride-3">Mac şi memorie</span>, 2006), o nouă traducere aparţinându-i Norei Iuga: <span class="CharOverride-3">Trandafirul nimănui – Die Niemandsrose</span>,<span class="CharOverride-3"> </span>ediţie bilingvă publicată în 2007. S-au editat, de asemenea, proza lui <span class="CharOverride-1">C.</span> (2009, în transpunerea lui Andrei Corbea) şi un volum de corespondenţă cu Ingeborg Bachmann, <span class="CharOverride-3">Timp al inimii </span>(2010). Un dosar consistent, cuprinzând evocări, eseuri analitice şi traduceri din scrierile celaniene este cuprins într-un număr special, coordonat de Geo Şerban, din „Caiete culturale «Realitatea evreiască»”.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Versuri</span>, tr. Nina Cassian şi Petre Solomon, Bucureşti, 1973; <span class="CharOverride-3">Poeme</span>, tr. Luminiţa Graur şi Ion Papuc, postfaţă Andrei Corbea, Bucureşti, 1998; <span class="CharOverride-3">Ochiul meu rămâne să vegheze</span>, îngr. şi pref. Geo Şerban, Bucureşti, 2000; Paul Celan – Gisèle Celan-Lestrange, <span class="CharOverride-3">Correspondance (1951–1970)</span>, I–II, îngr. Bertrand Badiou, Paris, 2001;<span class="CharOverride-3"> Mac şi memorie</span>, tr. Mihail Nemeş şi George State, pref. Dan Flonta, Piteşti, 2006; <span class="CharOverride-3">Trandafirul nimănui – Die Niemandsrose</span>, ed. bilingvă, tr. Nora Iuga, Paris–Bucureşti–Ierusalim, 2007; <span class="CharOverride-3">Meridianul şi alte proze</span>, tr., îngr. şi pref. Andrei Corbea, Paris–București–Ierusalim, 2009;<span class="CharOverride-3"> Timp al inimii. Corespondenţă Ingeborg Bachmann</span><span class="CharOverride-1"> </span>– <span class="CharOverride-3">Paul Celan</span>, tr. Iulia Dondorici, îngr. Bertrand Badiou, Hans Höller, Andreea Stoll şi Barbara Wiedemann, pref. Barbara Wiedemann şi Bertrand Badiou, Bucureşti, 2010.<span class="CharOverride-1"> Traduceri: </span>M.I. Lermontov,<span class="CharOverride-3"> Un erou al timpurilor noastre</span>, pref. Al. A. Philippide, Bucureşti, 1946; A.P. Cehov,<span class="CharOverride-3"> Ţăranii</span>, Bucureşti, 1947; Konstantin Simonov,<span class="CharOverride-3"> Chestiunea rusă</span>,<span class="CharOverride-3"> </span>Bucureşti, 1947.</p>
			<p class="Heuristica___m_RPR"><span class="CharOverride-1">Repere bibliografice: </span>Philippide,<span class="CharOverride-3"> Scrieri</span>,<span class="CharOverride-3"> </span>IV, <span class="CharOverride-3">291–296</span>; George Guţu, <span class="CharOverride-3">Die rumänische Koordinate der Lyrik Paul Celans</span>, I–II, Leipzig, 1977; John E. Jackson, <span class="CharOverride-3">La Question du sujet. Un aspect de la modernité poétique européenne. T.S. Eliot–Paul Celan–Yves Bonnefoy</span>, Neuchâtel, 1978; Petre Solomon, <span class="CharOverride-3">Paul Celan. Dimensiunea românească</span>, Bucureşti, 1987; I. Negoiţescu, <span class="CharOverride-3">Poetul Paul Celan</span>, „Dialog” (Frankfurt am Main), 1988, 1–2; Crohmălniceanu, <span class="CharOverride-3">Al doilea suflu</span>, <span class="CharOverride-3">39–43</span>; George Guţu, <span class="CharOverride-3">Die Lyrik Paul Celans und der geistige Raum Rumäniens</span>, Bucureşti, 1990; George Guţu, <span class="CharOverride-3">Die Lyrik Paul Celans und die rumänische Dichtung der Zwischenkriegszeit</span>, Bucureşti, 1994; Crohmălniceanu, <span class="CharOverride-3">Amintiri, 112–116</span>; Andrei Corbea, <span class="CharOverride-3">Paul Celan şi „meridianul” său</span>. <span class="CharOverride-3">Repere vechi şi noi pe un atlas central-european</span>, Iaşi, 1998; Richard Reschika, <span class="CharOverride-3">Apocaliptica în creaţia lui Paul Celan</span>, tr. şi postfaţă Andrei Zanca, Piteşti, 2000; <span class="CharOverride-3">Paul Celan: Biographie und Interpretation – Paul Celan: Biographie et interprétation</span>, ed. bilingvă, îngr. Andrei Corbea, Konstanz–Paris–Iaşi, 2000; <span class="CharOverride-3">Ochiul meu rămâne să vegheze</span>, îngr. şi pref. Geo Şerban, Bucureşti, 2000, <span class="CharOverride-3">passim</span>; <span class="CharOverride-3">Stundenwechsel. Neue Perspektive zu Alfred Margul Sperber, Rose Ausländer, Paul Celan, Immanuel Weissglas</span>, îngr. Andrei Corbea-Hoişie, George Guţu şi Martin A. Hainz, Bucureşti–Iaşi–Konstanz, 2002, <span class="CharOverride-3">127–287</span>, <span class="CharOverride-3">455–460</span>; Suceveanu, <span class="CharOverride-3">Emisferele</span>, <span class="CharOverride-3">33–40</span>;<span class="CharOverride-3"> </span>Ion Pop, <span class="CharOverride-3">De trei ori Paul Celan</span>,<span class="CharOverride-3"> </span>RL, 2007, 1; Mircea Țuglea, <span class="CharOverride-3">Paul Celan și avangardismul românesc</span>, Constanța, 2007; Manolescu, <span class="CharOverride-3">Enciclopedia</span>, <span class="CharOverride-3">146–151</span>;<span class="CharOverride-3"> Caietele „Anul Paul Celan – 2010”</span>, îngr. Angela Furtună, Suceava, 2011. &#9;<span class="Semnatura">I.O.</span></p>
			<div class="_idGenObjectLayout-1">
				<div id="_idContainer026">
					<div id="_idContainer024" class="Basic-Text-Frame">
						<p class="Titlu-Nume-H">CELARIANU, Mihail </p>
						<p class="Titlu-mic-DATE">(30.VII.1893, Bucureşti – 5. XII.1985, Bucureşti), poet, prozator. </p>
					</div>
					<div id="_idContainer025" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03_DGLR_C_203-313_Mcalinescu-web-resources/image/CelarianSu.jpg" alt="" />
					</div>
				</div>
			</div>
			<p class="Heuristica-PRIMUL">Era al treilea dintre cei opt copii ai Antoanetei (n. Pricup) şi ai lui Constantin Celarianu, colonel. Tatăl murind în 1904, mama, mai tânără cu treizeci și cinci de ani decât soţul ei, îşi va creşte cu greutate copiii din pensia de urmaş. <span class="CharOverride-1">C. </span>a învăţat la Brăila, la Liceul „Nicolae Bălcescu”, şi la Bucureşti. Având o voce remarcabilă, s-a înscris la Conservator, fiind apreciat de profesorii Gh. Cucu şi D.G. Kiriac. De la doisprezece ani scria versuri. Debutează la 1906 la revista „Dumineca”, semnând aici Celarianu-Celari; publică poezie şi proză poematică în „Biblioteca modernă”, „Rampa”, „Ilustraţia”, „Lumea”, „Revista antică”, „Noi pagini literare”. Deşi era o persoană timidă şi retrasă („seraful pogorât printre oameni” îl va numi E. Lovinescu în 1936), a frecventat mediile boemei literare: la Terasa Oteteleşanu i-a putut cunoaşte pe Tudor Arghezi, N. Davidescu, Tudor Vianu, Mihail Sorbul, Mircea C. Demetriade. În 1913, când îi apare volumul <span class="CharOverride-3">Poeme şi proză</span>, se afla la Paris, susţinut financiar de sora tatălui său, după ce proiectul de a intra ca bariton la Capela română de aici eşuase. Audiază, la Sorbona, prelegerile de istorie şi critică literară ale lui Gabriel Séailles, ce fusese şi mentorul Iuliei Hasdeu, zăboveşte în muzee, în biblioteci, în cafenelele literare. În 1916, în timpul Primului Război Mondial, ca voluntar, participă la atacul de la Turtucaia şi se pregăteşte pentru a fi trăgător aerian. Îmbolnăvindu-se de tifos, nu-şi realizează visul de a zbura. Însă realităţile frontului intră într-o piesă, <span class="CharOverride-3">Drapelul</span>,<span class="CharOverride-3"> </span>jucată la Ateneul Popular din Oneşti (manuscrisul s-a pierdut). În 1914, la moartea lui Mircea C. Demetriade, îndrumătorul şi prietenul său mai vârstnic, necrologul scris de <span class="CharOverride-1">C.</span> este remarcat de Al. Macedonski, care îl va invita apoi să citească la Ateneul Român. Admirator al lui Macedonski, prieten cu Nichita, fiul acestuia, va îngriji, la cererea familiei, volumul <span class="CharOverride-3">Poezii alese</span>, scos după decesul, în 1920, al poetului. În 1922 se căsătoreşte cu Nina Macedonski. Colaborează la „Lumea copiilor”<span class="CharOverride-3">, </span>„Universul literar”, „Zorile”, însă adevăratul debut abia acum are loc, fiind, după E. Lovinescu – al cărui cenaclu îl frecventa –, cel din revista „Sburătorul” (1919). Pentru volumul <span class="CharOverride-3">Drumul</span> (1928) şi, din nou, pentru <span class="CharOverride-3">Flori fără pace</span> (1938),<span class="CharOverride-3"> </span>obţine Premiul Societăţii Scriitorilor Români (devenise membru al acesteia în 1929), care îi mai acordă Premiul „Regele Carol II” pentru <span class="CharOverride-3">Polca pe furate </span>(1934), cel dintâi roman al său; acestuia i-au urmat alte două, <span class="CharOverride-3">Femeia sângelui meu </span>(1936), <span class="CharOverride-3">Diamant verde </span>(1940), şi o culegere de proză umoristică, <span class="CharOverride-3">Noaptea de fericire </span>(1944; Premiul Editurii Cugetarea). Scriitorul, funcţionar la Ministerul Artelor şi Cultelor (1923–1929), bibliotecar, apoi referent la Ministerul Muncii, Sănătăţii şi Ocrotirilor Sociale (1929–1944) şi secretar general al Uniunii Scriitorilor Democraţi (1944–1949), a publicat sporadic în „Tiparniţa literară”, „Cuvântul”, „Universul”, „Caiet de poezie”, supliment al „Revistei Fundaţiilor Regale”, „Dimineaţa”, „Facla”, „Adevărul”, „Viaţa literară”, „Azi”, „Lumea românească”, „Mişcarea literară”, „Reporter”, „Ro&#173;mânia literară”, „Ramuri” ş.a. A mai lăsat două cărţi pentru copii şi, în 1966, şi-a retipărit versurile (completându-le cu un ciclu inedit, <span class="CharOverride-3">Cartea de patimă</span>)<span class="CharOverride-3"> </span>şi traducerile, numeroase, îndeosebi din poezia de limbă franceză, în volumul <span class="CharOverride-3">Inima omenească </span>(Premiul „M. Eminescu” al Academiei RSR). Romanul <span class="CharOverride-3">Cutremurul</span>,<span class="CharOverride-3"> </span>la care lucrase mai bine de treizeci de ani, a fost distrus într-un incendiu în 1949, în timp ce un volum de memorii l-a lăsat în manuscris.</p>
			<p class="Heuristica-BASE">Considerată de <span class="CharOverride-1">C.</span> un accident, fără legătură cu creaţia sa autentică, placheta de tinereţe <span class="CharOverride-3">Poeme şi proză </span>anunţa dominantele liricii lui: amestecul „neghinei” terestre în „spicul de aur” al idealului şi tumultul „inimii” întrecând „armoniile gândirii” (<span class="CharOverride-3">Inimei</span>).<span class="CharOverride-3"> </span>Acompaniamentul grav, elegiac, al neliniştilor stârnite de spectacolul „eternităţilor contradictorii”, o gesticulaţie patetic-romantică, ce transformă în procesiune sacramentală căutările sau umbletul în lume al omului, irizările simbolice, sugestia reuşesc, în <span class="CharOverride-3">Drumul</span>,<span class="CharOverride-3"> </span>să transmită prezenţa misterului. În ciuda mimeticelor <span class="CharOverride-3">Nevroze </span>şi a clişeelor simboliste (<span class="CharOverride-3">Parc mort</span>,<span class="CharOverride-3"> Căderea frunzelor</span>),<span class="CharOverride-3"> </span>a neputinţei de a ocoli conceptul şi alegoria, <span class="CharOverride-1">C.</span> știe să dea deseori o cosmică arcuire curgerii spre nefiinţă a lucrurilor. Copacii, luna sunt paznici stranii ai morţii, un alb suprafiresc îşi pune pecetea pe „cântecul orelor”<span class="CharOverride-3"> </span>(„Şi ziua va fi rece, iar în casă/ Va bate-un ceas străin şi alb pe masă”), înaltul „tace-n mii de glasuri” (<span class="CharOverride-3">Cavoul</span>), iar în<span class="CharOverride-3"> </span>faţa grozăviei calvarului Fiului „și Dumnezeu cere iertare”.<span class="CharOverride-3"> </span>Tristeţea este mulcomită nu o dată de muzica trecerii, de macedonskienele „zboruri siderale” către ideal<span class="CharOverride-3"> </span>şi, mai ales, de un serafism specific, care, aducând suflarea divinului, transfigurează materia. În poezia lui <span class="CharOverride-1">C.</span> îngeri „se-nalţă şi coboară/ Prin groasele văzduhuri de ninsori” mărturisind „florile dalbe”,<span class="CharOverride-3"> </span>ori „stau trişti pe lângă sobă / Şi-şi freacă aripile de rugină”, când cade „ora toamnei, pe pământ şi-n cer” (<span class="CharOverride-3">Tăcere</span>).<span class="CharOverride-3"> </span>Chipuri vii ale zbaterilor vieţii şi morţii – de aceea, „fără pace” – tind să fie florile-simbol ale lui <span class="CharOverride-1">C.</span> Unele – trandafirii galbeni, în care se ghicesc apuneri în durere, crizantemele, „val de-argint, ochi de-argint fulgerat”, făclii ale adormirii, nufărul, „luntraşul” ce bate la porţile nopţii, macul, „rug” al sângelui jertfit, violetele martirajului – sunt martori ai tainelor din adânc, altele sunt  mărturii ale graţiei (crinul, „zbor înalt”, „albastră frângere de val”, potir pentru heruvimi „ce lin cad”), semne şi amintiri cereşti (auroralul mărgăritar, floarea soarelui, „sfântă astră-ntre noi rânduită”). Dar, cel mai adesea, ele stau mărturie pentru ambivalenţa întocmirii lumeşti: „zbor de-argint le-adie-n margini crenelate/ Iar la sân stuf gros de sânge-nalţă foc”. Căci negând greutatea <span class="CharOverride-3">fisis</span>-ului,<span class="CharOverride-3"> </span>prin parfumuri şi culori aţâţătoare florile adeveresc patima ca forţă universală şi impersonală. Cu o desăvârşită putere de sugestie, garoafele ajung să exprime arderea conţinută într-o materie cvasiindicibilă: „Garoafe negre care sună când le-apuci/ Ca nişte aur ferecat şi nevăzut/ De descântat, de otrăvit şi de vândut/ Ca nişte bani, ca nişte foc, ca nişte cruci”. Originalitatea lui <span class="CharOverride-1">C.</span>,<span class="CharOverride-1"> </span>„aristocratică şi lunară peniţă” (Camil Baltazar), neschimbată până la ultimele poeme, stă în îngemănarea febrei dionisiace şi a unei candori care e măsura irealului. De aceea, <span class="CharOverride-3">Polca pe furate</span>,<span class="CharOverride-3"> </span>primul său roman – în fapt o suită de scrisori –, a surprins nu atât prin părăsirea tărâmului liricii, cât prin dominanta lui de observaţie realistă şi ironică, cu fixarea într-o tipologie de descendenţă caragialescă (dar vivace) a mediului micilor funcţionari, însoţită de şarja suculentă a limbajului semidoct. Adevărata capacitate a talentului de romancier <span class="CharOverride-1">C.</span> o dă în <span class="CharOverride-3">Femeia sângelui meu. </span>Veridicitatea împrejurărilor-cadru (Parisul, în cutremurul – bine prins – al primelor luni de război) şi cea a personajului (evocat prin intermediul jurnalului intim) sunt puse în umbră de pulsaţia unui ritm dionisiac, care e şi al lumii, însă, în primul rând, el se revelă prin intermediul neostoitei febre erotice în care trăieşte protagonistul cărţii, scriitorul Emanoil Glineanu. Iar <span class="CharOverride-1">C. </span>este, în acelaşi timp, poetul evocator şi analistul lucid al acestui tumult. Pentru că elementele care în epocă au putut duce la acuzaţia de pornografie – pictura voluptuoasă a trupului feminin şi a îmbrăţişării erotice, iubirea în multiplele ei ipostaze (pură, spirituală, pentru Hermina, văzută ca dublul angelic al bărbatului; vicioasă, când obiectul ei e Virginia, sora Herminei, încă un copil, sau Paulina, mătuşa lor, femeia-fecioară; incestuoasă, când intră în joc mama fetelor; provocator-scandaloasă, căci posedarea mamei are loc în prezenţa Virginiei adormite) – în fapt sunt experienţe „la marginea morţii”, în atracţia fatală exercitată de indistinctul dionisiac (Nietzsche figura între lecturile preferate ale romancierului). Obsesiile mistuitoare ale lui Emanoil, pentru care femeia e vis, poezie trăită, halucinată, pentru că în voluptate este presimţită ameninţarea primejdiei de dezindividualizare şi moartea („Nu mai exist!”), au bune rezultate în planul artei: <span class="CharOverride-1">C. </span>reuşeşte să surprindă spiritul femeii prin intermediul trupului ei, iar evocarea cărnii, grea de poezie, trece către revelaţia suprafirescului închis de real. Când obsesia erotică, nemaifiind comprimată în spaţiul interior al jurnalului, se dislocă datorită cerinţelor unui experimentalism gidian (G. Călinescu), ca în <span class="CharOverride-3">Diamant verde</span>,<span class="CharOverride-3"> </span>pregnanţa ei scade şi romanul, în pofida numeroaselor observaţii adevărate şi de fineţe, rămâne o carte ciudată, nu una rară, precum <span class="CharOverride-3">Femeia sângelui meu. </span>Doctorul Octavian Peleş este magnetic atras de o femeie ce îl domină prin nefireasca răceală cu care conduce şi manevrează acceptarea subînţeleasă şi repudierile succesive. Aventura este amplificată enorm de imaginaţia bărbatului, care dă contururi mitologice femeii, neparticiparea ei, zeiască, la viaţă concretizându-se în viziunea fascinantă a identificării sale cu un orbitor diamant verde. Şi dacă, pentru Peleş, frigiditatea reală dezleagă enigma şi pune capăt iubirii, Viorica Stanian, înţelegând neputinţa de a accede la esenţa feminităţii ca pe o înfrângere insuportabilă, se sinucide. Insuficient motivat, întrucât analiza psihologică nu susţine îndeajuns motivul dominant, magia sexuală, <span class="CharOverride-3">Diamant verde</span> rămâne<span class="CharOverride-3"> </span>o încercare demnă de a fi remarcată. La fel, paginile de umor bonom ale schiţelor din volumul <span class="CharOverride-3">Noaptea de fericire. </span><span class="CharOverride-1">C. </span>este, pe ambele faţete ale operei, poezie şi proză, un liric preţios care uneşte carnalul cu inefabilul şi cu simbolicul.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Poeme şi proză</span>,<span class="CharOverride-3"> </span>Bucureşti, 1913; <span class="CharOverride-3">Drumul</span>,<span class="CharOverride-3"> </span>Bucureşti, 1928; <span class="CharOverride-3">Polca pe furate</span>, Bucureşti, 1934; ed. îngr. şi pref. Octavian Lohon, Craiova, 1983; <span class="CharOverride-3">Femeia sângelui meu</span>, Bucureşti, 1936; ed. îngr. şi pref. Octavian Lohon, Craiova, 1991; <span class="CharOverride-3">Zâna izvorului sănătăţii</span> (în colaborare cu Jean Bart şi Dr. Ygrec), Bucureşti, 1936; <span class="CharOverride-3">Flori fără pace</span>,<span class="CharOverride-3"> </span>Bucureşti, 1938; <span class="CharOverride-3">Isprăvile lui Stan cel cuminte</span>, Bucureşti, 1939; <span class="CharOverride-3">Diamant verde</span>,<span class="CharOverride-3"> </span>Bucureşti, 1940; ed. îngr. şi pref. V. Fanache, Bucureşti, 1973; <span class="CharOverride-3">Noaptea de fericire</span>,<span class="CharOverride-3"> </span>Bucureşti, 1944; <span class="CharOverride-3">Inima omenească</span>, pref. Perpessicius, Bucureşti, 1966. <span class="CharOverride-1">Traduceri: </span>Honoré de Balzac, <span class="CharOverride-3">Magazinul „La Motanul cu mingea”</span>,<span class="CharOverride-3"> </span>Bucureşti, 1949; Boris Polevoi, <span class="CharOverride-3">Noi, oamenii sovietici</span>, Bucureşti, 1949 (în colaborare cu Izabella Dumbravă).</p>
			<p class="Heuristica___m_RPR"><span class="CharOverride-1">Repere bibliografice:</span> Perpessicius, <span class="CharOverride-3">Opere</span>,<span class="CharOverride-3"> </span>III, <span class="CharOverride-3">201–207</span>, VII, <span class="CharOverride-3">77–80</span>, VIII, <span class="CharOverride-3">387–391</span>, IX, <span class="CharOverride-3">28–34</span>, XI, <span class="CharOverride-3">36–40</span>;<span class="CharOverride-3"> </span>Izabela Sadoveanu, <span class="CharOverride-3">„Polca pe furate”</span>,<span class="CharOverride-3"> </span>ALA, 1934, 694; Constantinescu, <span class="CharOverride-3">Scrieri</span>,<span class="CharOverride-3"> </span>II, <span class="CharOverride-3">259–271</span>; Octav Şuluţiu, <span class="CharOverride-3">„Femeia sângelui meu”</span>,<span class="CharOverride-3"> </span>F, 1936, 5; Mihail Sebastian,<span class="CharOverride-3"> „Femeia sângelui meu”</span>,<span class="CharOverride-3"> </span>RP, 1936, 5473; Călinescu, <span class="CharOverride-3">Opere</span>, III, <span class="CharOverride-3">159–165</span>,<span class="CharOverride-3"> 1336–1340</span>;<span class="CharOverride-3"> </span>Ionescu, <span class="CharOverride-3">Război</span>,<span class="CharOverride-3"> </span>I, <span class="CharOverride-3">100</span>, <span class="CharOverride-3">267</span>; Aderca, <span class="CharOverride-3">Contribuţii</span>,<span class="CharOverride-3"> </span>II, <span class="CharOverride-3">416–418</span>; Streinu, <span class="CharOverride-3">Pagini</span>,<span class="CharOverride-3"> </span>I, <span class="CharOverride-3">170–172</span>, IV, <span class="CharOverride-3">42–44</span>; Zaharia Stancu, <span class="CharOverride-3">Mihail Celarianu</span>,<span class="CharOverride-3"> </span>„Credinţa”, 1936, 780; Lovinescu, <span class="CharOverride-3">Scrieri</span>,<span class="CharOverride-3"> </span>II, <span class="CharOverride-3">437–440</span>, VI, <span class="CharOverride-3">52</span>,<span class="CharOverride-3"> 115–116</span>,<span class="CharOverride-3"> 245–246</span>; Cioculescu, <span class="CharOverride-3">Aspecte</span>,<span class="CharOverride-3"> 155–159</span>, <span class="CharOverride-3">417–422</span>, <span class="CharOverride-3">453–455</span>; Octav Şuluţiu, <span class="CharOverride-3">„Flori fără pace”</span>,<span class="CharOverride-3"> </span>F, 1938, 9–10; Octav Şuluţiu, <span class="CharOverride-3">„Diamant verde”</span>,<span class="CharOverride-3"> </span>G, 1940, 8; Călinescu, <span class="CharOverride-3">Ist. lit. </span>(1941), <span class="CharOverride-3">874–875</span>, <span class="CharOverride-3">Ist. lit. </span>(1982), <span class="CharOverride-3">960–961</span>; Perpessicius, <span class="CharOverride-3">Alte menţiuni</span>, III, <span class="CharOverride-3">322–337</span>; Manolescu, <span class="CharOverride-3">Metamorfozele</span>,<span class="CharOverride-3"> 46–47</span>; Negoiţescu, <span class="CharOverride-3">Însemnări</span>, <span class="CharOverride-3">157–164</span>; Philippide,<span class="CharOverride-3"> Consideraţii</span>, II, <span class="CharOverride-3">240–248</span>;<span class="CharOverride-3"> </span>Crohmălniceanu, <span class="CharOverride-3">Literatura</span>,<span class="CharOverride-3"> </span>II, <span class="CharOverride-3">354–358</span>,<span class="CharOverride-3"> 622–623</span>; Corbea–Florescu, <span class="CharOverride-3">Biografii</span>,<span class="CharOverride-3"> </span>II, <span class="CharOverride-3">38–48</span>; Al. Raicu, <span class="CharOverride-3">Autografe</span>, Bucureşti, 1983, <span class="CharOverride-3">27–43</span>; Scarlat, <span class="CharOverride-3">Ist. poeziei</span>,<span class="CharOverride-3"> </span>II, <span class="CharOverride-3">353</span>, IV, <span class="CharOverride-3">45</span>; Micu, <span class="CharOverride-3">Modernismul</span>,<span class="CharOverride-3"> </span>I, <span class="CharOverride-3">264–265</span>, <span class="CharOverride-3">314</span>; Const. Ciopraga, <span class="CharOverride-3">Personalitate şi evanescenţă: Mihail Celarianu</span>,<span class="CharOverride-3"> </span>CL, 1987, 10; Negoiţescu, <span class="CharOverride-3">Ist. lit.</span>,<span class="CharOverride-3"> </span>I, <span class="CharOverride-3">317–318</span>; <span class="CharOverride-3">Dicţ. scriit. rom.</span>,<span class="CharOverride-3"> </span>I, <span class="CharOverride-3">534–536.&#9;</span><span class="Semnatura">S.C.</span></p>
			<p class="Heuristica-PRIMUL"><span class="titlu-12">CELE DOUĂSPREZECE VISE ÎN TÂLCUIREA LUI MAMER</span>, carte populară.<span class="CharOverride-1"> </span>Textul, tipic pentru literatura de prevestire, aparţine cărţilor populare traduse în limba română la începutul secolului al XVII-lea. Se cunosc zece copii manuscrise, în care se reflectă cel puţin două traduceri făcute din slavonă. S-a presupus că originalul oriental al cărţii ar descinde din scrierea <span class="CharOverride-3">Kalila şi Dimna</span>, dar în realitate este vorba de o lucrare independentă, cu o circulaţie de sine stătătoare, a aceluiaşi original sanscrit după care a fost prelucrată şi povestea învăţatului Katayairun din culegerea <span class="CharOverride-3">Kalila şi Dimna.</span> Versiunile româneşti oferă o primă mărturie scrisă despre circulaţia în cultura noastră a motivului „lumea pe dos”: „Într-aceea vreame soarele nu-ş va da lumina în locul cel bătrân, nice steale nu vor lumina, ci vor întunica, şi zilele să vor micşora. Şi multe znamenie vor fi, cu năduh să vor ivi şi tresnete şi cutremure vor fi; şi multe cetăţi vor cădea. Însă de putere lui Dumnezeu şi luna şi stelele să vor ascunde. Şi domnii vor fi precupeţi şi popii nu să vor cunoaşte den oameni proşti. Ce vor fi minciuni multe, iar direptate nu va fi” etc. Toate naraţiunile oglindesc acest motiv. Din cea iniţială s-a păstrat doar schema orientală, înlăturându-se tot ceea ce era exotic în obiceiuri, în peisaj, în personaje. Accentul cade pe valoarea de înţelepciune arhaică, prin care răzbat ecouri ale moralei şi teologiei creştine. Materialul narativ este organizat formal pe schema „întrebare şi răspuns”, iar conţinutul se apropie de apocalipsele apocrife. Numărul 12 nu este ales întâmplător, simbolica lui oferind posibilităţi diferite de interpretare. Stâlpul ce uneşte cerul de pământ, luna şi soarele ce fug de pe cer, calul cu două capete, dintre care unul vorbeşte omeneşte, pietrele nestemate topite de focul din cer, toate aceste imagini nu au o funcţie decorativă, ci una simbolică. Pronunţarea dialectală şi arhaică, notată de copişti, măreşte farmecul acestor tâlcuiri cu vădite trimiteri escatologice.</p>
			<p class="Heuristica___mici"><span class="CharOverride-1">Ediţii: </span>Nedret Mamut,<span class="CharOverride-3"> „Cele 12 vise ale lui Mamer”</span>, în <span class="CharOverride-3">Crestomaţie de literatură română veche</span>, I, îngr. I.C. Chiţimia, Bucureşti, 1984, <span class="CharOverride-3">221–228</span>;<span class="CharOverride-3"> Cele mai vechi cărţi populare în literatura română</span>, vol.<span class="CharOverride-3"> </span>VIII:<span class="CharOverride-3"> Cărţi populare de prevestire. Cele douăsprezece vise în tâlcuirea lui Mamer. Învăţătură despre vremea de apoi a Prorocului Isaia</span>,<span class="CharOverride-3"> </span>îngr. şi introd. Alexandru Mareş, Bucureşti, 2003.</p>
			<p class="Heuristica___m_RPR"><span class="CharOverride-1">Repere bibliografice: </span>Timotei Cipariu, <span class="CharOverride-3">Principie de limbă şi de scriptură</span>,<span class="CharOverride-1"> </span>Blaj, 1866, <span class="CharOverride-3">114–115</span>;<span class="CharOverride-3"> </span>Gaster, <span class="CharOverride-3">Lit. pop.</span>, <span class="CharOverride-3">58–60</span>; N. Drăganu, <span class="CharOverride-3">Pagini de literatură veche</span>, DR, 1923; Mircea Anghelescu, <span class="CharOverride-3">Literatura română şi Orientul</span>, Bucureşti, 1975, <span class="CharOverride-3">45–48</span>; Mircea Anghelescu, <span class="CharOverride-3">O „carte populară” puţin studiată: „Cele 12 vise ale lui Mamer”</span>, LR, 1984, 6; Gh. Chivu, <span class="CharOverride-3">O versiune bănăţeană a „Visurilor lui Mamer”</span>, LR, 1997, 1–3.<span class="CharOverride-3"> &#9;</span><span class="Semnatura">C.V.</span></p>
			<p class="Heuristica_PRIMUL_Semnat"><span class="titlu-12">CELE TREI CRIȘURI</span>, revistă apărută la Oradea, bilunar, de la 15 aprilie 1920 până în decembrie 1940, și la București, bimestrial, din ianuarie 1941 până în aprilie 1944, sub conducerea unui comitet format din: Roman Ciorogariu, George Bacaloglu (director și fondator), Alexandru Pteancu; secretar de redacție: M.G. Samarineanu (redactor din septembrie 1920 și colaborator cu semnătura M. San-Marino). Fără să reușească impunerea unei școli sau a unei direcții literare, revista<span class="CharOverride-1"> </span>reprezintă un moment important în viața culturală a Transilvaniei, prin statornicia și fidelitatea cu care și-a urmărit programul propus la apariție: strângerea legăturilor intelectuale între toți locuitorii țării „fără deosebire de neam”, răspândirea culturii și a educației în rândurile poporului: „Noi am căutat de la început o strângere a forțelor culturale românești și o întrebuințare a lor ca elemente de atracție spre tot ce putea fi mai uman, mai bun, mai înalt” (<span class="CharOverride-3">Drumul nostru</span>, 1921). Tonul ponderat, opiniile expuse fără patimă, obiectivitatea știrilor culese din actualitatea politică internă și internațională încă frământată după abia încheiatul război mondial, articolele dense, cu subiecte științifice sau despre rolul educativ al teatrului, studiile de estetică (Eugeniu Sperantia, <span class="CharOverride-3">Scurte considerații estetice</span>, <span class="CharOverride-3">Frumosul ca înaltă suferință</span>) sau asupra literaturii române (Sextil Pușcariu, <span class="CharOverride-3">Goethe și Ienăchiță Văcărescu</span>; N. Șerban, <span class="CharOverride-3">O influență franceză asupra lui Eminescu</span>) fac laolaltă o tipăritură cu pronunțat caracter informativ-instructiv. O creație originală cuminte, chiar  epigonică, în albia sămănătorismului și mai rar a modernismului macedonskian, legitimează preceptul iorghist al „literaturii sănătoase”, urmărit consecvent în paginile revistei. Totuși, apelul făcut unor scriitori de prestigiu de dincoace și de dincolo de munți nu a rămas fără răspuns. Pe lângă mai puțin cunoscuții Ecaterina Pitiș, Alexandrina Scurtu, Vasile Al-George, Ovidiu Hulea, Romul (Romulus) Demetrescu, unii chiar fără volum (George A. Petre, Lia Hârsu), figurează cu versuri Lucian Blaga (<span class="CharOverride-3">Amurg de toamnă</span>), G.M. Zamfirescu (<span class="CharOverride-3">Lacrimile noastre și-ale inimii</span>), Aron Cotruș (<span class="CharOverride-3">Munții noștri</span>), Zaharia Bârsan, V. Demetrius, Cridim (madrigaluri, poezii de album, epigrame), George Voevidca, Emanoil Bucuța, G. Tutoveanu, Al. T. Stamatiad. Epica este ilustrată de schițe, amintiri, fragmente cu intrigă autonomă, semnate de Gala Galaction, Ion Agârbiceanu (<span class="CharOverride-3">Cosașul, O nebunie trecătoare</span>), N. Batzaria (<span class="CharOverride-3">Turcoaicele</span> – amintiri, povestiri inspirate din lumea turcă), Al. Cazaban (<span class="CharOverride-3">Un copilaș</span>), Emil Isac, G.M. Vlădescu. Se pot observa remanențe sentimentale în câteva proze cu subiecte inspirate din război, datorate lui Constantin Banu (<span class="CharOverride-3">Note din pribegie</span>), Radu D. Rosetti (<span class="CharOverride-3">Generalul Dragalina</span> – sub genericul <span class="CharOverride-3">Note din război –</span>, <span class="CharOverride-3">Ordonanța</span>), Mihail Dragomirescu (<span class="CharOverride-3">Trei rătăciți în fundul Ucrainei pe vremea războiului bolșevicilor</span>), C. Bacaloglu (<span class="CharOverride-3">Icoane și amintiri din război</span>). Spațiul consacrat eseului, istoriei literare, contribuțiilor originale dedicate cercetării folclorului sau domeniului filologic este ocupat de textele lui M. Gaster trimise din Londra (<span class="CharOverride-3">Numiri geografice</span> – „un capitol din istoria nescrisă”, eseul <span class="CharOverride-3">Folclorul și originea artei</span>, note etimologice), de articolele de opinie ale lui E. Lovinescu (<span class="CharOverride-3">Mai multă cultură latină</span>), de amplele analize consacrate de Ion Foti personalității poeților George Coșbuc<span class="CharOverride-3"> </span>și Octavian Goga, de originala ipoteză privind influența poetului Théodore de Banville asupra lui Eminescu (<span class="CharOverride-3">O influență franceză</span>) și de similitudinile surprinzătoare identificate de Sextil Pușcariu între versurile anacreontice ale lui Ienăchiță Văcărescu <span class="CharOverride-3">Într-o grădină</span> etc. și poezia <span class="CharOverride-3">Gefunken</span> a lui Goethe. Cronicile economice, muzicale, teatrale, sportive, rubricile miscelanee „Revista revistelor”, „Memento”, „Note” țin cititorii conectați la viața cetății prin semnalarea evenimentelor semnificative. Contactul viu cu scena literar-artistică din Capitală îl demonstrează nu doar producțiile unor scriitori munteni publicate cu consecvență, ci și reluările din presa bucureșteană considerate valoroase, ca, de pildă, mai vechiul schimb epistolar între I.L. Caragiale și Al. Vlahuță intitulat <span class="CharOverride-3">Politică și literatură,</span> pe tema implicării scriitorilor în politica activă. Un merit real al revistei poate fi considerat publicarea <span class="CharOverride-3">Rondelului orelor </span>de Al. Macedonski, versiune intermediară între forma manuscrisă și cea din placheta <span class="CharOverride-3">Poema rondelurilor</span>, imprimată în 1927. Mai redus este interesul pentru literaturile străine, rămas la reproducerea câtorva poezii ale unor scriitori maghiari în tălmăcirea lui Iustin Ilieșiu, la versuri din Rabindranath Tagore, foarte la modă la începutul secolului, din abatele de Lamennais și la fabule de La Fontaine. Între octombrie 1923 și iunie 1929, Reuniunea Culturală Cele trei Crișuri, îndreptându-și „atenția și mai mult spre masele populare din mediul rural”, inițiază un supliment cu același titlu și publică în paginile lui „tot ce privește viața satelor și ține de luminarea țăranului nostru, cuvinte de povață și îndrumare culturală, sfaturi economice și gospodărești, legende, povești și întâmplări, cântece, zicale, credințe din popor etc.”. Afectată sub aspect poligrafic de neajunsurile impuse de anii ce au urmat Primului Război Mondial, revista face eforturi să includă număr de număr o planșă color pe hârtie velină, de obicei cu imagini din viața familiei regale, sau reproduceri din creația plastică a lui Octav Băncilă, N. Grigorescu, Iser, Gh. Petrașcu, N. Vermont, Ștefan Luchian. Alți colaboratori: Livia Hulea-Rebreanu, Ovidiu Hulea, Savin Constant, Vintilă Russu-Șirianu, Simion Mehedinți, Mircea Dem. Rădulescu, Vasile Bogrea, Al. Ciura, N. Georgescu-Tistu, Bucura Dumbravă, Alexandru Bilciurescu, Caton Theodorian, Th. Capidan, Victor Eftimiu, G. Bogdan-Duică, Radu Cosmin (cu o contribuţie publicistică îndelungată), Silviu Dragomir, Elena Dobroșinschi, N. Rădulescu-Niger. &#9;<span class="Semnatura">I.H., R.P.</span></p>
			<p class="Heuristica_PRIMUL_Semnat"><span class="titlu-12">CELE TREI CRIŞURI</span>, revistă care apare la Oradea, lunar, din aprilie 1990, editată de Fundaţia Culturală Cele trei Crişuri, în continuarea publicaţiei cu acelaşi titlu (1920–1944). În 2000 își schimba formatul și anunță începutul celei de-a treia serii. Director redacțional: Viorel Faur, urmat de Antonio Faur (din 2000). În colegiul de redacție intră de-a lungul timpului Miron Blaga (redactor-şef), Constantin Mălinaș, Dan Motea, Teodor Crișan, Alexandru Sfârlea, Mariana Sipoș, Corneliu Crăciun, Octavian Blaga, Aurel Bojan, Ioan Derşidan ş.a. An de an publicaţia îşi reafirmă programul „de-a reflecta viaţa culturală din ţinuturile de vest ale României – literatură, artă, istorie, etnografie şi folclor, interferenţe culturale şi viaţa românilor din afara graniţelor ţării”, prin modalităţi proprii „de racordare a «localismului creator» la spiritualitatea naţională”. Fără implicaţii directe în politică, publicaţia ţine pasul cu evenimentele vremii, luând atitudine faţă de acestea, în primii ani prin articole de fond (Constantin Mălinaş, <span class="CharOverride-3">Impozit pe revoluţie</span>; Dan Motea, <span class="CharOverride-3">Ilustrate cu flori de mină</span>), însă atenţia se îndreaptă prioritar spre aspectele culturale. Tineretul şi problemele lui constituie o preocupare constantă a redacţiei, care din 1993 publică suplimentul cultural-ştiinţific „Alma Mater Crisiensis” al Universităţii din Oradea, iar din 1994 rubrica „Pro juventute aperta”, susţinută de Flaminia Faur. Literatura are aici un loc de seamă, revista<span class="CharOverride-1"> </span>fiind interesată să promoveze în primul rând valorile locale. Poezia, proza şi dramaturgia, în egală măsură cu articolele, eseurile şi recenziile literare, ocupă pagini întregi în fiecare număr. Sunt dedicate numere omagiale lui Eminescu, Lucian Blaga, Titu Maiorescu, N. Iorga ş.a., cu preponderenţă în relaţia acestora cu Transilvania: Constantin Mălinaş, <span class="CharOverride-3">Eminescu şi Bihorul</span>; Lucian Steia, <span class="CharOverride-3">Eminescu şi Blaga</span> (amplu studiu în mai multe numere din 1990 şi 1991); Liviu Papuc, <span class="CharOverride-3">Mihai Eminescu şi Ion Scurtu într-o relaţie inedită</span>; Corneliu Crăciun, <span class="CharOverride-3">Titu Maiorescu – omul politic</span>; Dan Smântânescu, <span class="CharOverride-3">Titanul Iorga</span>; Demény Lajos, <span class="CharOverride-3">Scrisori inedite ale lui Nicolae Iorga adresate istoricului maghiar Endre</span> <span class="CharOverride-3">Veress</span>. Ca restituiri, sunt publicate poezii inedite ale lui Radu Gyr (<span class="CharOverride-3">Imn morţilor</span>, <span class="CharOverride-3">Colinde din închisoare</span>). Partea literară este îmbogăţită cu alte documente inedite, cum sunt contribuţiile lui George Corbea, <span class="CharOverride-3">Aron Cotruş inedit: scrisori către Gh. Cardaş</span> şi <span class="CharOverride-3">Al. Busuioceanu în corespondenţă cu Gh. D. Mugur</span>, <span class="CharOverride-3">Cincinat Pavelescu în două ipostaze caracteristice</span>. Cronicile literare sunt semnate de Octavian Blaga (un timp în cadrul rubricii „Halatus libri”), Miron Blaga, George Corbu, Ion Dumitru Şirna, Alexandru Sfârlea, Ioan Derşidan. Literatura străină, mai slab reprezentată, conţine comentarii referitoare la scriitori clasici şi contemporani şi traduceri din opera lui E.A. Poe, Paul Morand, Maurice Carème, Cesare Pavese, Federico García Lorca, semnate de Octavian Blaga, Lucian Ţion, Loredana Pirtea, Gheorghe Tileagă, Miron Blaga, Corneliu Crăciun. Folclorul şi etnografia, la care se adaugă interesul pentru arhitectura tradiţională a locului, constituie un capitol consistent în economia revistei, beneficiind de studii şi texte ilustrative datorate lui Dumitru Colţea (<span class="CharOverride-3">Obiceiuri şi credinţe mitice în cultura populară bihoreană</span>), Crăciun Parasca (<span class="CharOverride-3">Folclorişti bihoreni: Ioan Tamaş</span>), George Manea (<span class="CharOverride-3">Icoane pe sticlă din vestul Maramureşului</span>). Un loc aparte îl ocupă amplul studiu al lui Gheorghe Vrabie <span class="CharOverride-3">Folclorul</span> <span class="CharOverride-3">la „Familia” din Oradea</span>. Se publică numeroase documente privind istoria Transilvaniei (cu accent pe perioada horthistă) şi a Basarabiei. În primii ani de apariţie preocuparea pentru problemele de actualitate din întreaga ţară se manifestă şi prin interviurile pe care redactorii le iau unor oameni de cultură precum Romulus Vulpescu, Ion Vlasiu, Gheorghe Grigurcu, Sergiu Nicolaescu, Dumitru Matcovschi, Teohar Mihadaş. După 2000 literatura ocupă un spaţiu mai restrâns, în câteva numere fiind chiar exclusă în favoarea dezbaterii unor texte referitoare la istorie, învăţământ, artă, religie. Alţi colaboratori: Gabriel Ţepelea, Mircea Popa, Paul Cernovodeanu, Caius Iacob, Mircea Curticeanu, Mihai Drăgan, Ştefan Agopian, Florian Filip, Paul Magheru, Denisa Comănescu. &#9;<span class="Semnatura">A.-M.B.</span></p>
			<p class="Heuristica-PRIMUL"><span class="titlu-12">CENACLU LITERAR</span>. Din perspectiva istoriei men&#173;talităţilor, apariţia şi funcţionarea <span class="CharOverride-1">c.l.</span> reprezintă o achiziţie prin excelenţă modernă, un simptom de emancipare atât a spaţiului privat, cât şi a celui public, într-un moment când acestea două, îndeajuns de bine definite, devin apte a se segrega. Prin dimensiunea sa estet-socializatoare, ca mod de petrecere a timpului sub emblema lui <span class="CharOverride-3">utile dulci</span>, practica cenaclieră păstrează multiple ecouri culturale. <span class="CharOverride-1">C.l.</span> ilustrează o mare varietate de precedenţe şi ascendenţe: el este ruda îndepărtată şi „democratizată” a banchetului din Antichitate, dar şi a lecturii familiale din secolul al XVIII-lea, a<span class="CharOverride-3"> </span>salonului şi seratei din secolul al XIX-lea, a reprezentaţiilor de la Curte, a clubului englezesc (model de asociere liberă, constituit, cel mai probabil, în secolul al XV-lea şi extrem de prolific în secolele al XVII-lea şi al XVIII-lea) şi a cercului, corespondentul franţuzesc din secolul Luminilor. Totodată, întrucât în oraşele secolului al XVII-lea şi ale celui de al XVIII-lea locurile publice se înmulţesc, <span class="CharOverride-1">c.l. </span>va deveni din ce în ce mai apropiat de cafenea, de zonele de manifestare a boemei şi a dandysmului. În epoca modernă <span class="CharOverride-1">c.l.</span> va face astfel joncţiunea dintre curtoazia, eleganţa, eticheta şi bunul gust pe care, ca norme elitare, le cultiva societatea înaltă, pe de o parte, şi ideea de refugiu, de comuniune, complicitate şi solidaritate, chiar de libertinaj, originalitate şi insolit provocator, pe de altă parte, tot mai puternic şi mai permisiv demonstrate de eterogena mondenitate citadină, începând cu secolul al XIX-lea. Deloc întâmplător, figurile de romantici şi prototipul „eternului student” din literatura acestei epoci „bântuie” asemenea locuri, din a căror substanţă personalitatea lor livrescă împrumută mult, iar dadaismul se naşte în 1916 în Cabaretul Voltaire din Zürich, un loc des frecventat de Tristan Tzara. Avangarda şi suprarealismul, apoi existenţialismul parizian beneficiază din plin de perimetrul nonconformist al cafenelei, unde se dă citire manifestelor, se angajează dezbateri şi polemici, se intră în dialog şi se lansează vedete.</p>
			<p class="Heuristica-BASE">Fapt relevant pentru lenta maturizare şi emancipare a culturii româneşti, pentru defazările din literatură şi societate deopotrivă, în raport cu Europa Occidentală, în spaţiul nostru instituţia <span class="CharOverride-1">c.l. </span>apare târziu. Dacă istoria literaturii române reţine funcţionarea sporadică şi restrânsă numeric a saloanelor literare, ea este în orice caz, până la Revoluţia de la 1848 apanajul exclusiv al aristocraţiei. Saloane şi serate literare frecventează şi susţin Gh. Asachi, Vasile Alecsandri, Mihail Kogălniceanu, Costache Negruzzi, Alecu Russo, Costache Negri, Dimitrie Bolintineanu, Nicolae Bălcescu ş.a., dar chiar şi după 1848 atare practici mondene gravitează tot în jurul marilor familii, precum Văcărescu, Golescu, Ghica, Faca, sau în jurul Curţii domneşti, rămasă etalon de <span class="CharOverride-3">bon ton</span>. Diverse societăţi au tot luat naştere în această epocă, sub dezideratul propăşirii, cu scopuri nobile şi educative, însă nici un <span class="CharOverride-1">c.l.</span> Numai Ion Heliade-Rădulescu este întemeietorul febril a două astfel de organizaţii, cu tentă pronunţat pedagogică în principiu, dar care ar fi putut promite şi dezvoltări similare: Societatea Literară în 1827 şi Societatea Filarmonică în 1833, aceasta din urmă propunându-şi promovarea teatrului naţional şi anunţând, la 20 ianuarie 1834, deschiderea Şcoalei de Literatură, Declamaţie și Muzică Vocală; ambele societăți eşuează însă sub impactul unor disensiuni politice. Astfel încât abia odată cu apariţia Junimii, în 1863, se va înregistra şi funcţionarea celui dintâi <span class="CharOverride-1">c.l.</span> din cultura română. Extrem de elocventă atât pentru criteriile societare ale Junimii, cât şi pentru fundalul istoric pe care ea se constituie şi începe să se manifeste este, din acest punct de vedere, observaţia cu care G. Călinescu deschide, în <span class="CharOverride-3">Istoria</span> <span class="CharOverride-3">literaturii române de la origini până în prezent</span>, capitolul dedicat grupării tutelate de Titu Maiorescu: „Până la întemeierea «Junimii», literatura română este scrisă aproape numai de boieri, de marii boieri la început, de boierii de clasa a doua în epoca bonjuristă, şi de burghezii şi dascălii intraţi în mica boierie (şătrari, pitari, slugeri, cluceri, medelniceri, stolnici, serdari, paharnici, căminari) în deceniul de după revoluţie”. Inovatoare şi din această perspectivă, gruparea Junimii impune, prin cenaclul omonim, coagulat în funcţie de afinităţi literare, solidar prin idealuri şi democratic prin primatul recunoscut al esteticului, un mijloc de dezbatere culturală şi de promovare a unor noi valori. Junimismul inaugurează un model instituţional care, perpetuându-se, îşi va proba şi ulterior, în mod repetat, eficienţa. Formula <span class="CharOverride-1">c.l.</span> junimist – emblematică pentru debutul procesului de modernizare a culturii şi literaturii române, ancorat într-un mirific <span class="CharOverride-3">illo tempore</span> al unei „vârste de aur” şi învestit aşadar cu o valoare simbolică întemeietoare – este recognoscibilă în funcţionarea tuturor <span class="CharOverride-1">c.l.</span> româneşti importante ce s-au succedat după epoca marilor clasici şi a maiorescianismului. Este o formulă care se va reactualiza periodic, resuscitată ori de câte ori valorile vor intra în criză, iar înnoirea acestora, resimţită de fiecare generaţie în parte ca imperios necesară, va deveni un deziderat firesc asumat. În cultura şi literatura română drumul de la dezirabil la realizabil a trecut, în cazul celor mai proeminente generaţii literare, prin <span class="CharOverride-1">c.l. </span>În pofida diversităţii lor, cele mai importante s-au alcătuit şi au funcţionat în baza unei logici comune sau a unor legi identificabile prin mijloacele sociologiei literare. Astfel, fiecare <span class="CharOverride-1">c.l. </span>important se naşte sub semnul unei crize pe care urmează să o remedieze. Însoţită fiind de o gesticulaţie polemică şi contestatoare, uneori chiar subversivă – tradusă în campanii de presă, manifeste şi/sau declaraţii de intenţii –, apariţia unui <span class="CharOverride-1">c.l.</span> se fundamentează pe o realitate faţă de care o anumită grupare se defineşte prin delimitare, faţă de care se declară în opoziţie şi pe care încearcă să o schimbe, să o supună dezbaterii critice, să o deconstruiască şi, în cele din urmă, să o disloce spre a o substitui prin alta. Fiecare <span class="CharOverride-1">c.l.</span>, ca expresie a unei grupări distincte, vine în câmpul cultural cu o nouă raportare la trecut, ale cărei componente sunt viziunea proprie asupra tradiţiei şi, subsecvent, o genealogie culturală aparte, selectată şi compusă în funcţie de înrudirile şi afinităţile concordante cu „aerul de familie” şi ideologia pe care gruparea le afirmă. În mod necesar, structura oricărui <span class="CharOverride-1">c.l.</span> include prezenţa unui critic-mentor, figura unui <span class="CharOverride-3">spiritus rector</span> în stare să adune laolaltă personalităţi variate, să unifice şi să compatibilizeze, printr-un program estetic comun, forţe literare nu o dată divergente, iar la nevoie să creeze impresia de omogenitate şi coeziune a grupării, în ciuda iminentelor disidenţe individuale, fricţiuni şi facţiuni interne. Dar, mai ales, acesta reprezintă instanţa care le conferă girul simbolic celor mai valoroşi membri, care îi lansează, validează şi legitimează prin diagnosticul critic şi prin efortul de a-i susţine şi promova. De regulă, rezultatele reuniunilor periodice ori cele mai însemnate „achiziţii” i se dezvăluie publicului prin intermediul unui organ de presă, al unei publicaţii proprii. De la succesul în cadrul unui <span class="CharOverride-1">c.l. </span>şi până la acela din literatura şi cultura unui moment istoric şi chiar, dintr-o perspectivă de ansamblu, a unei naţiuni, traseul parcurs spre recunoaşterea publică uzează de un set de strategii şi politici culturale variind de la epocă la epocă. Simultan, un <span class="CharOverride-1">c.l. </span>şi gruparea pe care el o exprimă modifică şi modelează orizontul de aşteptări al publicului, dictează gustul care va ajunge, în final, regulă şi atrage, direct sau indirect, devalorizarea sau căderea în desuetudine a altuia. De la statutul de lectură apreciată într-un cerc restrâns de iniţiaţi căruia pare, în primă instanţă, să i se adreseze până la stadiul de tipăritură, de carte cu succes de public – marcat prin tiraje şi reeditări –, orice valoare născută sub auspiciile unui <span class="CharOverride-1">c.l.</span> cunoaşte o evoluţie similară cu însăşi instituţia în cauză. Nucleele de autoritate culturală şi figurile marcante tranzitează şi evoluează, în baza unei logici previzibile, dinspre un statut iniţial marginal, de natură cvasisectară şi elitistă, înspre centrul vieţii culturale şi prim-planul literaturii. <span class="CharOverride-1">C.l.</span> glisează din sfera privatului, unde se naşte şi îşi consumă copilăria, în cea a vieţii publice, pe care va ajunge, finalmente, să o domine. Cu timpul, accentul se mută de la condiţia aşa-zis „nocturnă” de refugiu ocazional, definit prin jovialitate, prilejuit de tabieturile petrecerii timpului liber, la aceea „diurnă”, oficială şi instituţionalizată. Exersate inițial la scară redusă în cadrul <span class="CharOverride-1">c.l.</span>, spiritul critic şi cel de concurenţă, abilităţile personale şi strategiile de succes ies la rampă, în lumina vieţii publice. Reputaţia şi prestigiul câştigate la nivel de grup sunt inevitabil direcţionate într-un sens şi spre o finalitate socială şi politică. E dificilă trasarea unei graniţe între câmpurile culturale şi sfera politicului în înţeles larg (văzută ca zonă a relaţiilor între diverşi <span class="CharOverride-3">zoon politikon</span>, între indivizi cu vocaţie socială/politică). Socialul şi culturalul se află într-o continuă interdependenţă, iar existenţa <span class="CharOverride-1">c.l.</span>, configuraţiile de relaţii şi cele de putere pe care le prezintă şi dezvoltă atât în interior, cât şi în raport cu exteriorul fac ca latura sa mondenă, socializatoare să constituie o dimensiune deloc de neglijat – dovadă că la palatul regal de la Peleș a funcționat un cerc literar ținut de Carmen Sylva. Relevanţa acestei dimensiuni transpare din bogata anecdotică a oricărei grupări, din jurnalele, amintirile şi memoriile membrilor săi, unde subiectivitatea se depune şi operează în chip manifest. Explicit sau implicit, în literatura produsă sub auspiciile unui <span class="CharOverride-1">c.l.</span> sunt aşadar încastrate ideologia unei grupări şi relaţiile de putere din interiorul ei. Abordarea acestor opere literare nu poate face abstracţie de o atare determinare extratextuală. Reglarea de conturi, confruntările cu alte generaţii ori grupări literare, crearea de imagine, în folos propriu, strict personal, sau dictată de interesele grupului, alterează presupusa obiectivitate a textelor oricărui autor lansat şi afirmat într-un <span class="CharOverride-1">c.l. </span><span class="CharOverride-3">Epigonii</span> lui M. Eminescu reprezintă un asemenea text care permite multiple interpretări: poemul a fost publicat, la vremea sa, pe prima pagină a „Convorbirilor literare”, pentru că releva, fără îndoială, un scriitor valoros, dar şi pentru că nu contravenea ideologiei junimiste, ba dimpotrivă, reuşea să o traducă fidel. Un <span class="CharOverride-1">c.l. </span>se naşte şi sfârşeşte printr-o criză. Criza se instaurează odată cu deplina sa maturizare şi impunere. Semnalul perfectei asimilări a valorilor pe care le-a girat, care îşi dovedesc astfel istoricizarea, se iveşte atunci când devin ele însele obiectul unor noi, ulterioare contestări. Fiecare <span class="CharOverride-1">c.l.</span> marcant, apt să se erijeze într-o veritabilă instituţie culturală, a apărut în literatura română într-o vreme când, atingând o maximă maturitate, canonul dominant la acea dată începuse să îşi vădească epuizarea, să suscite replici şi să solicite alternative, reclamând necesare înnoiri.</p>
			<p class="Heuristica-BASE">Cele mai marcante <span class="CharOverride-1">c.l. </span>româneşti, cele care s-au aflat în avangarda ideilor, au impulsionat dezvoltarea literaturii şi i-au accelerat sincronizarea cu marile curente şi tendinţe europene, dobândind o valoare de revelatori, îi pot astfel developa evoluţia cu o maximă pregnanţă. Vârstele literaturii române se pot schiţa în strânsă legătură cu <span class="CharOverride-1">c.l.</span> care au dominat câte o epocă, generând mutaţii în paradigma estetică existentă la acea vreme, impunând câte un nou canon literar şi aducând în prim-plan, cu o periodicitate firească în funcţionarea oricărei culturi, câte un nou val de literaţi: scriitori, dar şi critici. Cenaclul de la Junimea nu a fost dintru început şi nu s-a înfiinţat ca un <span class="CharOverride-1">c.l.</span> propriu-zis, ci a fost un derivat firesc al societăţii Junimea, deschisă spre o pluralitate de domenii şi organizată, în iarna anului 1863 – primăvara anului 1864, în scopuri culturalizatoare de cinci tineri ieşeni proaspăt întorşi de la studiile urmate în străinătate: Titu Maiorescu, Petre P. Carp, Theodor G. Rosetti, Iacob Negruzzi şi Vasile Pogor. În istoria grupării sunt perceptibile o „perioadă ieşeană”, aceea care dă adevărata măsură a junimismului şi a <span class="CharOverride-1">c.l.</span> patronat de Titu Maiorescu, şi o „perioadă bucureşteană”, începută în 1876 şi definitivă din 1885, perioadă treptat coincidentă cu eterogenizarea, funcţionarea inerţială şi decăderea lentă a societăţii, pe măsură ce solidaritatea de început slăbeşte, iar nonconformismul iniţial este tot mai clar înlocuit de manierele de salon. Pornită ca o parodie la adresa oricărei instituţii serioase, cu o componenţă exclusiv masculină în etapa sa ieşeană, Junimea se prezenta pe atunci ca o similiierarhie, în care erau cultivate sfidarea uzanţelor, încălcarea regulilor şi ieşirea în afara simţului comun. Savuroase pagini memorialistice consemnează comportamentul juvenil şi umorul care caracterizau reuniunile junimiste, unde anecdota prima şi erau activate rituri, protocoale şi „roluri” ironic conferite şi asumate, porecle şi tradiţii ad-hoc instaurate. În faza aceasta Junimea pare să corespundă unui moment de „copilărire” a literaturii române, în care spiritul ludic coabitează cu spiritul critic sever şi cu spiritul de iniţiativă, iar exuberanţa juvenilă se exercită cu hedonism eclectic, avântându-se cu aceeaşi impetuozitate în polemică şi afirmaţie, deopotrivă, fără a submina vreo clipă gravitatea şi responsabilitatea, competenţa (nelipsită de o doză de snobism) şi performanţa intelectuală. Nimic din toate acestea nu va împiedica însă Junimea să se instituţionalizeze ea însăşi, iar pe membrii ei să adopte ipostaze şi poziţii dintre cele mai pline de răspundere în spaţiul public. Deşi junimismul reprezintă un curent estetic, critic şi literar dominant pentru o lungă perioadă în cultura românească şi imposibil de circumscris doar la existenţa acestei societăţi, a <span class="CharOverride-1">c.l.</span> omonim sau la activitatea membrilor ei, notorietatea grupării se datorează, într-o bună măsură, <span class="CharOverride-1">c.l.</span> în care s-au afirmat scriitori precum M. Eminescu, Ion Creangă, I.L. Caragiale, Ioan Slavici ş.a. Sub directa îndrumare a lui Titu Maiorescu, erijat în doctrinar recunoscut al mişcării, estetician şi critic cu sistem, s-au cristalizat trăsăturile unui prim canon literar de mare rezonanță din spaţiul românesc. Alături de „prelecţiunile populare” şi de <span class="CharOverride-1">c.l.</span>, tipografia, librăria şi revista „Convorbiri literare”, apărută timp de douăzeci și șapte de ani sub redacţia lui Iacob Negruzzi (de la 1 martie 1867 şi până în 1885 la Iaşi, ca bilunar, iar apoi lunar la Bucureşti), au contribuit la răspândirea ideilor şi valorilor junimiste, articulate într-un program coerent şi consecvent. Pe de altă parte, <span class="CharOverride-1">c.l.</span> înfiinţat de Alexandru Macedonski poartă amprenta insolitei personalităţi a mentorului său. Nutrit din acelaşi spirit de <span class="CharOverride-3">bellum contra omnes</span>, din aceleaşi manifestări de frondă, narcisism şi critică antijunimistă ale şefului de şcoală simbolistă, <span class="CharOverride-1">c.l.</span> închegat în jurul lui Alexandru Macedonski şi al revistei „Literatorul” – apărută la Bucureşti, cu mari întreruperi, suplinite de o serie de alte reviste-satelit, între 1880 şi 1919 – e mai degrabă o „punere în scenă”, ezoterică şi grandioasă, a cultului „poeziei pure” decât o reuniune periodică de scriitori. Cu toate că achiziţiile acestui <span class="CharOverride-1">c.l.</span> sunt departe de a fi vizibile sau de a întrece prin ceva, ca anvergură şi impact, activitatea şi atitudinea inovatoare ale lui Macedonski, avansând de la originalitatea paroxistică până la scandalul din lumea literară, răscolind climatul literar de sfârşit de secol şi conducând la modificarea conceptului de poezie, istoricii literari îl consemnează tocmai pentru insolitul alurii sale voit neconvenţionale, posibilă replică şi deriziune la adresa cenaclului junimist, dat fiind că în epoca afirmării lui Macedonski junimismul îşi trăia deja declinul şi începuse să echivaleze cu conservatorismul: într-un salon drapat în catifea roşie, ornat cu obiecte de artă, la lumina lumânărilor şi în fum de ţigară, zece fotolii aliniate în dreptul unui tron aşteaptă „societatea secretă” a poeţilor; magistrul îşi recită poemele aşezat pe tron, apoi le cedează locul celorlalţi, inclusiv debutanţilor, pentru a-şi citi producţiile; la sfârşit aceştia primesc laude nemăsurate şi, adesea, pietre preţioase false, pe care amfitrionul le oferă în semn de admiraţie. Pe lângă <span class="CharOverride-1">c.l.</span> şi multitudinea de publicaţii, discipolii lui Macedonski folosesc din plin, drept spaţii de circulaţie a ideilor, saloanele, mediul universitar, dar mai ales cafenelele, din care fac un adevărat oficiu, până într-acolo încât cafeneaua literară ajunge să fie privită ca un fel de emanaţie a simbolismului. Mai boemi decât junimiştii adversari, simboliştii frecventează cu asiduitate (chiar la ore fixe) câteva renumite cafenele bucureştene, în pleiada de asemenea localuri, a căror vogă va cunoaşte apogeul în perioada interbelică, aflându-se cafeneaua Fialkovski, Café Boulevard, Kübler, Capşa, <span class="CharOverride-2">t</span>erasa Oteteleşanu ş.a. Alte <span class="CharOverride-1">c.l.</span> postjunimiste vor fi cel din jurul revistei bucureștene „Convorbiri critice” a lui Mihail Dragomirescu sau, potrivit argumentației unui istoric al fenomenului (Mihai Ungheanu), chiar grupul ieșean de la „Viața românească”. Cel mai longeviv <span class="CharOverride-1">c.l.</span> din literatura română – activ douăzeci și cinci de ani – a fost Sburătorul, condus de E. Lovinescu. S-a avansat nu o dată ipoteza că ideile lovinesciene ar fi creaţia <span class="CharOverride-1">c.l.</span> pe care criticul l-a prezidat cu îndelungă răbdare. În fapt, tocmai graţie flexibilităţii, generozităţii şi civilităţii lui E. Lovinescu, în jurul său a fost posibilă crearea unei grupări. Purtând marca personalităţii lovinesciene, revista „Sburătorul”, apărută în două serii – 1919–1922 şi 1926–1927 – şi <span class="CharOverride-1">c.l.</span> cu acelaşi nume, pe care criticul le-a dirijat, s-au pus întru totul în slujba necesarei înnoiri a literaturii vremii. Concentrată asupra „celor ce vin”, a talentelor tinere, deschisă condeielor provenind din toate grupările şi tendinţele epocii, revista era, la pornire, extrem de eterogenă. A publicat, mult şi amestecat, varii scriitori, adunând însă oameni pe care, „cu toată deosebirea şi de formulă, şi de concepţie estetică, îi lega o sensibilitate înnoitoare, un chip necunoscut până atunci de a înţelege actul literar. Ideea de <span class="CharOverride-3">înnoire</span> plutea în aer. Prin câţiva colaboratori, «Sburătorul» devine propagatorul ei, dându-i, apoi, prin contribuţiile critice ale lui E. Lovinescu, o justificare ideologică şi estetică” (Eugen Simion). „Sburătorul” îşi constituie treptat un program, pe măsură ce în <span class="CharOverride-1">c.l.</span> omonim se definesc valorile unei noi generaţii, iar Lovinescu îşi publică lucrările de sinteză: <span class="CharOverride-3">Istoria civilizaţiei române moderne</span> (I–III, 1924–1925), <span class="CharOverride-3">Istoria literaturii române contemporane</span> (I–VI, 1926–1929) și <span class="CharOverride-3">Istoria literaturii române contemporane</span> (1937). Criticul combate ideologia socială a junimismului, dar preia principiile estetice maioresciene. Sub stindardul modernismului, gruparea din jurul „Sburătorului” ajunge, în perioada interbelică, continuatoarea, susţinătoarea şi reprezentanta, pe noi baze, a autonomiei esteticului. Iar teoria sincronismului şi a diferenţierii, subiectivizarea poeziei, evoluţia prozei de la rural la urban şi de la subiectiv la obiectiv apar ca idei indisociabile de manifestările literare şi culturale ale epocii, pe care E. Lovinescu le urmăreşte cu tenacitate, dovedindu-se a fi un fidel şi un constructiv receptor al acelui <span class="CharOverride-3">saeculum</span>, „spirit al veacului” teoretizat ca un element constitutiv al operei de valoare. În cazul Sburătorului, instituţia se confundă, într-un anumit sens, cu locuinţa amfitrionului, devotat întru totul vocaţiei sale literare: la orele cinci ale fiecărei după-amiezi, ani întregi s-a aflat, la biroul lui, în aşteptarea „marelui necunoscut”. Lecturile duminicale din Strada Câmpineanu numărul 40, apoi de pe Bulevardul Elisabeta frapau prin lipsa oricărui protocol, printr-o principialitate flexibilă şi printr-o maximă toleranţă şi bunăvoinţă (este notorie interdicţia de a se întrerupe fie şi lectura celei mai plictisitoare şi mai lipsite de talent „opere”, pe care criticul o îndura cu stoicism imperturbabil). Cei mai importanţi poeţi, prozatori şi critici interbelici au frecventat, într-un fel sau altul, <span class="CharOverride-1">c.l.</span> lovinescian din București. Nu întâmplător articolul <span class="CharOverride-3">Ardealul estetic</span>, manifest al Cercului Literar de la Sibiu, a apărut în 1943 sub forma unei scrisori către E. Lovinescu. Format din Radu Stanca, Ovidiu Drimba, I. Negoiţescu, Eugen Todoran, Cornel Regman, Ion D. Sîrbu ș.a. sub influența unor profesori ca Lucian Blaga și Liviu Rusu, Cercul Literar (1943–1947) reprezintă ultima prelungire istorică a interbelicului, alături de versiunea post-Lovinescu a cenaclului Sburătorul din 1946, prezidată alternativ de Șerban Cioculescu, Pompiliu Constan&#173;tinescu și Vladimir Streinu. Totuși, până în anii dezghețului ideologic din deceniul al șaptelea, nu puţine rudimente sau reminiscențe ale <span class="CharOverride-1">c.l.</span> dintre cele două războaie mondiale vor continua să funcționeze informal, în diverse case particulare; bunăoară, grupul organizat în anii ’50 în jurul lui Constantin Noica la domiciliul său obligatoriu din Câmpulung.</p>
			<p class="Heuristica-BASE">În perioada postbelică, <span class="CharOverride-1">c.l. </span>cunosc în comunism două forme principale. Prima este determinată de ideologia oficială, care vrea să educe muncitorii și țăranii și să deștepte în ei o conștiință artistică, încurajând ca atare constituirea de cenacluri la locurile de muncă. O versiune amplificată a fenomenului va fi festivalul Cântarea României. Deși de regulă astfel de stimulări rămân fără urmări relevante, fiind simple simulări formale ale fondului, cenaclul Flacăra, înființat în 1973 de Adrian Păunescu, inițial într-un format redus, crescut ulterior ca fenomen poetico-muzical de masă ce ajunge să umple stadioanele, reprezintă unul dintre punctele de întâlnire între cerințele aparatului de propagandă, succesul autentic de public și rolul de rampă de testare a talentului și de lansare asigurat în mod curent de un cenaclu. A doua formă este cea a <span class="CharOverride-1">c.l.</span> profesioniste, funcționând de regulă în medii studențești sau ca anexă a unei publicații literare, precum cenaclul „Nicolae Labiș” condus de Eugen Barbu între 1962 și 1968, complementar revistei „Luceafărul”. Astfel, au apărut la Cluj-Napoca cenaclul Echinox, iar în Capitală cenaclurile care vor forma nucleul bucureștean al generației ’80: cenaclul Junimea al Facultăţii de Filologie, coordonat de Ov. S. Crohmălniceanu între 1971 şi 1990 (continuându-l pe cel înființat la mijlocul anilor ’60 de George Ivașcu, dominat de marea generaţie postbelică); cercul de critică literară al aceleiași facultăți, condus de Eugen Simion, cu o activitate neîntreruptă între 1974 şi 1990, la întrunirile căruia participă reprezentanţi semnificativi ai optzecismului; Cenaclul<span class="CharOverride-1"> </span>de Luni al Centrului Universitar Bucureşti, condus de Nicolae Manolescu şi rezistând între 1977 şi 1983, axat pe producţia lirică; cenaclul Universitas, diriguit de Mircea Martin începând cu 1983 și frecventat de scriitori care vor alcătui generația ’90: Cristian Popescu, Daniel Bănulescu, Mihail Gălățanu, Horia Gârbea, Răzvan Petrescu, Cătălin Țîrlea, Ovidiu Verdeș ș.a. Nucleelor bucureştene ale generaţiei ’80 li se adaugă şi cele din alte centre universitare, din Iaşi, Cluj-Napoca şi Timişoara. De fapt, „nuclee <span class="CharOverride-3">underground</span> de societate civilă”, şcoli ale democraţiei, toleranţei şi libertăţii de gândire (Mircea Cărtărescu), <span class="CharOverride-1">c.l.</span> optzeciste lansează o nouă generaţie şi dezbaterea în jurul conceptului de postmodernism. Creaţie a unui grup solidar de tineri cultivaţi (de unde şi imaginea omogenă a generaţiei, în fond contradictorie şi plină de variaţii) şi conectaţi la gândirea occidentală a anilor ’60–’80, sprijiniţi de critici de marcă – printre mentorii optzeciştilor se numără şi Florin Manolescu, Marian Papahagi, Ion Pop –, acest val de scriitori afirmă o nouă sensibilitate şi o nouă paradigmă literară. Demonstrând un remarcabil gust pentru teoretizare – susţinut de reviste ca „Echinox” din Cluj-Napoca, „Dialog” şi „Opinia studenţească” de la Iaşi, „Orizont” din Timişoara, „Amfiteatru”, „Caiete critice” (numărul 1–2 din 1986, iniţiat şi coordonat de Eugen Simion, este dedicat postmodernismului), „Convingeri comuniste” din Bucureşti –, pentru metadiscurs şi poietică, manifeste atât în scrierile în proză, cât şi în cele lirice, optzecismul va duce la modificarea criteriilor literarităţii prin interesul său pentru autenticitate şi „poezia cotidianului”, realism şi biografism, experimentalism şi textualism. Direcţiile principale ale optzecismului s-au conturat încă din volumele colective în care au debutat mulţi dintre scriitorii cei mai valoroşi ai acestor <span class="CharOverride-1">c.l.</span>: <span class="CharOverride-3">Aer cu diamante</span> (Mircea Cărtărescu, Traian T. Coşovei, Florin Iaru, Ion Stratan – 1981), <span class="CharOverride-3">Cinci</span> (Bogdan Ghiu, Alexandru Muşina, Romulus Bucur, Ion Bogdan Lefter, Mariana Marin – 1982), <span class="CharOverride-3">Desant ’83</span>, antologia de proză scurtă alcătuită şi prefaţată de Ov. S. Crohmălniceanu, care cuprinde nu mai puţin de optsprezece autori (Mircea Nedelciu, Sorin Preda, Nicolae Iliescu, Cristian Teodorescu, George Cuşnarencu, Ioan Lăcustă, Constantin Stan, Marius Bădiţescu, Emil Paraschivoiu, Hanibal Stănciulescu, Ion Bogdan Lefter, Gheorghe Iova, Gheorghe Crăciun, Gheorghe Ene, Valentin Petculescu, Mircea Cărtărescu, Mihai Rogobete, Maria Holmeia – ultimii doi excluşi la reeditarea volumului, în 2000). Strategia volumelor colective o adoptă, în epocă, şi cei zece poeţi germani incluşi în antologia <span class="CharOverride-3">Vânt potrivit până la tare</span> (1982), realizată de Peter Motzan şi tradusă în româneşte de Ioan Muşlea. Fenomenul va fi continuat după 1989 de grupuri-epifenomen ale optzecismului, precum cel alcătuit din poeţii braşoveni Andrei Bodiu, Simona Popescu, Caius Dobrescu, Marius Oprea, aşa-numiţii „maşscriişti” din <span class="CharOverride-3">Pauză de respiraţie</span> (1991), de scriitorii ieșeni din Club 8 (Ovidiu Nimigean, Dan Lungu, Radu Andriescu, Dan Lucian Teodorovici, Florin Lăzărescu, Radu Pavel Gheo, Gabriel H. Decuble, Constantin Acosmei, Michael Astner, Dan Sociu ș.a.) adunați în paginile antologiei <span class="CharOverride-3">oZone friendly. Iași. Reconfigurări literare. O antologie </span>(2002) ori de participanţii la mai tânărul cenaclu Litere, condus la Facultatea de Litere din Bucureşti de Mircea Cărtărescu: Sorin Gherguţ, Svetlana Cârstean, Răzvan Rădulescu, Mihai Ignat, Cezar Paul-Bădescu, T.O. Bobe (<span class="CharOverride-3">Tablou de familie</span>, 1995), Ioana Vlaşin, Iulian Băicuş, Cecilia Ştefănescu, Marius Ianuş, Angelo Mitchievici, Victor Nichifor, Doina Ioanid (<span class="CharOverride-3">Ferestre ’98</span>, 1998). Tot la Literele bucureștene va funcționa, sub coordonarea lui Marius Ianuș, cenaclul Litere 2000, frecventat de o bună parte a generației douămiiste: Ionuț Chiva, Silviu Gherman, Bogdan Iancu, Ruxandra Novac, Adrian Schiop, Răzvan Țupa, Elena Vlădăreanu ș.a. Însă instituția care va consacra această generație este cenaclul Euridice, condus de Marin Mincu (având experiența Cenaclului de Marți de la Constanța), mai întâi sub patronajul Uniunii Scriitorilor în colaborare cu ziarul „Ziua”, care i-a dedicat suplimentul „Ziua literară”, oferindu-i astfel o difuzare națională (2002–2003); este mutat apoi, cu un ecou diminuat, până în 2008, la Muzeul Național al Literaturii Române din București, fiind continuat la Uniunea Scriitorilor pentru o scurtă perioadă de Mircea Martin. Alte <span class="CharOverride-1">c.l.</span> relevante național pentru generația douămiistă și postdouămiistă, în special în materie de poezie, vor fi Nepotu’ lui Thoreau (Cluj-Napoca), condus de Ștefan Manasia și Ștefan Baghiu, clubul de lectură Institutul Blecher (București), inițiat de Claudiu Komartin, Zona Nouă (Sibiu), coordonat de Radu Vancu. Succedanee pot fi considerate, începând din anii 2000, cursurile de scriere creatoare organizate în centre universitare din Brașov, Cluj-Napoca, sub coordonarea unor profesori precum Alexandru Mușina, Ruxandra Cesereanu, Simona Popescu ș.a. Un capitol aparte îl reprezintă cenaclurile SF, care apar la inițiativa unor animatori ca Adrian Rogoz și cunosc în anii ’70–’80 din secolul trecut, sub patronajul Casei de Cultură a Studenților sau a Uniunii Tineretului Comunist, o adevărată explozie la nivel național. La succesul lor au contribuit și publicații precum „Almanah «Anticipația»”, cu un tiraj de aproximativ 150 000 de exemplare în deceniul al nouălea, care dedică medalioane și oferă spațiu cenacliștilor science-fiction. Potrivit lui Dan Merișca, unul dintre principalii animatori în domeniu, în 1985 funcționau 75 de formațiuni cenacliere. Pioniere sunt Solaris (București), „H.G. Wells” (Timișoara), înființate în 1969, și „Henri Coandă” (Craiova), activând din 1970. Alte nume importante sunt Quasar (Iaşi), Helion (Timișoara), „Victor Anestin” (Craiova), „Victor Papilian” (Cluj-Napoca), ProspectArt (București). După căderea comunismului, contracției din a doua parte a anilor ’90 îi urmează o nouă activare a fenomenului. Se reînființează o seamă de vechi <span class="CharOverride-1">c.l.</span> și apar unele noi (AtelierKult), popularizate prin antologii și publicații electronice sau pe suport clasic. </p>
			<p class="Heuristica-BASE">De-a lungul perioadei comuniste au funcționat în exil o serie de <span class="CharOverride-1">c.l.</span> Dintre acestea pot fi amintite Anotimpuri (1954–1958), coordonat de Basil Munteanu, Nicu Caranica și N.A. Gheorghiu, funcționând la Avenue de Robinson, Châtenay-Malabry (Seine); Cenaclul de la Neuilly, iniţiat şi condus de L.M. Arcade (Leonid Mămăligă) începând din 1963, cu o periodicitate aproape lunară; cu un nucleu format din Nicu Caranica, Theodor Cazaban, Ioan Cuşa, Virgil Ierunca, Monica Lovinescu, Paul Miron, acest <span class="CharOverride-1">c.l.</span> a avut șansa unor oaspeți de seamă, precum Alexandru Ciorănescu, Mircea Eliade, Vintilă Horia, Stéphane Lupasco, Horia Stamatu ș.a.; cenaclul Apoziţia, fondat în 1969 la München, cu întruniri literare lunare, coordonate de George Ciorănescu, aici citind versuri Al. Busuioceanu, Paul Celan, Horia Stamatu, George Uscătescu ş.a.; o revistă omonimă apare din 1973 până în 1994, iar o colecţie iniţială de cenaclu promovează producţia unor scriitori din exil. </p>
			<p class="Heuristica___m_RPR"><span class="CharOverride-1">Repere bibliografice: </span>Negruzzi, <span class="CharOverride-3">Junimea, passim; </span>Lovinescu, <span class="CharOverride-3">Ist. civ. rom., passim;</span> Lovinescu, <span class="CharOverride-3">Ist. lit. rom. cont., </span>I–VI, <span class="CharOverride-3">passim</span>; <span class="CharOverride-3">Studii şi documente literare</span>, I–VI, publ. I.E. Torouţiu și Gh. Cardaş, Bucureşti, 1931–1936; Titu Maiorescu, <span class="CharOverride-3">Însemnări zilnice</span>, I–III, îngr. şi introd. I. Rădulescu-Pogoneanu, Bucureşti, 1937–1943; Călinescu, <span class="CharOverride-3">Ist. lit.</span> (1941), <span class="CharOverride-3">passim</span>, <span class="CharOverride-3">Ist. lit. </span>(1982), <span class="CharOverride-3">passim</span>; <span class="CharOverride-3">Antologia ideologiei junimiste</span>, îngr. E. Lovinescu, Bucureşti, 1942; Panu, <span class="CharOverride-3">Junimea, </span>I–II, <span class="CharOverride-3">passim</span>; Cioculescu–Streinu–Vianu, <span class="CharOverride-3">Ist. lit., 149–336;</span> <span class="CharOverride-3">Atelier literar: culegere a cenaclului „Ion Păun Pincio”</span>, pref. Al. Șahighian, Bucureşti, 1949; Vianu, <span class="CharOverride-3">Studii, 136–203</span>; Bote, <span class="CharOverride-3">Simbolismul, passim</span>; Adrian Marino, <span class="CharOverride-3">Viaţa lui Alexandru Macedonski</span>, Bucureşti, 1966, <span class="CharOverride-3">passim;</span> Ornea, <span class="CharOverride-3">Junimismul</span>; Adriana Iliescu, <span class="CharOverride-3">Literatorul</span>, Bucureşti, 1968; Mănucă, <span class="CharOverride-3">Scriit. jun.</span>, <span class="CharOverride-3">passim</span>; Eugen Simion, <span class="CharOverride-3">E. Lovinescu, scepticul mântuit</span>, ed. 2, I–II, Bucureşti, 1996, <span class="CharOverride-3">passim</span>; Pompiliu Marcea, <span class="CharOverride-3">„Convorbirile literare” şi spiritul critic,</span> Bucureşti, 1972, <span class="CharOverride-3">passim</span>; Crohmălniceanu, <span class="CharOverride-3">Literatura, </span>I–III<span class="CharOverride-3">, passim</span>; <span class="CharOverride-3">Ist. lit., </span>III,<span class="CharOverride-3"> 31–78, 507–521, passim; Junimea şi junimiştii, </span>îngr. Ion Arhip şi Dumitru Vacariu, Iaşi, 1973; Dan Mănucă, <span class="CharOverride-3">Critica literară junimistă (1864–1885)</span>, Iaşi, 1975, <span class="CharOverride-3">passim</span>; G. Gheorghiţă, <span class="CharOverride-3">„Sburătorul”: revista şi cenaclul</span>, Bucureşti, 1976; Al. Zub, <span class="CharOverride-3">Junimea. Implicaţii istoriografice. 1864–1885</span>, Iaşi, 1976; Cornea,<span class="CharOverride-3"> Regula</span>, <span class="CharOverride-3">71–91;</span> E. Lovinescu, <span class="CharOverride-3">Scrisori şi documente</span>, îngr. şi pref. Nicolae Scurtu, Bucureşti, 1981; Iliescu, <span class="CharOverride-3">Poezia</span>, <span class="CharOverride-3">passim</span>; George, <span class="CharOverride-3">Sfârşitul</span>, IV,<span class="CharOverride-3"> 142–147;</span> Lovinescu, <span class="CharOverride-3">Sburătorul,</span> I–VI, <span class="CharOverride-3">passim</span>;<span class="CharOverride-3"> </span>Ţeposu, <span class="CharOverride-3">Istoria, passim</span>; Crohmălniceanu, <span class="CharOverride-3">Amintiri</span>, <span class="CharOverride-3">142–154</span>; L.M. Arcade, <span class="CharOverride-3">Cenaclul de la Neuilly: necesitate şi loc de întâlnire cu scriitorii români din exilul interior</span>, LCF, 1995, 20; Nicolae Florescu, <span class="CharOverride-3">„Anotimpuri”</span>, JL, 1996, 45–48; <span class="CharOverride-3">Poezia simbolistă românească</span>, îngr. şi introd. Rodica Zafiu, Bucureşti, 1996, <span class="CharOverride-3">passim</span>; Emil Manu, <span class="CharOverride-3">Cafeneaua literară</span>, Bucureşti, 1997; Poantă, <span class="CharOverride-3">Cercul Literar</span>; Bârna, <span class="CharOverride-3">Capşa–Corso</span>, <span class="CharOverride-3">passim</span>; Cărtărescu, <span class="CharOverride-3">Postmodernismul</span>, <span class="CharOverride-3">passim</span>; <span class="CharOverride-3">Dicționar SF</span>, îngr. Mihai-Dan Pavelescu, București, 1999, <span class="CharOverride-3">45–47</span>;<span class="CharOverride-3"> Cenaclul literar „George Coșbuc” – 30</span>, îngr. și cuvânt înainte Eugen Uricaru, pref. Cornel Moraru, postfață Ion Moise, Bistriţa, 2001; Mihai Ungheanu, <span class="CharOverride-3">Amintirea mentorilor</span>, București, 2002; <span class="CharOverride-3">Dosarul cenaclului Euridice</span>, îngr. Marin Mincu, vol. I–II, București, vol. III–V, Constanța, 2003–2005; Lefter, <span class="CharOverride-3">Flashback</span>, <span class="CharOverride-3">passim</span>;<span class="CharOverride-3"> </span>Monica Lovinescu, <span class="CharOverride-3">La apa Vavilonului</span>, București, 2008, <span class="CharOverride-3">passim</span>;<span class="CharOverride-3"> Universitas. A fost odată un cenaclu...</span>, îngr. Mircea Martin, București, 2008; Paul Cernat, <span class="CharOverride-3">Cinci ani la cenaclul „Litere”</span>, OC, 2009, 464; Popa, <span class="CharOverride-3">Ist. lit.</span>, I–II, <span class="CharOverride-3">passim</span>; Basarab Nicolescu, <span class="CharOverride-3">L.M. Arcade (1921-2001) şi Cenaclul de la Neuilly</span>, CNT, 2010, 11; Manolescu, <span class="CharOverride-3">Enciclopedia</span>, <span class="CharOverride-3">passim</span>.&#9;<span class="Semnatura">V.L., M.I.</span></p>
			<p class="Heuristica_PRIMUL_Semnat"><span class="titlu-12">CENTRUL</span>, publicație apărută la Bucureşti, săptămânal, din 27 iunie până în 19 septembrie 1937, cu subtitlul „Ziarul românismului constructiv”, schimbat la numărul 3 în „Politic–Social–Economic–Literar”. Director: Dem. Nistor, urmat de N.N. Diaconescu. Cel dintâi semnează editorialul <span class="CharOverride-3">Profesiune de credinţă</span>, în care încearcă adoptarea unei poziţii politice de echilibru între extremismele cu un caracter naţionalist, net anticomunist. Rubricile constante sunt „Creionări”, „Centrul politic”, „Centrul economic şi social”, „Din şapte zile”. Printre semnăturile mai importante se disting cele ale lui Aron Cotruş, Ştefan Dragu, Ion Băleanu, T. Mihailovici. Partea literară este redusă. Cronicos semnează sporadice însemnări literare, iar Ion Băleanu îl apără pe Mircea Eliade de acuzele de pornografie aduse romanului <span class="CharOverride-3">Maitreyi </span>(<span class="CharOverride-3">Prigoana contra lui Mircea Eliade</span>). Apar şi unele note despre mişcarea teatrală. Este de remarcat scurtul interviu <span class="CharOverride-3">Libertatea în artă</span> acordat de E. Lovinescu lui Ștefan Dragu. Alte interviuri oferă Al. T. Stamatiad şi Petre Bellu. Un articol nesemnat este dedicat lui Panait Istrati (<span class="CharOverride-3">Visele și blestemele lui Panait Istrati</span>). Apare şi semnătura lui Tudor Arghezi cu un articol politic (<span class="CharOverride-3">Cap de om</span>). Un colaborator constant este Petru Manoliu, care își intitulează un articol <span class="CharOverride-3">Scriitor + editor = carte?</span>, în vreme ce în altul reia chestiunea artei cu tendință (<span class="CharOverride-3">Artă pentru artă?</span>). Alexandru Bilciurescu se oprește asupra romanului chinezesc (<span class="CharOverride-3">Conflictul dintre tradiție și progres</span>). Publicaţie vie, prezentă în viața cotidiană, <span class="CharOverride-1">C. </span>coagulează informaţii scurte şi percutante. &#9;<span class="Semnatura">V.T., D.B.</span></p>
			<p class="Heuristica-PRIMUL"><span class="titlu-12">CENTRUL ROMÂN DE CERCETĂRI</span>, instituţie culturală fondată la Paris în 1949. Aprobat de Academia Franceză la 14 noiembrie 1948, proiectul realizării unei asemenea instituţii a exilului cultural românesc în Franţa nu a putut fi pus imediat în aplicare din lipsă de fonduri. Cu substanţialul ajutor material obţinut de la forurile culturale şi politice occidentale de prinţul Nicolae al României, iniţiativa prinde contur după 18 ianuarie 1949, când Academia din Paris consemnează oficial înscrierea activităţii Centrului în cadrul şi sub egida sa. La 4 august 1949 actul de fondare este semnat, dintre români, de Mircea Eliade, Emil Cioran, Leontin Jean Constantinescu, Paul Costin Deleanu, Nicolae Hodoş, Ion Mătăsaru, Horia Stamatu şi Octavian Vuia, iar dintre francezi de Marcel Brion şi Edmond Jaloux. Ca membru fondator iscăleşte şi prinţul Nicolae, care avea să susţină nu o dată faptul că instituţia a apărut din necesitatea de a continua activitatea Şcolii Române de la Paris, creată de N. Iorga, instituţie care, prin dispariţia tragică a directorului ei şi, mai ales, prin încercările oficialităţilor din ţară de a se infiltra în rândurile cercurilor intelectuale româneşti din exil, fusese definitiv închisă. Încă în statutul de funcţionare, Centrul îşi propunea „să pună în valoare în contextul cultural al Parisului și al Occidentului în general realităţile fundamentale ale culturii şi civilizaţiei româneşti prezentate în tradiţiile lor istorice originare” şi să evidenţieze totodată „influenţele importante occidentale, printre care cea franceză e cea dintâi, ce au sprijinit evoluţia lor contemporană”. De asemenea, să regândească, în lumina tradiţiei, „marile probleme actuale”, făcând cunoscute „ultimele consecinţe şi tendinţele cele mai semnificative” ale românităţii „în toată expresia plenitudinii existenţei europene”. Un loc de seamă era prevăzut „renaşterii unei ecumenicităţi originale, proprie spiritului românesc, sinteză a latinităţii, a valorilor statale şi juridice occidentale, pe de o parte, cu tradiţiile, structurile şi comportamentul religios răsăritean, pe de altă parte”. Se observă astfel că <span class="CharOverride-1">C. R. C.</span>, prin însăşi apartenenţa sa la sistemul academic francez, s-a plasat în chip aproape exclusiv în sfera investigaţiilor spirituale, a contribuţiilor ştiinţifice majore pentru cunoaşterea şi relevarea valorilor culturale şi intelectuale româneşti. „Centrul nu poate lua o atitudine politică – specifica Mircea Eliade într-o epistolă din 9 decembrie 1953 trimisă lui Octavian Vuia. Impresia mea când mi-am dat consimţământul era că textul pregătit în rue Ribera se menţinea pe o poziţie de protest spiritual”. Activitatea Centrului a fost structurată pe mai multe secţiuni: filosofie, filosofia istoriei şi a culturii, etnologie, istorie a religiilor, arheologie şi morfologie a culturilor, literatură (poetică şi critică), teologie, pro&#173;bleme religioase şi probleme ecumenice, lingvistică, filologie indo-europeană şi orientală, drept, economie politică şi probleme sociale, istorie, geografie şi probleme demografice, ştiinţe exacte şi ştiinţe aplicate. Mai înainte însă ca aceste secţiuni să-şi înscrie în programele lor de cercetare temele de bază ale simpozioanelor ştiinţifice, în primăvara anului academic 1949–1950 au fost organizate, sub egida <span class="CharOverride-2">c</span>entrului, la Institutul Catolic (Universitatea Liberă din Paris), o suită de „cursuri universitare româneşti în exil”. Prelegerile aveau loc săptămânal, luni seara, pentru un număr de şapte cursuri: <span class="CharOverride-3">Istoria românilor</span> (Constantin Marinescu şi N.I. Herescu), <span class="CharOverride-3">Istoria limbii române</span> (Sever Pop)<span class="CharOverride-3">, Istoria literaturii române </span>(Basil Munteanu), <span class="CharOverride-3">Structura sufletului românesc</span> (Mircea Eliade, V. Veniamin şi Vl. Petrovici), <span class="CharOverride-3">Istoria ştiinţei româneşti</span> (Petre Sergescu), <span class="CharOverride-3">Ţara Românească–geografie</span> (Robert Ficheaux şi Nic. Metta), <span class="CharOverride-3">Economie românească</span> (Al. Bunescu). Fiecare curs a avut între opt şi zece prelegeri, urmărite de un auditoriu ce oscila între 25 şi 70 de membri. Cercetările propriu-zise, desfăşurate în cadrul secţiunilor, au fost orientate spre aflarea unor răspunsuri posibile la marile întrebări ale crizei europene din epocă prin găsirea „soluţiei româneşti”, cum specifică Octavian Vuia. Astfel, în cadrul secţiei de filosofie, Paul Costin Deleanu prezintă comunicări precum <span class="CharOverride-3">Le Déclin de l’Occident et un nouveau Moyen-</span><span class="CharOverride-6">â</span><span class="CharOverride-3">ge</span>, Octavian Buhociu încearcă o comentare sistematică a concepţiei filosofice a lui Lucian Blaga, aşa cum se reflectă ea în <span class="CharOverride-3">Eonul dogmatic</span>, iar Neagu Djuvara ține comunicarea intitulată <span class="CharOverride-3">Présentation analytique de la philosophie de l’histoire de Arnold Toynbee</span>, iar Octavian Vuia pune în discuţie câteva probleme semnificative în articolele <span class="CharOverride-3">Le Moment philosophique actuel</span>, <span class="CharOverride-3">Le Fédéralisme œcuménique</span>. În cadrul secţiei literare Titus Bărbulescu pune în discuţie condiţia unui Panait Istrati<span class="CharOverride-3"> </span>scriitor francez, Paul Miron are în vedere în <span class="CharOverride-3">Le Destin de la civilisation</span> concepţia lui Leo Frobenius, în timp ce Nicu Caranica supune unei noi analize critice poezia lui Vasile Alecsandri. Probleme interesante sunt abordate şi în cadrul secţiei de drept şi de economie politică: Leontin Jean Constantinescu, <span class="CharOverride-3">Les Fondaments historiques d’une Fédération Euro&#173;péenne</span>, <span class="CharOverride-3">Fédération Européenne ou fédération régionale</span>. Dintre temele prezentate în secţia de etnologie şi istoria religiilor sunt de amintit în primul rând contribuţiile lui Mircea Eliade: <span class="CharOverride-3">Mythe et histoire dans la littérature orale</span> şi <span class="CharOverride-3">Le Chamanisme, technique mystique présente dans toutes les religions en partant de l’Asie du Sud-Ouest</span>, ce anunţă două sinteze ulterioare. De asemenea, pot fi menţionate și alte comunicări: Paul Evdokimov, <span class="CharOverride-3">Sens et paradoxe de l’œcuménicité orthodoxe</span>, Anton Z. Cerbu, <span class="CharOverride-3">Petru Movilă ca sinteză a credinţei ortodoxe. </span>Activitatea Centrului a fost împlinită şi de membrii săi de onoare, care prin contribuţii şi participări directe la unele simpozioane au validat, în bună măsură, şi recunoaşterea internaţională a instituţiei. Se cuvin pomenite, astfel, numele unor personalităţi ca Martin Heidegger, Raymond Aron, Henry Corbin (prezent la dezbateri cu o temă precum <span class="CharOverride-3">Mythologie et existence mythique, expression de la structure du Grand Sud-Est européen</span>), Aron Cotruş, José Ortega y Gasset, Gabriel Marcel, Ionel Perlea, Benedetto Croce, Stéphane Lupasco, Jacques de Lacretelle, Ramón Menéndez Pidal, Michel Meslin ş.a. Deşi activitatea editorială propriu-zisă a Centrului s-a limitat doar la un buletin anual, ce a înregistrat, din câte se pare, numai două numere, pe anii 1951–1952, totuşi, sub emblema sa ori din iniţiativa şi sub girul autorităţii ştiinţifice a celor care coordonau acest program, au apărut de-a lungul vremii şi unele lucrări separate. Astfel, în 1962, în colecţia de filosofie a fost tipărit un studiu al lui Constantin Noica despre fenomenologia spiritului la Hegel, după ce fusese editat un studiu şi o ediţie critică din presocratici, semnată de Octavian Vuia, sub titlul <span class="CharOverride-3">Remontée aux sources de la pensée occidentale</span> (1961). Explicaţia faptului că secţia de filosofie pare mai productivă sub raport editorial se află şi în modul cu totul remarcabil în care cei ce se manifestau în cadrul ei şi-au continuat programul de cercetare chiar după ce, prin plecarea în America, în 1957, a lui Mircea Eliade şi prin stabilirea în Germania a altor membri fondatori, Centrul şi-a întrerupt pentru o vreme activitatea. Simpozioanele şi dezbaterile de filosofie, organizate de Constantin Micu-Stavilă la Centrul de Cultură American de la Paris, sub coordonarea lui Gabriel Marcel şi cu participarea unor filosofi ca André Dumas sau a unor personalităţi ca istoricul de artă René Huyghe, au oferit, cel puţin parţial, un mediu stimulativ. Reînvierea activităţii a avut loc după 1982, prin afilierea la Sorbona, din iniţiativa lui Cicerone Poghirc, care, alegând exilul la Paris, a reuşit să creeze, în calitatea sa de secretar general ales, un nou comitet de conducere, format din Mircea Eliade (preşedinte de onoare), Octavian Vuia şi Theodor Cazaban (vicepreşedinţi), Raymond de Geouffre de la Pradelle (preşedinte şi administrator), Max Richard şi Virgil Ierunca (cenzori), Matei Cazacu (secretar adjunct), Titus Bărbulescu (trezorier), Paul Barbăneagră (responsabil cu relaţiile externe). „Noua organizaţie a Centrului continuă firesc unele structuri deja existente, cum ar fi cercul istoricilor şi filologilor români de la Sorbona sau grupul de discuţii privind gândirea tradiţională” – sublinia Cicerone Poghirc într-un articol cu aspect programatic publicat în „Cuvântul românesc”, observând totodată că „activitatea Centrului va fi evident convergentă cu aceea a societăţii academice, urmărind aceleaşi scopuri” („Limite”). Dintre colocviile organizate după 1982, reţin cele ce au dezbătut problema, atât de permanent actuală, <span class="CharOverride-3">România şi Occidentul</span> sau pe aceea a unui raport tradiţional, <span class="CharOverride-3">România şi lumea balcanică</span>, la care au participat cu comunicări, printre alţii, Neagu Djuvara, Petre Năsturel, Claude Karnoouh şi, bineînţeles, Cicerone Poghirc. În colaborare cu Fundaţia Culturală din Madrid şi cu Institutul de Cercetări din Freiburg (Germania), <span class="CharOverride-1">C. R. C.</span> a organizat comemorarea centenarului morţii lui M. Eminescu printr-un amplu simpozion desfăşurat la Paris în 15–18 iunie 1989, ale cărui lucrări au şi fost publicate într-un elegant volum tipărit în 1994 şi lansat în acelaşi an cu prilejul unui alt simpozion important, <span class="CharOverride-3">Exilul românesc – identitate şi conştiinţă istorică</span>, ce a avut loc în 20–24 mai, tot la Paris, sub acelaşi patronaj. </p>
			<p class="Heuristica___m_RPR"><span class="CharOverride-1">Repere bibliografice:</span> Petre Sergescu, <span class="CharOverride-3">Cursuri universitare româneşti în exil</span>, „Orizonturi” (Stuttgart), 1950, 3–6; Octavian Vuia, <span class="CharOverride-3">Centre Roumain de Recherches</span>, „Bulletin” (Paris), 1951, 1; Inge Katharina Binder<span class="CharOverride-3">, Exilul ca experienţă culturală. Asociaţii şi instituţii româneşti în Apus. 1945–1989</span>, Münster, 1993, <span class="CharOverride-3">150–152</span>;<span class="CharOverride-3"> </span>Ileana Corbea, <span class="CharOverride-3">Semnificaţiile unui simpozion</span> (anchetă), JL, 1994, 17–20; Nicolae Florescu, <span class="CharOverride-3">Centrul Român de Cercetări de la Paris</span>,<span class="CharOverride-3"> </span>JL, 1996, 33–38; Aurel Sergiu Marinescu, <span class="CharOverride-3">O contribuție la istoria exilului românesc</span>,<span class="CharOverride-3"> </span>VIII, București, 2008, <span class="CharOverride-3">691</span>–<span class="CharOverride-3">701</span>; Manolescu, <span class="CharOverride-3">Enciclopedia</span>,<span class="CharOverride-3"> 152–153</span>.&#9;<span class="Semnatura">N.F.</span></p>
			<p class="Heuristica-PRIMUL"><span class="titlu-12">CENUŞĂ, Zinaida</span> (4.VIII.1948, Bocşa–Bălţi), prozatoare. Este fiica Elenei (n. Diaconu) şi a lui Vasile Cenuşă, ţărani; poetul Efim Tarlapan e soţul ei. Îşi începe învăţătura în satul natal, o continuă la Căzăneşti, apoi la Cahul (1963–1966). După absolvirea Facultăţii de Filologie, secţia jurnalistică, a Universităţii de Stat din Chişinău (1971), activează ca redactor la Televiziune (1971–1974), apoi în cadrul editurilor Lumina, Literatura Artistică, Hyperion, e redactor-şef la Editura Argo Temporis, iar în 1993–1994 şef de serviciu la Departamentul de Stat al Limbilor. Mutată la Cluj-Napoca, din 1997 până în 2008 funcţionează ca inspector în Primăria municipiului. Debutează la ziarul „Tinerimea Moldovei” în 1966. Mai colaborează la „Literatura şi arta”, „Basarabia”, „Contrafort”, „Apostrof”, „Familia”, „Tribuna”, „Oglinda literară”, „Cetatea culturală” ş.a., semnând şi Zina Cenuşa. Prima carte, <span class="CharOverride-3">Semnele de taină</span> (1985), este urmată de alte culegeri de nuvele: <span class="CharOverride-3">Om de bună voie</span> (1987), <span class="CharOverride-3">Jur pe pământ</span> (1990), <span class="CharOverride-3">Cincizeci de nuvele triste</span> (1996), <span class="CharOverride-3">Abel, fratele meu…</span> (2002), <span class="CharOverride-3">Arcul de trandafiri </span>(2012). </p>
			<p class="Heuristica-BASE">În nuvele <span class="CharOverride-1">C. </span>abordează cu precădere tematica rurală situată în contemporaneitate: degradarea ţăranului şi destrămarea comunităţii săteşti, destinul celor „dezrădăcinaţi”, atmosfera deprimantă în care a vegetat omul epocii comuniste. Nu lipsite de har, cu o bună ştiinţă a notaţiei şi analizei, reconstituind „drame în miniatură” (Ion Ciocanu), nuvelele sunt totuşi deseori marcate de naturalism. Stilistica prozei revine în însemnările din jurnalul intitulat <span class="CharOverride-3">Drumul spre casă </span>(2008), unde <span class="CharOverride-1">C.</span> dezvăluie fără menajamente sau ezitări, adesea cu un ton chiar frust, adevăruri incomode despre starea lucrurilor din Basarabia.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Semnele de taină, </span>pref. Iacob Burghiu, Chişinău, 1985; <span class="CharOverride-3">Om de bună voie, </span>Chişinău, 1987; <span class="CharOverride-3">Jur pe pământ, </span>Chişinău, 1990; <span class="CharOverride-3">Cincizeci de nuvele triste</span>, Chişinău, 1996; <span class="CharOverride-3">Abel, fratele meu…</span>, pref. Ştefan Melancu, Cluj-Napoca, 2002; <span class="CharOverride-3">… şi băieţii plâng</span>, Zalău, 2008; <span class="CharOverride-3">Drumul spre casă</span>, Zalău, 2008; <span class="CharOverride-3">Culorile inimii</span>, Zalău, 2011; <span class="CharOverride-3">Arcul de trandafiri</span>, Chişinău, 2012.</p>
			<p class="Heuristica___m_RPR"><span class="CharOverride-1">Repere bibliografice:</span> Haralambie Corbu, <span class="CharOverride-3">Critica şi procesul literar moldovenesc contemporan</span>, „Nistru”, 1986, 1; Nicolae Rusu, <span class="CharOverride-3">Triste nuvele – 50</span>, „Moldova literară”, 1997, 26 februarie; Constantin Ungureanu, <span class="CharOverride-3">Apa neîncepută a unei zile noi</span>, LA, 1997, 6 martie; Cimpoi, <span class="CharOverride-3">Ist. lit. Basarabia</span>,<span class="CharOverride-3"> 234</span>; Mircea Popa, <span class="CharOverride-3">„Abel, fratele meu…”</span>, „Adevărul de Cluj”, 2002, 23 iulie; Ion Ciocanu, <span class="CharOverride-3">Evoluţia şi actualitatea scrisului Zinei Cenuşă</span>, LA, 2008, 31 iulie; <span class="CharOverride-3">Dicţ. Chişinău</span>, <span class="CharOverride-3">110–111.</span> &#9;<span class="Semnatura">N.Bl.</span></p>
			<p class="Heuristica_PRIMUL_Semnat"><span class="titlu-12">CERCETĂRI DE LIMBĂ ŞI LITERATURĂ</span>, pu&#173;bli&#173;caţie apărută la Oradea, anual, din 1968 până în 1971 şi în 1990, editată de Societatea de Ştiinţe Filologice şi de Comitetul de Cultură şi Artă al judeţului Bihor, iar în 1990 numai de Societatea de Ştiinţe Filologice. Colectivul de redacţie: Maria Copil, Titus Costin, Ioan Chira, Lucian Drimba, Victor V. Grecu, Zaharia Macovei (E. Ar. Zaharia), Mihai Vânturache, Ioan Baba. În 1990 coordonatori sunt Corneliu Crăciun şi Ioan Derşidan, iar colectivul de redacţie se compune din Ioan Baba, Liviu Câmpean, Valentin Chifor, Corneliu Crăciun, Lucian Drimba, Graţian Gal, Dumitru Gherghel, Paul Magheru, Elisabeta Rauscher, Maria Tirla. Anuarul îşi propune să valorifice, în articole şi studii, „rezultatele muncii de cercetare” a membrilor Filialei Oradea a Societăţii de Ştiinţe Filologice (1968), ulterior îmbinând preocuparea pentru „perfecţionarea ştiinţifică” cu cea de „modernizare continuă a strategiilor didactice în munca la clasă” (1990). Printre rubricile importante se numără „Limbă”, „Literatură”, „Folclor”, „Metodică”, „Documente, note, recenzii”, „Cronică”, iar în 1990 „Istorie a culturii şi literaturii”, „Limbă”, „Analize literare”, „Didactică”, „Texte şi documente”, „Note, recenzii”. Cel mai mare interes îl prezintă articolele dedicate lui Eminescu: <span class="CharOverride-3">Valori stilistice în episodul Greciei antice din „Memento mori” de M. Eminescu</span> de Liliana Trâpcea, <span class="CharOverride-3">Eminescu despre limbă</span> de Gh. Bulgăr, <span class="CharOverride-3">Eminescu la „Familia”</span> de Lucian Drimba, <span class="CharOverride-3">Motivul lumii ca teatru în creaţia eminesciană</span> de Graţian Gal, <span class="CharOverride-3">Mihai Eminescu, existenţialist avant la lettre</span> de Ioan Baba, şi analizele consacrate unor scrieri ale lui Eminescu, Tudor Arghezi şi Liviu Rebreanu. Sunt cercetate şi diferite aspecte din viaţa şi opera lui V. Alecsandri, B. Fundoianu, Iosif Vulcan, Traian Chelariu, Samuil Vulcan, Al. Ştefanopol. În volumul din 1971 Mircea Anghelescu susţine o pledoarie pentru reconsiderarea liricii simboliştilor minori, Zaharia Macovei semnează comentariul <span class="CharOverride-3">Motivul poetic al fântânii</span>, iar Radu Doina însemnările intitulate <span class="CharOverride-3">Mitul Electrei în teatrul elin</span>. O serie de articole se referă la orientarea ideologică, estetică şi culturală a revistelor „Vatra”, „Familia”, „Luceafărul”, „Cele trei Crişuri”, „Albina Carpaţilor”. Ioan Baba analizează prima istorie a literaturii române apărută în „Familia”, iar Constantin Mălinaş face unele consideraţii referitoare la literatura medievală: <span class="CharOverride-3">Versuri din manuscrise şi cărţi româneşti vechi</span>. Se publică o scrisoare a lui Iosif Vulcan către V. Alecsandri şi două epistole ale lui Pavel Dan adresate lui Ion Chinezu. &#9;<span class="Semnatura">A.P.</span></p>
			<p class="Heuristica_PRIMUL_Semnat"><span class="titlu-12">CERCETĂRI LITERARE</span>, revistă apărută la Bucureşti, anual, în 1934, 1936, 1939–1940, 1943, fiind editată de N. Cartojan sub egida Facultăţii de Litere, Seminarul de istoria literaturii române (epoca veche). Structurate după un plan ce a suferit de-a lungul timpului schimbări nesemnificative prin introducerea unor materiale considerate meritorii, cele cinci volume ale <span class="CharOverride-1">C.l.</span> au, aşa cum spune iniţiatorul lor, „îndoita menire întâi să înfăţişeze celor ce se interesează de cultura trecutului românesc contribuţiile modeste ale celor mai tineri cercetători; în al doilea rând să răsfrângă o latură din activitatea Seminarului de istoria literaturii române întemeiat pe lângă cursul nostru […]. În actualul stadiu al cercetărilor credem că o înnoire a studiilor de literatură veche românească este greu de realizat fără publicarea textelor care stau ascunse în diferite biblioteci publice sau particulare. Probleme privitoare la datarea şi localizarea atâtor traduceri anonime, care au format totuşi literatura de imaginaţie a veacurilor trecute; chestiuni privitoare la circulaţia textelor dintr-un ţinut într-altul şi la formarea şi evoluţia limbii literare; studii referitoare la legăturile literaturii noastre vechi, pe de o parte cu Orientul bizantino-slav, pe de altă parte cu Occidentul latin”. <span class="CharOverride-3">Precuvântarea </span>volumului V (1943) este recapitularea de dinaintea unei speranţe că revista „intră într-o fază nouă”, asigurându-şi pentru viitor „colaborarea specialiştilor din celelalte centre universitare din ţară şi a unor colegi de peste hotare – Carlo Tagliavini e primul nume”. Fiecare volum se deschide cu o precuvântare unde N. Cartojan prezintă activitatea Seminarului cu studenţii în decursul anului şcolar anterior, iar textele, integrale ori fragmente, editate riguros filologic, sunt însoţite de ample studii analitice, comparatiste, privind filiaţia şi circulaţia manuscrisului, de note critice bogat documentate şi, uneori, de facsimilul originalului şi de ilustraţii adecvate. În revistă sunt promovate îndeosebi cercetări de istorie literară veche aparţinând unor studenţi şi asistenţi, dar şi studiile unor specialişti din interiorul sau din afara catedrei: Dan Simonescu (<span class="CharOverride-3">Tipar românesc pentru arabi în secolul al XVIII-lea</span>, în colaborare cu Emil Muracade), Ariadna Camariano (<span class="CharOverride-3">Poeme cu animale la bizantini</span>), N. Cartojan („<span class="CharOverride-3">Ceasornicul domnilor</span>”<span class="CharOverride-3"> de N. Costin şi originalul spaniol al lui Guevara</span>), Carlo Tagliavini (<span class="CharOverride-3">Contribuţii la bibliografia românească veche. Trei tipărituri unite de la Blaj</span>), Emil Turdeanu (<span class="CharOverride-3">Manuscrisele slave din timpul lui Ştefan cel Mare</span>, <span class="CharOverride-3">Din vechile schimburi culturale dintre români şi iugoslavi</span>), I.C. Chiţimia (<span class="CharOverride-3">Cronica lui Ştefan cel Mare</span>). Contribuţii de mai mică întindere, unele premiate în cadrul Seminarului, aparţin lui Nicolae N. Condeescu (<span class="CharOverride-3">O dramă istorică inspirată de „Doamna Chiajna” a lui Odobescu</span>), B. Cazacu (<span class="CharOverride-3">Influenţa latină asupra limbii şi stilului lui Miron Costin</span>), I. Cazan (<span class="CharOverride-3">Texte de folklor</span> <span class="CharOverride-3">medical</span>), Al. Ciorănescu (<span class="CharOverride-3">Opera istorică a lui Budai-Deleanu</span>) ş.a. Fiecare volum mai conţine <span class="CharOverride-3">Bibliografia publicaţiilor privitoare la cultura veche românească</span>, întocmită de studenţi sub îndrumarea lui N. Georgescu-Tistu pentru anul anterior (în continuarea celei date în publicaţia clujeană „Dacoromania”) până în 1932, indici de nume şi materii. Apar şi articole-necrolog închinate unor personalităţi din domeniul cercetării istorico-literare – în 1936: <span class="CharOverride-3">Ion Bianu</span>, în 1939: <span class="CharOverride-3">Ovid Densusianu </span>şi <span class="CharOverride-3">Demostene Russo</span>, în 1940: <span class="CharOverride-3">Nicolae Drăganu</span>, <span class="CharOverride-3">N. Iorga</span> şi <span class="CharOverride-3">Charles Drouhet</span>. Alţi colaboratori: Margareta D. Mociorniţă, Olga Cosco, Nicolae-Anastase Gheorghiu, Ioana Andreescu, Al. David. &#9;<span class="Semnatura">I.H., R.P.</span></p>
			<p class="Heuristica-PRIMUL"><span class="titlu-12">CERCUL LITERAR DE LA SIBIU</span>, grupare înfiinţată în anul 1943. Afirmat într-un moment istoric convulsionat (anii 1943–1947), printr-o scrisoare-manifest şi o „ideologie” artistică proprie, Cercul se legitimează prin modelul lovinescian. Gruparea apără, în descendenţa lui Titu Maiorescu, autonomia esteticului, însă configurarea şi articulaţiile sale doctrinare au fost condiţionate de un context istoric special. Cercul a luat naştere dintr-un „creuzet” universitar transbordat, în urma Dictatului de la Viena, de la Cluj la Sibiu, la sfârşitul anului 1940. Tineri studenţi de la Facultatea de Litere şi Filosofie a Universităţii „Regele Ferdinand I” editează aici, iniţial, revista „Curţile dorului” (1941), sub directa îndrumare a lui Lucian Blaga, profesorul lor. Radu Stanca (redactor responsabil), Ovidiu Drimba, I. Negoiţescu, Eugen Todoran, Cornel Regman, Ion Oană, Romeo Dăscălescu, Ion D. Sîrbu sunt prezenți în paginile ei, conturând astfel, prin afinităţi cultural-elective, ceea ce va deveni ulterior <span class="CharOverride-1">C.L.S.</span> Cu excepţia lui Ion D. Sîrbu, toţi ceilalţi se vor regăsi printre semnatarii viitorului „manifest”, ceea ce dovedeşte o coagulare timpurie a grupării, chiar şi în paginile acestei publicaţii efemere. Având în jur de douăzeci de ani, tinerii mai publicaseră şi în alte reviste, iar I. Negoiţescu, precoce artistic, va debuta editorial în 1941 cu volumul <span class="CharOverride-3">Povestea tristă a lui Ramon Ocg</span>. La acest moment, magistrul incontestabil al grupului este Lucian Blaga, nu doar profesorul iubit, ci şi exponent, prin opera artistică şi filosofică, al specificului naţional. Un alt model este Octavian Goga, ce dă numele unui cerc literar studenţesc înfiinţat în februarie 1942, cu „material” uman de la Facultatea de Litere şi de Filosofie şi de la alte facultăţi, şi aflat tot sub patronajul lui Blaga (ajutat de asistentul său, Zevedei Barbu). Mitul etnic şi, alături de el, mitul scriitorului mesianic-naţional se concentrau emblematic, încă, în figura şi în poezia lui O. Goga. Dar, treptat, din cauza degradării contextului istoric, modelul lui Goga, chiar acela al lui Blaga încep să fie percepute de viitorii „cerchişti” ca insuficiente. Pe fundalul alunecării spre dreapta ideologică, în condiţiile în care etnicul devine din nou un argument forte, iar sămănătorismul proliferează sub noi şi culpabile forme, câţiva dintre tinerii studenţi sibieni simt nevoia unor clarificări doctrinare, căutându-şi alte repere. Din cercul studenţesc „Octavian Goga” se desprinde, curând, un nucleu („tare”), atras de profesorul Liviu Rusu, şi care va forma o nouă grupare: Prietenii Seminarului de Estetică. Studenţii organizează acum conferinţe publice (precum altădată tinerii de la Criterion), încheagă o formaţie teatrală, cheamă publicul la audiţii muzicale. Curând vor interpreta ei înşişi o altă partitură. Cu toate disocierile lui Blaga, „spaţiul mioritic” devenise, în publicistica epocii, un clişeu developat tradiţionalist, pe direcţia închiderii în faţa influenţelor occidentale. Nici Goga nu mai putea reprezenta un model viabil, câtă vreme el era astfel şi în ochii naţionaliştilor puri, pentru care esteticul devenise sinonim cu o „trădare” a etnicului, iar etnicul ajunsese să se confunde cu eticul. Abia după doi ani (1941, 1942) plini de asimilări, renunţări şi decantări succesive, câţiva dintre tinerii studenţi de la Sibiu se îndreaptă către alt model legitimator, pe care îl percep ca revelator pentru propria lor „logică” estetică: E. Lovinescu. La sugestia lui Radu Stanca, I. Negoiţescu redactează textul <span class="CharOverride-3">Ardealul estetic</span>, publicat în revista „Viaţa” la 13 mai 1943, sub forma unei scrisori către Lovinescu. Semnătura este colectivă, iar grupul e format din nouă nume: Victor Iancu, Eugen Todoran, Cornel Regman, Damian Silvestru (pseudonimul lui I. Negoiţescu), Ovidiu Drimba, Ion Oană, Radu Stanca, Romeo Dăscălescu, Ştefan Aug. Doinaş. Subtitlul scrisorii-manifest, <span class="CharOverride-3">O scrisoare către d. E. Lovinescu a Cercului Literar de la Sibiu</span>, aduce la cunoştinţa opiniei publice nu numai activitatea şi dezideratele grupării, ci şi numele său. Odată cu răspunsul lui Lovinescu, tot sub forma unei scrisori (şi apărut tot în „Viaţa”, la 27 mai 1943), rezonanţa Cercului depăşeşte cadrul strict local, manifestul stârnind dezbateri aprinse (cu accente mai ales de negaţie vehementă). Aspiraţia tinerilor se defineşte într-o manieră foarte elocventă: „Pentru noi literatura română nu înseamnă un fenomen închis, petrecut într-o ţărmuire artistică, nu o contribuţie pitorească la etnografia europeană, ci o ramură tânără a spiritualităţii continentale, ramură străbătută de aceeaşi sevă şi încărcată de aceleaşi roade, chiar dacă pământul în care s-au împlântat rădăcinile e altul”. Destinatarul scrisorii, mişcat nu doar de gestul ca atare, ci şi (mai ales) de convingerile cerchiştilor de la Sibiu, salută la ei eliberarea conceptului estetic „de sub hipoteci inacceptabile”, analoagă propriilor eforturi făcute de-a lungul unor decenii şi înscrisă în descendenţa critică maioresciană. „Să fiţi oare Dvs. elementele tinere din care se va selecta a patra generaţie postmaioresciană de apărători ai autonomiei esteticului?”, se întreabă el, încheindu-şi scrisoarea de răspuns cu aceste cuvinte impresionante: „Cum vă răspund dintr-un sanatoriu, ochii mei s-ar închide bucuroşi peste aceste zori fericite”. Ca orice manifest, şi cel al tinerilor cerchişti contestă nişte realităţi (culturale) pe care vrea să le schimbe; el nu are însă violenţa tipică manifestelor din secolul al XX-lea, ci este argumentativ, constructiv şi „alternativ”. Alterna&#173;tiva sa: „urbanitate şi exclusivitate estetică”. Contestă spiritul păşunist, adică acea prelungire anacronică – pentru ei – a sămănătorismului începutului de veac, cu toate confuziile sale. Din nou se impune operată, îndeosebi în publicaţiile ardeleneşti, o disociere<span class="CharOverride-3"> </span>(maioresciană) între etic, estetic şi etnic. Mai ales ultimul element al triadei fusese creditat excesiv de „neosămănătorismul revistei «Gândirea»”, pentru care o literatură patriotică, naţională, rurală şi ortodoxistă este, prin aceste atribute, şi una valoroasă. Cerchiştii se revendică în schimb de la Şcoala Ardeleană, de la Maiorescu şi Junimea, de la E. Lovinescu însuşi, apărând „miturile” raţiunii şi latinităţii, mutând accentul de pe rural pe urban şi de pe creaţia populară pe cea cultă, individuală, căutând să exprime, în variantă personală, universalul. De remarcat că între modernismul lovinescian şi modernismul Cercului<span class="CharOverride-1"> </span>există – deşi al doilea se legitimează prin primul – o diferenţă semnificativă. În timp ce modernismul lui Lovinescu reprezintă o sincronizare cu spiritul veacului, aşadar o manifestare pe orizontală, în sincronie, cel al cerchiştilor constituie – în termenii lor, precizaţi ulterior de I. Negoiţescu – o „restaurare goetheană”, adică o recuperare pe verticală, în diacronie, a modelelor unei epoci trecute, exemplare (cea a lui Goethe şi Schiller), o epocă clasică şi istoric, şi tipologic. „Modernismul” lor e aşadar, de fapt, un fel de clasicism: un construct, un program estetic larg, ce filtrează întreaga creaţie majoră a umanităţii, pentru a reţine în el, ca modele, momentele ei exemplare. În alt loc I. Negoiţescu va vorbi despre „euphorionism”: „Ca fiu al Elenei şi al lui Faust, în Euphorion s-au contopit spiritul grecesc, apolinic (limitele, ordinea elină) şi fausticul modern al europeanului, adică dinamismul, avântul nesăbuit. [...] Eu voi propune ca ţintă a noastră pe acel Euphorion iniţial al lui Goethe, în care s-au armonizat ordinea, măsura, regula grecească şi fausticul-romanticul germanic. Toate decăderile romantice contemporane, semne ale crizei şi dezastrului, cum şi naturalismul şi suprarealismul etc., sunt consecinţele acelei rupturi din Euphorion. Noi să propunem restaurarea goetheană. Poezia Cercului e pe această linie. Iar delimitările noastre între genuri şi între valori au acelaşi sens”. Cerchiştii nu îşi fundează, prin urmare, programul modernist pe sincronizarea cu veacul lor (căci, mai ales pe fundalul războiului, tocmai de spiritul acestui veac vor ei să se despartă), şi nici pe restaurarea unui clasicism doctrinar, exclusiv şi exclusivist, ci pe recunoaşterea şi restaurarea unor modele axiologice, topite într-o sinteză personală. Acest modernism sui-generis, îndreptat cu faţa spre trecut (unul exemplar), individualizează cerchismul. Este marca originalităţii sale doctrinare, în care selecţiile valorice nu se mai fac neapărat „în spiritul veacului”, ci pe o verticală diacronică în care marile modele sunt atent filtrate. Iar sămănătorismul, „păşunismul” sunt depăşite printr-o adâncire a demersului cultural, astfel că, surprinzător, cerchiştii sunt mai tradiţionalişti chiar decât tradiţionaliştii. Ştefan Aug. Doinaş defineşte bine această particularitate: „Baladescul nostru confirmă – după opinia mea – <span class="CharOverride-3">tradiţionalismul</span> ardelenesc al Cercului, care numai în mod nedeliberat, instinctiv producea realizări <span class="CharOverride-3">moderne</span>. Numai că noi, cerchiştii, coboram cu tradiţionalismul nostru mai jos, mai adânc decât «păşuniştii», care erau simpli imitatori” (<span class="CharOverride-3">Momentul „Manifestului”</span>, „Euphorion”, 2/ 1993). „Resurecţia baladei”, pe care şi-o vor propune şi pe care o vor apăra inclusiv prin remarcabile creaţii personale, le exprimă aşadar fidel demersul original, modernist-clasicist, fiind o bună „concretizare” a acestuia. Cerchişti sunt semnatarii manifestului (mai puţin Romeo Dăscălescu, care s-a desolidarizat de conţinutul scrisorii), plus Deliu Petroiu, Al. Cucu, Ilie Balea, Radu Enescu, Ovidiu Cotruş, Viorica Guy Marica, Ion D. Sîrbu, Ioanichie Olteanu, Dominic Stanca, Eta Boeriu, Nicolae Balotă, Fana Kernbach; ca pentru a dovedi „cosmopolitismul” grupării, li se alătură Umberto Cianciolo (directorul Institutului Italian), profesorul de franceză Henri Jacquier (în a cărui casă se vor ţine şedinţele de cenaclu), poetul Wolf von Aichelburg. Deşi nu fusese de acord cu scrisoarea adresată lui Lovinescu, Blaga rămâne o prezenţă vie şi consistentă în cadrul acestei mişcări, care depăşeşte rapid, prin seriozitate, deschidere şi aplicaţie, faza entuziasmelor juvenile. Pe de altă parte, „Revista Cercului Literar”, apărută între ianuarie şi august 1945, dovedeşte soliditate şi amplitudine culturală, deschizându-se în egală măsură către „literatură, filosofie şi artă”. Coor&#173;donată de I. Negoiţescu, revista impresionează prin densitatea şi deplina seriozitate a articolelor, prin orizontul sensibil lărgit de lecturi, stilul ponderat şi argumentativ al comentariului şi anvergura teoretică a dezbaterilor. Revoluţia<span class="CharOverride-1"> C.L.S. </span>nu are, de fapt, nimic revoluţionar în ea. Tinerii de la Sibiu dovedesc o mare maturitate şi responsabilitate, ei gândesc destinul literaturii cu aplicaţie şi totodată cu fervoare. Se implică, într-un sens nobil, în evoluţia şi evoluţiile culturii, recuperând anumite modele şi despărţindu-se de altele. De la E. Lovinescu au luat numai autonomia esteticului, nu şi spiritul veacului, de care se delimitează în adeziunea lor pentru o exemplaritate ce transgresează epocile, reunind în ea mari nume ale culturii universale. Va trece însă puţină vreme, şi „resurecţia baladei” va fi urmată, tragic, de spargerea şi împrăştierea grupului, mulţi cerchişti ajungând în închisori şi, aproape toţi, revenind în viaţa literară abia după douăzeci de ani. Când au făcut-o însă, au făcut-o cu aceeaşi seriozitate şi consistenţă „ardelenească”, surprinzând prin soliditatea instrucţiei, prin numărul mare de opere pe care le-au creat într-un interval foarte scurt. </p>
			<p class="Heuristica___m_RPR"><span class="CharOverride-1">Repere bibliografice: </span>Balotă, <span class="CharOverride-3">Labirint</span>, <span class="CharOverride-3">318–341</span>; Iorgulescu, <span class="CharOverride-3">Al doilea rond</span>, <span class="CharOverride-3">37–48</span>;<span class="CharOverride-3"> </span>I. Negoiţescu – Radu Stanca, <span class="CharOverride-3">Un roman epistolar</span>, Bucureşti, 1978, <span class="CharOverride-3">passim</span>; Simion, <span class="CharOverride-3">Scriitori</span>, I (1978), <span class="CharOverride-3">136–152</span>; Piru, <span class="CharOverride-3">Ist. lit.</span>, <span class="CharOverride-3">486–488</span>; Simuţ, <span class="CharOverride-3">Incursiuni</span>, <span class="CharOverride-3">89–117</span>; Ilie Guţan, <span class="CharOverride-3">Cercul Literar de la Sibiu</span>, Sibiu, 1995; Virgil Nemoianu, <span class="CharOverride-3">Surâsul abundenţei. Cunoaştere lirică şi modele ideologice la Ştefan Aug. Doinaş</span>, Bucureşti, 1994; Ion Vartic, <span class="CharOverride-3">Privire asupra Cercului Literar de la Sibiu</span>, în Ion D. Sîrbu<span class="CharOverride-3">, Scrisori către bunul Dumnezeu</span>, Cluj-Napoca, 1996; Petru Poantă, <span class="CharOverride-3">Cercul Literar de la Sibiu</span>. <span class="CharOverride-3">Introducere în fenomenul originar</span>, Cluj-Napoca, 1997; ed. Bucureşti, 2006; Cornel Regman, <span class="CharOverride-3">Dinspre „Cercul Literar” spre optzecişti</span>, Bucureşti, 1997, <span class="CharOverride-3">83–101</span>,<span class="CharOverride-3"> passim</span>;<span class="CharOverride-3"> </span>Ov. S. Crohmălniceanu, Klaus Heitmann, <span class="CharOverride-3">Cercul Literar de la Sibiu și influenţa catalitică a culturii germane</span>, Bucureşti, 2000; Micu, <span class="CharOverride-3">Ist. lit.</span>, <span class="CharOverride-3">340–344</span>; <span class="CharOverride-3">Nicolae Balotă–75</span>, APF, 2000, 1–2; Lucian Valea,<span class="CharOverride-3"> Generaţia amânată</span>, îngr. Oana Valea și Mircea Măluț, Cluj-Napoca, 2002, <span class="CharOverride-3">passim</span>; Gabriela Gavril, <span class="CharOverride-3">Cercul Literar de la Sibiu</span>, Iaşi, 2003; <span class="CharOverride-3">„Revista Cercului Literar”</span>, îngr. Dan Damaschin, pref. Petru Poantă, Cluj-Napoca, 2003; Cornel Ungureanu, <span class="CharOverride-3">Despre Cercul Literar de la Sibiu. Intervalul timişorean</span>, Timișoara, 2004; Deliu Petroiu, <span class="CharOverride-3">Cartea prietenilor mei</span>, Timişoara, 2006; <span class="CharOverride-3">Spiritul critic la Cercul Literar de la Sibiu</span>, coordonator Sanda Cordoş, Cluj-Napoca, 2009; Goldiș, <span class="CharOverride-3">Critica</span>, <span class="CharOverride-3">150–156.&#9;</span><span class="Semnatura">D.C.-E</span></p>
			<p class="Heuristica-PRIMUL"><span class="titlu-12">CERCUL LITERAR „OCTAVIAN GOGA”</span>, asociaţie înfiinţată la Sibiu în 1942. În urma Dictatului de la Viena (30 august 1940), Universitatea „Regele Ferdinand I” din Cluj este nevoită să se mute la Sibiu. Aici, în noile condiţii, studenţimea clujeană îşi va continua tradiţionalele activităţi ştiinţifice. Din mijlocul ei pleacă iniţiativa creării unei asociaţii capabile a stimula şi patrona o activitate literară de ţinută. Rectorul Universităţii, Lucian Blaga, secondat de asistentul său, Zevedei Barbu, participă la reuniunile pregătitoare înfiinţării Cercului. Inaugurarea oficială are loc, cu participarea ministrului Culturii Naţionale, profesorul Ion Petrovici, la 12 februarie 1942. Rostesc, cu acest prilej, alocuţiuni D.D. Roşca şi studentul Radu Stanca. Prima şezătoare literară are loc la Teatrul Municipal sibian. În programul ei studenţii Radu Stanca, I. Negoiţescu, I.D. Sîrbu, Romeo Dăscălescu prezintă din scrierile lor. Tot acum Ovidiu Drimba ţine conferinţa <span class="CharOverride-3">Ardealul în cultura noastră</span>. La 20 februarie, la Timişoara, răspunzând invitaţiei primite din partea studenţimii, Cercul organizează o acţiune similară. Citesc din producţiile proprii Ovidiu Drimba, Eugen Todoran, Romeo Dăscălescu, I. Negoiţescu, I.D. Sîrbu ş.a. Aici va conferenţia Radu Stanca. La Arad, la 23 februarie, se va repeta programul timişorean. În lunile următoare se va organiza un ciclu de conferinţe după următorul program: 15 martie, <span class="CharOverride-3">Mari cărţi de dragoste</span> de Ovidiu Drimba; 19 aprilie, <span class="CharOverride-3">Ion Pillat, poet al tradiţiei</span> de Cornel Regman, <span class="CharOverride-3">Miniaturalul în poezia lui Tudor Arghezi</span> de Romeo Dăscălescu; 23 aprilie, <span class="CharOverride-3">Rebreanu şi Dostoievski</span> de Eugen Todoran; 3 mai, <span class="CharOverride-3">Metamorfoză şi poezie</span> de Ion Oană; 14 mai, <span class="CharOverride-3">Un mare romancier – Hortensia Papadat-Bengescu</span> de I. Negoiţescu; 17 mai, <span class="CharOverride-3">Teatrul lui Lucian Blaga</span> de Petre Hossu; 21 mai, <span class="CharOverride-3">Bovarismul lui Flaubert</span> de I.D. Sîrbu. Numeroase publicaţii („Revista Fundaţiilor Regale”, „Meşterul Manole”, „Universul literar” ş.a.), recunoscând valoarea scrierilor grupării sibiene, vor solicita textele şi le vor include în paginile lor. Vor fi oferite, de către rectorat şi decanatele universitare, numeroase premii literaturii realizate sub auspiciile Cercului, care are însă o existenţă foarte scurtă: din el se formează o nouă grupare, Prietenii Seminarului de Estetică, iar în prima parte a anului 1943 ia ființă Cercul Literar de la Sibiu, asociaţia din 1942 fiind, aşa cum remarca Petru Poantă, „conglomeratul originar din care prin decantări succesive se va naşte Cercul Literar”. </p>
			<p class="Heuristica___m_RPR"><span class="CharOverride-1">Repere bibliografice:</span> Poantă, <span class="CharOverride-3">Cercul Literar</span>, <span class="CharOverride-3">24–27.&#9;</span><span class="Semnatura">P.D.</span></p>
			<div class="_idGenObjectLayout-1">
				<div id="_idContainer029">
					<div id="_idContainer027" class="Basic-Text-Frame">
						<p class="Titlu-Nume-H">CERNA, Panait </p>
						<p class="Titlu-mic-DATE">(25.IX.1881, Cerna, j. Tulcea – 26.III.1913, Leipzig), poet. </p>
					</div>
					<div id="_idContainer028" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03_DGLR_C_203-313_Mcalinescu-web-resources/image/01_Cerna_Panait.jpg" alt="" />
					</div>
				</div>
			</div>
			<p class="Heuristica-PRIMUL">Numele adevărat al viitorului poet era Panaiot Stanciof, el purtând numele tatălui, un bulgar originar din Şumla. Acesta a fost numit în 1875, când Dobrogea se afla încă sub ocupaţie turcească, învăţător în satul Cerna, unde s-a căsătorit cu una din elevele sale, Maria Taşcu. Rămasă văduvă înainte de naşterea copilului, mama se recăsătoreşte cu macedoromânul Naum Kostov, agricultor şi cojocar, care își va modifica numele de familie, al său și al copiilor, în Costescu. <span class="CharOverride-1">C.</span> urmează şcoala primară în Cerna, apoi este elev al Liceului „Nicolae Bălcescu” din Brăila, revenind la numele Stanciov. Din această perioadă începe să traducă şi să scrie versuri. În ianuarie 1897 îi apare în „Povestea vorbei” o poezie intitulată <span class="CharOverride-3">Sonet</span>, debutul său literar, urmat de o transpunere din Lenau în „Foaia interesantă”. Semnează acum Panait Cerna şi publică în „Foaia pentru toţi”, „Carmen”, „Epoca”, „Floare-albastră”, „Revista modernă”. Din 1900 până în 1906, când îşi trece licenţa, este student în filosofie la Universitatea din Bucureşti, colaborând cu poezie la „Sămănătorul”, „Convorbiri literare”, „Convorbiri critice”. Sărac şi ftizic, talentatul <span class="CharOverride-1">C.</span> se bucură de atenţie şi sprijin din partea lui N. Iorga, Mihail Dragomirescu şi Titu Maiorescu. Din îndemnul acestuia din urmă şi al lui Simion Mehedinţi, ajutat de junimişti, pleacă în 1907 la studii în Germania, în vederea obţinerii doctoratului în filosofie. La Universitatea din Berlin (1909–1910), apoi la Leipzig (1910–1912), trecând prin Heidelberg şi München, <span class="CharOverride-1">C.</span> dă curs interesului său pentru filosofie şi estetică, pentru literaturile germană şi engleză; învaţă engleza, intenţionând să traducă din Byron şi Shakespeare, şi lucrează cu asiduitate, în ciuda sănătăţii şubrede, la elaborarea unei teze despre lirica de idei. În 1910, pe baza selecţiei proprii, în ţară îi apăruse volumul <span class="CharOverride-3">Poezii</span>, premiat de Academia Română. La Leipzig, în 1913, îşi susţine teza, şi pe baza referatelor întocmite de profesorii Johannes Volkelt şi Eduard Spranger i se acordă titlul de doctor cu menţiunea <span class="CharOverride-3">magna cum laude</span>. Moare câteva săptămâni mai târziu, răpus de o pneumonie; este înmormântat la Leipzig (și reînhumat în cimitirul Bellu din București). <span class="CharOverride-3">Die Gedankenlyrik </span>se editează, în acelaşi an, la Halle.</p>
			<p class="Heuristica-BASE">În paginile „Sămănătorului” (unde a semnat şi Elvira M.), distanţându-se de tonalitatea generală, <span class="CharOverride-1">C.</span> aducea, în poezia erotică, un aliaj nou, de combustie şi meditaţie: el scrie versuri luminoase, în care regretul, despărţirea nu ajung să întunece bucuria de a trăi. Dimpotrivă, arderea lăuntrică, sentimentul unei creşteri sufleteşti pe care nici un obstacol nu o poate împiedica sunt afirmări ale unui liric însetat de viaţă (<span class="CharOverride-3">Logodna, Şoapte</span>). Dragostea e, în viziunea lui, unul din marile izvoare de nobleţe ale omenescului, fericirea ca şi suferinţa se sublimează într-o euforie a înălţării interioare. Convingătoare rămâne depăşirea istoriei imediate (cu gesturi uneori teatral compuse), într-un imn al vitalităţii impetuoase, triumfătoare. Mai mult decât dragostea, în centrul acestei lirici e o voinţă de dragoste, un cult al ei ca forţă vitală, ca Idee (<span class="CharOverride-3">Chemare, Din depărtare, Noapte</span>). Versurile lui <span class="CharOverride-1">C.</span> se susţin prin unda amplă, tonică, a încrederii în viaţă şi, totodată, prin aspiraţia iubirii de a atinge eternitatea. În poezia de idei, care se alătură celei închinate iubirii, apare şi mai subliniată, prin alegorie, preferinţa pentru dramatizarea reflecţiei lirice. Adam este omul pedepsit de cer să răscumpere păcatul originar al iubirii cu preţul unui destin al urii, dat urmaşilor Cain şi Abel (<span class="CharOverride-3">Plânsul lui Adam</span>). Parafraza biblică liberă devine prilejul de a imprima un accent mai intens laudei aduse dragostei omeneşti, asociindu-i acordurile patetice ale suferinţei. Umanitarismul sentimental al autorului îşi proiectează elanul în figura unui Christ simbolic (<span class="CharOverride-3">Iisus</span>), nu Dumnezeu abstract, sustras durerii, ci om, înfrăţit cu nedreptăţiţii lumii. Solidaritatea de esenţă creştină cu cei revoltaţi capătă expresie directă în ciclul de sonete <span class="CharOverride-3">Zile de durere</span>, scris în 1907, sub impresia răscoalei ţărăneşti. Nu lipsesc din dialectica meditaţiei lui <span class="CharOverride-1">C.</span> – şi ecourile venind de la „idolul” sufletului său, Lev Tolstoi, dobândesc aici rezonanţă – speranţa, viziunea ipotetică a unei armonii sociale, rod al luptei, punând capăt timpului vrajbei (<span class="CharOverride-3">Către pace, Poporul</span>). Aspiraţia spre înalt a omului în înfruntare cu forţele ce-l limitează este un scenariu ce revine mereu, dar încercările de a înviora ideea prin imagini de oarecare concreteţe sfârşesc prin a le anexa pe acestea construcţiei demonstrative (<span class="CharOverride-3">Pârâul şi floarea, În peşteră, Legenda unei stânci</span>). Sobrietatea paradoxului moral, depăşirea graniţelor rigide ale alegoriei într-o cuprinzătoare expresie simbolică a existenţei eroice sunt excepţii notabile în <span class="CharOverride-3">Floare şi genune </span>sau<span class="CharOverride-3"> În peşteră</span>. Arid, dar şi cu accente de o puritate notabilă, ce prevestesc lirica lui Al. A. Philippide (<span class="CharOverride-3">Dura lex</span>), retoric, dar şi cu stângăcii naive, <span class="CharOverride-1">C.</span> a adus în poezia de la începutul secolului o notă individuală, prin reflexivitatea marcată de nobleţea sufletului. <span class="CharOverride-3">Die Gedankenlyrik</span> încearcă o sinteză de estetică literară asupra statutului de artă al liricii de idei. Pornind de la o bază teoretică declarat împrumutată esteticii empatiei (Johannes Volkelt), <span class="CharOverride-1">C.</span> a fost preocupat în special de raportul idee–imagine, de „întruparea ideii” în poezie, ca şansă a transmiterii ei sensibilităţii cititorului şi, totodată, criteriu de recunoaştere al existenţei artistice. Din nevoia de exerciţiu stilistic, poetul a tradus, destul de liber în raport cu originalul, din Goethe, Byron, Lenau, Hugo, Coppée, Baudelaire. Un comentariu, neterminat, la <span class="CharOverride-3">Faust</span> i-a apărut în „Convorbiri literare”.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Poezii</span>,<span class="CharOverride-3"> </span>Bucureşti, 1910; ed. 2, Bucureşti, 1914; <span class="CharOverride-3">Die Gedankenlyrik</span>, Halle, 1913; ed. (<span class="CharOverride-3">Lirica de idei</span>), tr. şi pref. Marin Găiseanu, Bucureşti, 1974; <span class="CharOverride-3">De-aş avea eu coiful din poveste</span>, îngr. şi pref. Valeriu Râpeanu, Bucureşti, 1965; <span class="CharOverride-3">Floare şi genune</span>, îngr. şi pref. Valeriu Râpeanu, Bucureşti, 1968; <span class="CharOverride-3">Poezii</span>, îngr. şi pref. I.D. Bălan, Bucureşti 1976; <span class="CharOverride-3">Eminescu. Faust</span>,<span class="CharOverride-3"> </span>îngr. Dumitru Cerna, postfaţă Petru Poantă, Cluj-Napoca, 2001.</p>
			<p class="Heuristica___m_RPR"><span class="CharOverride-1">Repere bibliografice:</span> Trivale, <span class="CharOverride-3">Cronici</span>, <span class="CharOverride-3">217–223</span>; Ibrăileanu, <span class="CharOverride-3">Opere</span>, II, <span class="CharOverride-3">257–263</span>; Constantinescu, <span class="CharOverride-3">Scrieri</span>,<span class="CharOverride-3"> </span>II, <span class="CharOverride-3">272–274</span>; Mihail Dragomirescu, <span class="CharOverride-3">Critică</span>, I, Bucureşti, 1927, <span class="CharOverride-3">93–112</span>; Zarifopol, <span class="CharOverride-3">Pentru arta lit</span>., I, <span class="CharOverride-3">56–57</span>, <span class="CharOverride-3">196–204</span>, <span class="CharOverride-3">206</span>; Lovinescu, <span class="CharOverride-3">Scrieri</span>, IV, <span class="CharOverride-3">440–449</span>; Călinescu, <span class="CharOverride-3">Opere</span>,<span class="CharOverride-3"> </span>II, <span class="CharOverride-3">84–87</span>, V, <span class="CharOverride-3">663–665</span>,<span class="CharOverride-3"> </span>VIII, <span class="CharOverride-3">695–700</span>;<span class="CharOverride-3"> </span>Dragomirescu, <span class="CharOverride-3">Sămănătorism</span>, <span class="CharOverride-3">45–47</span>, <span class="CharOverride-3">68–76</span>, <span class="CharOverride-3">140–142</span>; Marcello Camilluci, <span class="CharOverride-3">La vita e l’opera di Panait Cerna</span>, Roma, 1935; Iorga, <span class="CharOverride-3">Oameni</span>, II, <span class="CharOverride-3">89–92</span>; Munteano, <span class="CharOverride-3">Panorama</span>,<span class="CharOverride-3"> 135–138</span>; George Dumitrescu, <span class="CharOverride-3">Poezia lui Cerna</span>, Bucureşti, 1939; Călinescu, <span class="CharOverride-3">Ist. lit.</span> (1941), <span class="CharOverride-3">578–580</span>, <span class="CharOverride-3">Ist. lit.</span> (1982), <span class="CharOverride-3">651–652</span>; Pillat, <span class="CharOverride-3">Tradiţie</span>, <span class="CharOverride-3">214–222</span>; Săndulescu, <span class="CharOverride-3">Pagini</span>, <span class="CharOverride-3">215–222</span>; Aurel Munteanu, <span class="CharOverride-3">Panait Cerna. Viaţa şi opera</span>, Tulcea, 1974; Scarlat, <span class="CharOverride-3">Ist. poeziei</span>, II, <span class="CharOverride-3">183–185</span>; Cioculescu, <span class="CharOverride-3">Itinerar</span>, V, <span class="CharOverride-3">401–405</span>;<span class="CharOverride-3"> Dicţ. esenţial</span>, <span class="CharOverride-3">166–167</span>; <span class="CharOverride-3">Dicţ. analitic</span>, III,<span class="CharOverride-3"> 378–379</span>; Jeco Popov, Valeriu Râpeanu, <span class="CharOverride-3">Panait Stancov Cerna: omul și poetul – Panajot Stanchov Cherna: chovekt i poett</span>,<span class="CharOverride-3"> </span>ed. bilingvă, Sofia – București, 2006; <span class="CharOverride-3">Panait Cerna</span>, îngr. Olimpiu Vladimirov, Constanţa, 2006;<span class="CharOverride-3"> </span>Dumitru Cerna, <span class="CharOverride-3">Panait Cerna</span>, <span class="CharOverride-3">scepticul luminos</span>, Cluj-Napoca, 2009.<span lang="fr-FR">&#9;</span><span class="Semnatura">S.C.</span></p>
			<p class="Heuristica-PRIMUL"><span class="titlu-12">CERNA-RĂDULESCU, Al. [Alexandru] </span>(10.I.1920, Stăneşti, j. Vâlcea – 21.VIII.1990, Bucureşti), gazetar, poet, traducător. Este fiul Elvirei-Ecaterina (n. Rădulescu) şi al lui Gheorghe Cerna, învăţător. Elev de liceu la Craiova (apoi la Râmnicu Vâlcea), a debutat cu versuri la revista şcolară „Ion Maiorescu” (1934), a participat la redactarea unor periodice (între care „Doina”, apărută la Stăneşti în 1935–1938) şi a colaborat la mai multe publicaţii locale. Tot acum a tipărit şi două plachete de versuri imature –<span class="CharOverride-3">Încrustări pe-un strop de rouă</span> (1934) şi <span class="CharOverride-3">Sunt ţăran!</span> (1937), semnate Al. Delacerna. Venit la Bucureşti în 1939, pentru studii universitare, pe care însă nu le termină, îşi începe cariera de ziarist ca reporter la „România”, condusă de Cezar Petrescu; continuă ca secretar de redacţie la „Ordinea” şi „Viaţa”, ca unul din responsabilii paginii de cultură şi artă la „Ultima oră”, redactor la „Universul”, dar şi ca membru în conducerea săptămânalelor „România viitoare” (1944, prim-redactor), „Arta liberă” (1944), „Tribuna Transilvaniei” (1946, prim-redactor) și ca director al cotidianului „Tribuna românească” (1946–1947). A făcut parte din grupările care au înfiinţat periodicele „Albatros” (1941), iar după decenii „Argeş” (1966), „Oltul” (1968), în care a publicat versuri şi articole. A mai fost secretar de redacţie la „Biserica Ortodoxă Română” şi „Ortodoxia” (1949–1965), la „România literară” (1968–1970) şi a colaborat la alte numeroase reviste. O menţiune specială merită cronicile teatrale, precum şi un amplu reportaj din „Ultima oră” (1945), intitulat <span class="CharOverride-3">Pe urmele războiului în Europa Centrală</span>. A semnat şi A.C.R., Arc, Al. Olteanu, Ducu, Sbilţ şi cu alte pseudonime.</p>
			<p class="Heuristica-BASE">Volumul <span class="CharOverride-3">Arbori din ţara promisă</span> (1972), originală şi tensionată combinaţie de memorialistică, istorie şi critică literară, revelează devoţiunea şi recunoştinţa lui <span class="CharOverride-1">C.-R.</span> faţă de personalităţi cu o deosebită relevanţă etică pentru formarea sa: Liviu Rebreanu, N. Iorga, Tudor Arghezi, Gala Galaction. În prim-plan stă preocuparea de a defini trăsătura dominantă a fiecăruia, trăsătură care, dincolo de oscilaţii şi aparente contradicţii, explică şi ordonează totul în jurul unui reper fundamental. Pledoariile, uneori motivate polemic, sunt ţesute din mărturii directe şi citate din scrierile celor evocaţi şi tind să demonstreze unitatea profundă între om şi operă. Alte trei „portrete” – Petre Pandrea, D. Tomescu, C.S. Nicolăescu-Plopşor – sunt contribuţii notabile la cunoaşterea şi actualizarea unor reprezentanţi ai culturii olteneşti. Asemănător ca preocupare şi atitudine cu <span class="CharOverride-3">Arbori din ţara promisă</span>, volumul, editat postum, <span class="CharOverride-3">Ultima invazie</span> (1996) este un amestec de autobiografie şi consideraţii despre situaţia social-politică din anii de la începutul războiului, cu scurte amintiri despre scriitorii cunoscuţi, accentul căzând pe reconstituirea împrejurărilor întemeierii grupului Albatros şi a revistei cu acelaşi nume. Titlul volumului <span class="CharOverride-3">Înainte de proverbe</span> (1978) sugerează principalul filon al poeziei lui <span class="CharOverride-1">C.-R.</span>: celebrarea tradiţiei. Efuziuni lirice şi sugestii metaforice relevă relaţia cu pământul natal a unui eu identificat cu duhul înaintaşilor. Peisajul terestru sau cosmic, rotirea anotimpurilor, roadele câmpului, contactul cu spiritul locului, trăiri intime sunt distilate în imagini animate de lumini şi culori. Proiectate pe acest fundal, meditaţiile asupra timpului, a îmbătrânirii şi morţii îşi atenuează dramatismul. Reprezentări alegorice ale condiţiei poetului afirmă statutul deosebit al acestuia: el plăteşte cu propria fiinţă călătoriile în ficţiune, dar este beneficiarul unor stări de graţie, când poate percepe tainele firii. În ciclul intitulat <span class="CharOverride-3">Fântâni</span> îşi omagiază modelele – Ion Barbu, Lucian Blaga, Tudor Arghezi, Ion Pillat –, dedicându-le ingenioase poeme în spiritul şi stilul fiecăruia. O îndelungată trudă poetică a necesitat şi traducerea întregii creaţii în versuri a lui Charles Baudelaire (publicată în 1991). Împreună cu Ştefan Crudu, <span class="CharOverride-1">C.-R.</span> a mai semnat versiuni din teatrul lui Ludovico Ariosto.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Încrustări pe-un strop de rouă</span>, Râmnicu Vâlcea, 1934; <span class="CharOverride-3">Sunt ţăran!</span>, Stăneşti de Cerna, 1937; <span class="CharOverride-3">Spionaj şi trădare în umbra crucii</span>, Bucureşti, 1948; <span class="CharOverride-3">Reîntregirea bisericii româneşti din Ardeal</span> (în colaborare), Bucureşti, 1948; <span class="CharOverride-3">Legături politice şi religioase româno–ruse</span>, Bucureşti, 1949; <span class="CharOverride-3">Arbori din ţara promisă</span>, Bucureşti, 1972; <span class="CharOverride-3">Înainte de proverbe</span>, Bucureşti, 1978; <span class="CharOverride-3">Ultima invazie</span>, Bucureşti, 1996. <span class="CharOverride-1">Traduceri: </span>Ludovico Ariosto, <span class="CharOverride-3">Comedii</span>, pref. Oana Busuioceanu, Bucureşti, 1982 (în colaborare cu Ştefan Crudu); Charles Baudelaire, <span class="CharOverride-3">Florile răului</span>, Bucureşti, 1991.</p>
			<p class="Heuristica___m_RPR"><span class="CharOverride-1">Repere bibliografice:</span> C.D. Fortunescu, <span class="CharOverride-3">„Sunt ţăran!”</span>, AO, 1937, 89–91; Mircea Iorgulescu, <span class="CharOverride-3">„Arbori din ţara promisă”</span>, LCF, 1972, 53; Val Condurache, <span class="CharOverride-3">„Arbori din ţara promisă”</span>, CRC, 1973, 4; Lucian Raicu, <span class="CharOverride-3">„Arbori din ţara promisă”</span>, RL, 1973, 5; Radu G. Ţeposu, <span class="CharOverride-3">„Înainte de proverbe”</span>, RL, 1979, 1; Gabriela Duda, <span class="CharOverride-3">Sărbătoarea poeziei</span>, RL, 1993, 37; <span class="CharOverride-3">Dicţ. scriit. rom</span>., I, <span class="CharOverride-3">538–539</span>; Mircea Anghelescu, <span class="CharOverride-3">Memorii, memorialişti</span>, LCF, 1996, 16; Z. Ornea, <span class="CharOverride-3">Cenuşa amintirilor</span>, RL, 1997, 3; Popa, <span class="CharOverride-3">Ist. lit.</span>, II, <span class="CharOverride-3">1018</span>.<span class="CharOverride-3"> &#9;</span><span class="Semnatura">C.T.</span></p>
			<div class="_idGenObjectLayout-1">
				<div id="_idContainer032">
					<div id="_idContainer030" class="Basic-Text-Frame">
						<p class="Titlu-Nume-H"><span class="titlu-12">CERNAT, Paul</span> </p>
						<p class="Titlu-mic-DATE">(5.VIII.1972, București), critic şi istoric literar, prozator. </p>
					</div>
					<div id="_idContainer031" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03_DGLR_C_203-313_Mcalinescu-web-resources/image/cernat_paul.png" alt="" />
					</div>
				</div>
			</div>
			<p class="Heuristica-PRIMUL">Este fiul Elisabetei Cernat (n. Popescu), profesoară, și al lui Constantin Cernat, profesor-inginer. A urmat la București Liceul de matematică-fizică „Nicolae Bălcescu” (1986–1990), Facultatea de Știința și Ingineria Materialelor de la Institutul Politehnic (1990–1995) și Facultatea de Litere, specializarea română–franceză (1993–1997), continuată cu studii aprofundate în domeniul literaturii române moderne (1997–1998). În perioada studenției a participat la cenaclul Litere, condus de Mircea Cărtărescu. Din 1998 este cadru didactic asociat la Facultatea de Litere a Universității bucureștene, unde, după titularizare (2001), a avut succesiv gradele de preparator, asistent și lector universitar. În 2012 devine cercetător asociat la Institutul de Istorie și Teorie Literară „G. Călinescu” al Academiei Române. Este doctor în filologie al Universității din București (2007) cu o teză despre avangarda românească, și, din anul 2011, cercetător postdoctoral al Academiei Române, cu un proiect având ca temă existențialismul românesc și „tânăra generație” interbelică. <span class="CharOverride-1">C.</span> a debutat la „Dilema” în 1995 cu un articol de opinie, iar editorial în volumul colectiv <span class="CharOverride-3">În căutarea comunismului pierdut</span> (2001). A fost redactor la „Observator cultural” (2000–2005) și director la „Cuvântul” (2008–2009). A ținut cronica literară la revistele „Vineri” (1998–2000), „Observator cultural” (din 2000), „Bucureștiul cultural” (din 2005), „Dile&#173;mateca” (2005–2008), „22” (2009–2012) și „România literară” (2012). A colaborat la majoritatea revistelor culturale românești, impunându-se drept unul dintre foiletoniștii literari reprezentativi ai celui de-al doilea deceniu postdecembrist. Este căsătorit cu Bianca Burța-Cernat, critic și istoric literar.</p>
			<p class="Heuristica-BASE">Deși a acumulat o producție consistentă de cronicar literar, <span class="CharOverride-1">C.</span> a dovedit încă de la început o înclinație către studiul de tip academic. Foiletonistica autorului reliefează certe veleități monografice, excelând nu doar prin fermitatea judecăților de valoare, ci și prin noutatea interpretărilor, prin precizia încadrărilor și, mai ales, prin frecvența și extensia contextualizărilor. Ce i s-ar putea reproșa, eventual, cronicarului ar fi un anume atașament exclusivist manifestat până la mijlocul anilor 2000 față de formula optzecismului postmodern – fenomen explicabil prin calitatea sa de critic semioficial al cenaclului Litere și verificabil, în afara afinităților din cronici, și prin romanul <span class="CharOverride-3">Războiul fluturilor</span> (2005, în colaborare cu Andrei Ungureanu), care, asemenea lui <span class="CharOverride-3">Teodosie cel Mic </span>de<span class="CharOverride-3"> </span>Răzvan Rădulescu, așază pe scheletul <span class="CharOverride-3">fantasy</span>-ului eroic o pânză deasă de elemente (neo)avangardiste, dar și de aluzii livrești sau contemporane. <span class="CharOverride-1">C.</span> se detașează însă treptat de acest model, fapt probat atât de o deschidere axiologică mai amplă față de generațiile mai vechi și mai noi, cât și de reorientarea sferei sale de interes dinspre critică spre istorie literară. De altfel, această ultimă tendință fusese deja prefigurată de primele „piese” din ciclul „comunist” scris în colaborare cu Ion Manolescu, Angelo Mitchievici și Ioan Stanomir, care oscilează între memorialistica cu inflexiuni socioantropologice și studiul universitar pigmentat cu accente ironice și colocviale – <span class="CharOverride-3">În căutarea comunismului pierdut</span>, <span class="CharOverride-3">O lume dispărută</span> (2004), <span class="CharOverride-3">Explorări în comunismul românesc</span> (I–III, 2004–2008). Factorul biografic e mai pregnant în „autoficțiunea” <span class="CharOverride-3">Supraviețuirea sub un clopot de sticlă</span> din volumul <span class="CharOverride-3">O lume dispărută</span>, unde mixajul de amintiri personale și divagații problematizante conturează o veritabilă copilărie a șoimului/pionierului/utecistului universal, din care nu lipsesc jocurile și bătăile „de epocă”, revistele „Pif”, ritualul „la careu”, folclorul comunist, aporia rockeri versus „depeșari”, demolările și „epopeea națională a cozilor”. În schimb, studiile din tripticul <span class="CharOverride-3">Explorări în comunismul românesc </span>înclină hotărât către cercetarea de factură pozitivă. Se observă încă de acum două tendințe pe care <span class="CharOverride-1">C.</span> le va accentua ulterior: preocuparea pentru personajele, formele și valorile marginale ale vieții literare (fără ca aceasta să genereze în mod programatic revizuiri ostentative) și interesul acordat conexiunilor sociopolitice ale fenomenului literar (fără ca aceasta să pericliteze autonomia discursivă a ultimului). Temele se impun mai degrabă prin decupajul lor insolit decât ca revizuiri interpretative rulate pe subiecte bătătorite: „inițierea comunistă a femeii” (cu aplicație pe dramaturgia Luciei Demetrius), literatura „pentru copii și tineret” (cu aplicație pe proza lui Mircea Sântimbreanu), ascensiunea și decăderea cenaclului Flacăra și a lui Adrian Păunescu, confiscarea mitului eminescian de către aparatul de partid și de stat, compromisurile „festiv-ocazionale” ale poeților consacrați, funcționarea cenzurii în cazul scriitorilor tineri, paraliteratura elevilor, paraliteratura „pentru pace” și „contra inundațiilor”. Volumele de autor ale lui <span class="CharOverride-1">C.</span> confirmă distanțarea programatică de actualitatea imediată, în paralel cu îndepărtarea de cronica literară, practicată din ce în ce mai sporadic. Astfel, <span class="CharOverride-3">Avangarda românească și complexul periferiei. Primul val</span> (2007; Premiul Uniunii Scriitorilor) constituie o lectură în cheie preponderent identitară a scrierilor primilor avangardiști români, pe care autorul o demarează „mergând direct la textele din periodice, [...] schimbând de fiecare dată când e posibil cadrul de interpretare [...] şi – mai ales! – evadând din tradiţionalul literaturocentrism”. Apelând, în general, la o <span class="CharOverride-3">thick description</span> apropiată de metodologia noului istorism, <span class="CharOverride-1">C. </span>citește<span class="CharOverride-1"> </span>publicistica avangardiștilor români din anii ’20 ai secolului trecut nu (doar) ca pe un vehicul al unor principii estetice, ci (şi) ca expresie a unor strategii de legitimare, adică de revendicare, cucerire şi exercitare a puterii. Teza centrală este că, în ciuda preceptelor revoluționare asumate, avangarda românească a continuat să funcționeze de-a lungul deceniului al treilea în virtutea unui mecanism conservator de canonizare, iar eșecul recunoașterii pe plan internațional a reactivat, în cazul său, un „complex al periferiei”, manifestat, pe de o parte, ca un complex de inferioritate față de literaturile occidentale, iar, pe de alta, ca un complex de superioritate față de celelalte literaturi balcanice (sau chiar față de primele, în câteva accese de protocronism <span class="CharOverride-3">avant la lettre</span>). Lucrarea se impune prin reconstituirea minuțioasă a filiației simbolism – avangardă, prin analiza conjuncțiilor și a disjuncțiilor între opțiunile literare și cele politice ale avangardiștilor (ceea ce conduce uneori la descoperirea unor vecinătăți surprinzătoare, precum acelea cu gândirismul și cu „trăirismul”) și prin reabilitarea unor figuri marginale (Alexandru Bogdan-Piteşti sau Jacques G. Costin). Complementar este volumul <span class="CharOverride-3">Modernismul retro în romanul românesc interbelic</span> (2009; Premiul „Lucian Blaga” al Academiei Române), probabil primul demers de revizuire radicală a modernității literare românești inițiat de un reprezentant al tinerei generații de critici afirmați în noul mileniu. Pornind de la teoriile lui Matei Călinescu, Antoine Compagnon și Sorin Alexandrescu, <span class="CharOverride-1">C. </span>detectează „un modernism <span class="CharOverride-3">retrospectiv</span>”, care s-ar opune modernismului „prospectiv, orientat spre inovație și actualitate”, și propune, în consecință, o nouă categorie: „modernismul retro”, caracterizat prin „combinaţia de solidaritate nostalgică şi distanţă critică faţă de convenţiile unei epoci nu demult dispărute [...], asumarea estetă, cu infuzii livreşti, a «desuetudinii» şi a «anacronicului» inclusiv în privinţa formei literare, recuperarea unei atmosfere ce transfigurează – prin poematic, imaginar şi mit – <span class="CharOverride-3">mimesis</span>-ul realist-social, primatul iluziei în faţa realului”. Cu toate acestea, miza centrală pare a fi nu teoretizarea (granițele noii categorii sunt uneori neclare în raport cu modernismul „prospectiv” și cu tradiționalismul), ci reinterpretarea unor opere narative definitorii ale interbelicului românesc din unghiul conceptului propus. Specifică lui <span class="CharOverride-1">C.</span> e mai ales lectura „speculară” a textelor, concretizată prin deprinderea de a extrage un obiect sau un eveniment aparent anodine (ceasornicul și enciclopedia la G. Ibrăileanu, statuia lui Hermes și fotografia la G. Călinescu, deghizarea la Ionel Teodoreanu) și de a le urmări apoi, într-o succesiune de puneri în abis, prin toate compartimentele creației unui autor, de la romane la memorialistică și publicistică. Chiar dacă deocamdată e dificil de estimat succesul unora dintre propunerile de (re)canonizare (cum ar fi <span class="CharOverride-3">La Medeleni</span> de Ionel Teodoreanu sau <span class="CharOverride-3">Locul unde nu s-a întâmplat nimic</span> de Mihail Sadoveanu), cartea are meritul de a oferi o tipologie alternativă la binomul reductiv modernism – tradiționalism.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">În căutarea comunismului pierdut </span>(în colaborare cu Ion Manolescu, Angelo Mitchievici și Ioan Stanomir), Pitești, 2001; <span class="CharOverride-3">O lume dispărută. Patru istorii personale urmate de un dialog cu H.-R. Patapievici </span>(în colaborare cu Ion Manolescu, Angelo Mitchievici și Ioan Stanomir), Iași, 2004; <span class="CharOverride-3">Explorări în comunismul românesc</span>, vol. I–II (în colaborare cu Ion Manolescu, Angelo Mitchievici și Ioan Stanomir), Iași, 2004–2005, vol. III (în colaborare cu Angelo Mitchievici și Ioan Stanomir), Iași 2008; <span class="CharOverride-3">Războiul fluturilor </span>(în colaborare cu Andrei Ungureanu), Iași, 2005; <span class="CharOverride-3">„Contimporanul”. Istoria unei reviste de avangardă</span>, București, 2007; <span class="CharOverride-3">Avangarda românească și complexul periferiei. Primul val</span>, București, 2007; <span class="CharOverride-3">Modernismul retro în romanul românesc interbelic</span>, București, 2009.</p>
			<p class="Heuristica___m_RPR"><span class="CharOverride-1">Repere bibliografice:</span> Lefter, <span class="CharOverride-3">Critica</span>,<span class="CharOverride-3"> 411–413</span>; Sanda Cordoş, <span class="CharOverride-3">Memoria ornitorincilor</span>, ALA, 2004, 738; Cristea-Enache, <span class="CharOverride-3">București, 406–414</span>; C. Rogozanu, <span class="CharOverride-3">Agresiuni, digresiuni</span>,<span class="CharOverride-3"> </span>Iași, 2006, <span class="CharOverride-3">183–188</span>;<span class="CharOverride-3"> </span>Ion Pop, <span class="CharOverride-3">O nouă carte despre avangardă</span>, ST, 2007, 10–11; Alex. Goldiş, <span class="CharOverride-3">O avangardă bovarică</span>, „Bucureştiul cultural”, 2007, 13; Andrei Terian, <span class="CharOverride-3">Împotriva literaturocentrismului</span>, CLT, 2007, 150; Al. Cistelecan, <span class="CharOverride-3">Consemne</span>, VTRA, 2008, 1–2; Marin Mincu, <span class="CharOverride-3">Puţină „avangardologie”</span>, CU, 2008, 6; Teodora Dumitru, <span class="CharOverride-3">Trucuri pentru romanul vintage</span>, CLT, 2010, 262; Nicoleta Sălcudeanu, <span class="CharOverride-3">Privind înapoi, modernismul</span>, CLT, 2010, 290.&#9;<span class="Semnatura">A.T.</span></p>
			<p class="Heuristica-PRIMUL"><span class="titlu-12">CERNEA, Gheorghe</span> (29.X.1898, Bucureşti – 29.III.1965, Paloş, j. Braşov), culegător de folclor. Este fiul Mariei şi al lui Gheorghe Cernea, agricultori. După ce urmează Liceul „Andrei Şaguna” din Braşov, cursu&#173;rile de vară pentru învăţători la Sălişte şi Deva şi pe cele ale Şcolii Normale din Sibiu (1922–1924), funcţionează ca învăţător în Platoneşti şi Bârsău (judeţul Hunedoara), la Cobor, Roadeş şi Paloş (judeţul Braşov) până în 1928, când demisionează, pentru a se consacra activităţii folcloristice. Va face temniţă la Aiud (1948–1953). Regiunea Cohalmului, din fostul judeţ Târnava Mare, şi-a găsit în el un asiduu cercetător, care a cules creaţii folclorice, a organizat expoziţii etnografice şi intenţiona să consacre zonei o monografie: <span class="CharOverride-3">Sate târnăvene din ţinutul Rupea-Cohalm. </span></p>
			<p class="Heuristica-BASE"><span class="CharOverride-1">C.</span> a editat un număr apreciabil de mici colecţii (începând din 1929 cu <span class="CharOverride-3">Floricele din jurul Cohalmului</span>) de o mare diversitate tematică. Comentând una dintre ele, poetul Dan Botta afirma că versurile cuprinse aici „sunt numai lirism. Poezie de iubire plină de înduioşare, de sensul viu al naturii”, poezie culeasă de la femei, „poeme de pasiune vie, de iubire şi gelozie”, strigături „cari relevă un admirabil simţ al umorului, observaţie pătrunzătoare, subtilitate”. Cele mai semnificative şi ample culegeri îi apar în ultimii ani de viaţă – <span class="CharOverride-3">Poezii populare din sudul Ardealului-Târnave, Cântecele Rozaliei Cernea</span> şi <span class="CharOverride-3">Nunta la Paloş</span> (1962), iar postum, <span class="CharOverride-3">Comori din Ardeal</span> (1966). Dacă în majoritatea culegerilor sale cântecele de nuntă, bocetele sunt de mare autenticitate folclorică, multe dintre cântecele Rozaliei Cernea, sora sa, sunt de fapt piese personale ale unei cântăreţe populare.</p>
			<p class="Heuristica___mici"><span class="CharOverride-1">Culegeri:</span> <span class="CharOverride-3">Floricele din jurul Cohalmului</span>, Bucureşti, 1929; <span class="CharOverride-3">Flori sibiene</span>, Sibiu, 1941;<span class="CharOverride-3"> Poezii populare din sudul Ardealului-Târnave, Cântecele Rozaliei Cernea,</span> <span class="CharOverride-3">Nunta la Paloş</span>, în <span class="CharOverride-3">Folclor din Transilvania</span>, II, îngr. Ioan Şerb, Bucureşti, 1962, <span class="CharOverride-3">5–195</span>; <span class="CharOverride-3">Comori din Ardeal</span>, în <span class="CharOverride-3">Folclor din Transilvania</span>, IV, îngr. Dumitru Lazăr, pref. Mihai Pop, Bucureşti, 1966.</p>
			<p class="Heuristica___m_RPR"><span class="CharOverride-1">Repere bibliografice:</span> Ovidiu Bârlea, <span class="CharOverride-3">Gheorghe Cernea</span>, REF, 1965, 4; Dan Botta, <span class="CharOverride-3">Scrieri</span>, IV, îngr. Dolores Botta, Bucureşti, 1968, <span class="CharOverride-3">364–366</span>; Constantin Catrina,<span class="CharOverride-3"> Poeta Târnavelor: Rozalia Cernea</span>, „Albina”, 1968, 1045; Ioan Popa, <span class="CharOverride-3">Moştenirea lui Gheorghe Cernea</span>, GT, 1995, 1593; <span class="CharOverride-3">Gheorghe Cernea</span>. <span class="CharOverride-3">1898–1965</span>,<span class="CharOverride-3"> </span>îngr. şi pref. Alexandru-Nicolae Teodoreanu, Ploieşti, 2003; Datcu, <span class="CharOverride-3">Dicţ. etnolog.</span>, <span class="CharOverride-3">217–218. &#9;</span><span class="Semnatura">I.D.</span></p>
			<p class="Heuristica-PRIMUL"><span class="titlu-12">CERNEŢ, Laurenţiu</span> (11.V.1931, Cerneţi, j. Mehedinţi – 25.V.2008, Timişoara), prozator, poet. Este fiul Teodorei (n. Tudorănescu) şi al lui Victor Bobleanţă, preot. A urmat Liceul Militar „D.A. Sturdza” din Craiova (1942–1943), Liceul „Traian” din Turnu Severin (1945–1949), liceul seral la Timişoara (1950–1951) şi a absolvit în 1973, la cursuri fără frecvență, Facultatea de Filologie timişoreană, secția română–franceză. În ultima clasă de liceu e arestat şi, cu o scurtă întrerupere (1951–1952), multă vreme este deţinut în diverse lagăre şi închisori pentru „uneltire împotriva ordinii sociale”. Eliberat, practică diverse meserii: bibliograf, lucrător ceferist, om de serviciu, contabil, profesor. Între 1971 și 1979 este redactor la revista „Orizont”. Debutează publicistic în 1958 la „Scrisul bănățean”, iar editorial în 1966 cu volumul de schiţe şi povestiri <span class="CharOverride-3">Omul de un milion</span>. Este premiat de Asociaţia Scriitorilor din Timişoara pentru <span class="CharOverride-3">Amintiri inventate </span>şi pentru <span class="CharOverride-3">Iubirea, Chiajna şi eu. Mărirea şi decăderea lui Alior Sfoiag</span>, publicate în 1978. De asemenea, a primit Premiul de Excelenţă (1997, 1999) și Diploma de Onoare Opera Omnia (2001) din partea Uniunii Scriitorilor, Filiala Timişoara.</p>
			<p class="Heuristica-BASE">Proza lui <span class="CharOverride-1">C. </span>se axează pe descrierea şi căutarea de semnificaţii în lumea faptului mărunt, a existenţelor mediocre sau ratate. Scriitorul are, în ciuda aparent insignifiantelor subiecte – aventurile erotice ale unui contabil în <span class="CharOverride-3">Experienţele lui Ionete</span> (1967), viața de șantier în romanul <span class="CharOverride-3">Arșița</span> (1968), atmosfera de provincie în alt roman, <span class="CharOverride-3">Câteva luni de trăit</span> (1971) –, un spirit de observaţie care radiografiază banalitatea și comicul unor momente și conştiinţe. De la <span class="CharOverride-3">Amintirile unui mincinos</span> (1974) până la <span class="CharOverride-3">Cartierul sonor</span> (1989), prozele scurte sunt „construite pentru sprijinirea unei viziuni umoristice, pretextele fiind mitologice, fantastice, enciclopedice, istorice” (Marian Popa). Ultimele romane revin la existenţe ratate, fie din rațiuni de inaderență interioară, precum în <span class="CharOverride-3">Iubiri paralele</span> (1987), având în centru un cuplu de scriitori, fie din motive politice, precum în <span class="CharOverride-3">Privind peste umăr</span> (1990), valorificare a experienței carcerale, fie din cauza platitudinii vieţii cotidiene, ca în <span class="CharOverride-3">Voia Domnului </span>(1999), cronică a unui sat oltenesc pornind de la tribulațiile erotice casnice ale unui preot. Deși o anumită înzestrare dramaturgică se observă în mai toate prozele sale, unde limbajul e alert, dialogul abundă, iar spiritul colocvial e dominant, cele câteva încercări dramatice ale lui <span class="CharOverride-1">C. </span>– <span class="CharOverride-3">Cireşică şi visele</span>, reprezentată la Teatrul de Stat din Arad în 1972, fiind cea mai semnificativă – nu au vigoarea necesară confruntării cu publicul. Caracteristici stilistice permanente sunt umorul, satira, şarja, ambiguitatea expresiei. <span class="CharOverride-1">C.</span> a abordat și genul liric în placheta <span class="CharOverride-3">Ludice</span> (1997). Cum remarca Al. Ruja, „ironie și glumă, îndoială și recluziune, durere și iritare, frustrare și exasperare se întâlnesc într-o poezie aflată sub semnul jocului”.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Omul de un milion</span>, pref. Valeriu Râpeanu, Bucureşti, 1966; <span class="CharOverride-3">Experienţele lui Ionete</span>, Bucureşti, 1967; <span class="CharOverride-3">Arşiţa</span>, Bucureşti, 1968; <span class="CharOverride-3">Câteva luni de trăit</span>, Bucureşti, 1971; <span class="CharOverride-3">Amintirile unui mincinos</span>, Timişoara, 1974; <span class="CharOverride-3">La un pas de centrul pământului. Chipuri și suflete din valea Jiului</span> (în colaborare cu D. Dem. Ionaşcu), Bucureşti, 1975; <span class="CharOverride-3">Draga noastră preşedintă. Bărbatul la 30 de ani</span>, Bucureşti, 1976; <span class="CharOverride-3">Un car de suflet</span>, Timişoara, 1977; <span class="CharOverride-3">Amintiri inventate</span>, Bucureşti, 1978; <span class="CharOverride-3">Iubirea, Chiajna şi eu. Mărirea şi decăderea lui Alior Sfoiag</span>, Bucureşti, 1978; <span class="CharOverride-3">Mic dicţionar de subiecte comice</span>, Timişoara, 1979; <span class="CharOverride-3">Idei-de-gata</span>, Bucureşti, 1981; <span class="CharOverride-3">Moda jurnalelor</span>, Bucureşti, 1982; <span class="CharOverride-3">Primul trimestru</span>, Timişoara, 1983; <span class="CharOverride-3">Salt în mâine</span>, Bucureşti, 1984; <span class="CharOverride-3">Peştişorul Geo şi ceilalţi</span>, Timişoara,1986; <span class="CharOverride-3">Iubiri paralele</span>, Timişoara, 1987; <span class="CharOverride-3">Cartierul sonor</span>, Bucureşti, 1989; <span class="CharOverride-3">Privind peste umăr</span>, Bucureşti, 1990; <span class="CharOverride-3">Evadare din paradis</span>, Timişoara, 1993; <span class="CharOverride-3">Jocul de-a Robinson</span>, Timişoara, 1997; <span class="CharOverride-3">Ludice</span>, Turnu Severin, 1997; <span class="CharOverride-3">Voia Domnului,</span> Timişoara, 1999.</p>
			<p class="Heuristica___m_RPR"><span class="CharOverride-1">Repere bibliografice: </span>Nicolae Manolescu, <span class="CharOverride-3">Conformismul şi inconformismul prozei</span>, CNT, 1966, 36; Eugenia Tudor, <span class="CharOverride-3">„Omul de un milion”</span>, GL, 1967, 1; Magdalena Popescu, <span class="CharOverride-3">„Arşiţa”</span>, GL, 1968, 33; Viola Vancea, <span class="CharOverride-3">„Câteva luni de trăit”</span>, RL, 1971, 50; Cornel Ungureanu, [<span class="CharOverride-3">Laurenţiu Cerneţ</span>], O, 1972, 1, 1974, 43, 1979, 7, 1980, 1, 1982, 11, 39, 1989, 10, 1991, 22, 1997, 11; Eugen Dorcescu, [<span class="CharOverride-3">Laurenţiu Cerneţ</span>], O, 1976, 33, 1977, 46; Sorin Titel, <span class="CharOverride-3">Divertisment şi umor negru</span>, RL, 1979, 14; Radu Ciobanu, <span class="CharOverride-3">„Moda jurnalelor”</span>, TR, 1983, 4; Voicu Bugariu, <span class="CharOverride-3">„Salt în mâine”</span>, LCF, 1985, 43; Ruja, <span class="CharOverride-3">Parte</span>, I, <span class="CharOverride-3">118–126</span>, II, <span class="CharOverride-3">23–29</span>; <span class="CharOverride-3">Dicţ. scriit. rom.</span>, I, <span class="CharOverride-3">539–540</span>; Al. Ruja, <span class="CharOverride-3">Laurențiu Cerneț</span>, în <span class="CharOverride-3">Dicț. Banat</span>, <span class="CharOverride-3">150–155</span>; Corina Dumitru, <span class="CharOverride-3">Laurenţiu Cerneţ: schiţă de portret literar</span>, Bucureşti, 2006; Popa, <span class="CharOverride-3">Ist. lit.</span>, II, <span class="CharOverride-3">928</span>. &#9;<span class="Semnatura">L.P.B.</span></p>
			<p class="Heuristica-PRIMUL"><span class="titlu-12">CERNOV, Alexandrina</span> (24.XI.1943, Hotin), filolog, istoric literar. Este fiica Valentinei (n. Koftiuk) şi a lui Grigore Grecu, mecanic. A urmat la Bucureşti școala medie, absolvită în 1961, iar în 1961–1962 este studentă la Facultatea de Filologie a Universităţii bucureştene. În anul următor se transferă la Universitatea din Cernăuţi, terminând Facultatea de Filologie, în 1966, unde îşi va susţine şi doctoratul, în 1989. Din 1964 lucrează la Redacţia emisiunilor în limba română la televiziunea din Cernăuţi, iar în 1971 devine cadru didactic la Catedra de filologie română şi clasică a Universităţii cernăuţene. Este membru fondator şi director executiv al Editurii „Alexandru cel Bun” (din 1996) şi redactor-şef al revistei trimestriale de istorie şi cultură „Glasul Bucovinei”. În 2012 a înfiinţat, împreună cu alţi intelectuali români, o bibliotecă românească la Cernăuţi. A mai fost, între 1989 şi 1994, vicepreşedintă şi ulterior preşedintă a Societăţii pentru Cultura Românească „Mihai Eminescu” din Cernăuţi, iar din 1999 membră în diverse organisme care studiază situaţia grupurilor minoritare din Ucraina. În 1992 devine membră de onoare a Academiei Române. A primit, din partea statului român, Ordinul Serviciul Credincios în grad de Ofiţer.</p>
			<p class="Heuristica-BASE">În activitatea ştiinţifică şi culturală două sunt componentele urmărite de <span class="CharOverride-1">C</span>.<span class="CharOverride-1"> </span>Prima are un caracter predominant didactic, răspunzând necesităţilor speciale ale învăţământului în limba română din Ucraina și constând din alcătuirea a numeroase manuale de limba şi literatura română care se adresează învăţământului preuniversitar. Totodată, atenţia i s-a îndreptat spre domenii precum istoria literaturii, statutul limbii române în Ucraina, traductologie, comparatism, ca domenii ce pot completa informaţia strict didactică: cultivarea valorilor naţionale (<span class="CharOverride-3">Pentru o istorie a culturii şi literaturii române din Bucovina, Cultura – componentă esenţială a existenţei şi conştiinţei româneşti </span>ş.a.), viaţa şi opera lui M. Eminescu (<span class="CharOverride-3">Eminescu. Formarea personalităţii</span>), motive şi teme comune la scriitori români şi la cei ruşi sau sârbi (<span class="CharOverride-3">Nuşici şi Caragiale – studiu tipologic</span>, <span class="CharOverride-3">Ion</span> <span class="CharOverride-3">Druţă şi A.P. Cehov,</span> <span class="CharOverride-3">Caracteristicile istorico-comparative ale prozodiilor ruse şi române</span> ş.a.) sau literatura populară (<span class="CharOverride-3">Studiul comparativ al baladelor româneşti, moldoveneşti şi al dumelor ucrainene despre năvălirile turco-tătare</span>), traducerile ca mijloc de contact cultural şi literar (<span class="CharOverride-3">Despre procesul traducerii, Traduceri din opera lui Ion Druţă în limba ucraineană</span>) sau interferențele dintre planul istoric şi cel literar (<span class="CharOverride-3">Istoria și istorismul în opera lui Ion Druță</span>). <span class="CharOverride-1">C.</span> s-a ocupat, de asemenea, cu rezultate notabile, de statutul limbii române în Ucraina, fiind autoarea unor articole asupra interferenţelor lingvistice şi culturale specifice vorbitorilor de limbă română sau privind păstrarea conştiinţei proprii şi promovarea valorilor tradiţionale (<span class="CharOverride-3">Studiul limbii române în şcolile cu limba de predare română din regiunea Cernăuţi</span>, <span class="CharOverride-3">Mit şi identitate naţională românească în spaţiul nord-bucovinean</span>, <span class="CharOverride-3">Lupta pentru limba română </span>ş.a.). Apărute îndeosebi în „Glasul Bucovinei”, dar şi în periodice cernăuţene precum „Zorile Bucovinei”, „Plai românesc”, „Libertatea cuvântului”, „Concordia”, „Arcaşul”, în „Limbă şi literatură moldovenească” sau în „Limba română” de la Chişinău, în „Creaţia populară şi etnografia” de la Kiev şi în „Analele Bucovinei”, contribuţiile sunt caracterizate de comentariul personal, solid argumentat, conturând convingător profilul unui intelectual dedicat valorizării identităţii culturale a comunităţii româneşti din Ucraina. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Cernăuți.1408–2008 – Chernovtsy.1408 –2008</span> (în colaborare cu Ilie Luceac), ed. bilingvă, cu fotografii de Mihai Cratofil, tr. Samuel Onn și Mariana Koch, București, 2008. <span class="CharOverride-1">Ediţii: </span>Constantin Loghin, <span class="CharOverride-3">Istoria literaturii române din Bucovina. 1775–1918</span>, Cernăuți, 1996; M. Eminescu, <span class="CharOverride-3">Poezii, poeme</span>, I–II, Cernăuţi, 2005; Vasile Alecsandri, <span class="CharOverride-3">Poezii</span>, Cernăuţi, 2005; Valeriu Zmoşu, <span class="CharOverride-3">Un sat bucovinean de pe valea Siretului: Pătrăuţii de Jos. Mărturii spirituale</span>, Cernăuţi, 2006; <span class="CharOverride-3">Pagini alese din literatura română şi universală</span>, Cernăuţi, 2008 (în colaborare cu Ilie Luceac).</p>
			<p class="Heuristica___m_RPR"><span class="CharOverride-1">Repere bibliografice:</span> Ilie Traian, <span class="CharOverride-3">Nouă ne cam lipseşte conştiinţa identităţii etnice</span> (interviu cu Alexandrina Cernov), ALA, 2002, 643; Satco, <span class="CharOverride-3">Encicl. Bucovinei</span>, I, <span class="CharOverride-3">216</span>; Rusu, <span class="CharOverride-3">Membrii Academiei</span>, <span class="CharOverride-3">181</span>; Eugenia Guzun, <span class="CharOverride-3">Alexandrina Cernov</span>, RR, 2005, 2. <span class="CharOverride-3">&#9;</span><span class="Semnatura">O.I</span><span class="Semnatura">.</span></p>
			<p class="Heuristica-PRIMUL"><span class="titlu-12">CESEREANU, Domiţian</span> (11.I.1935, Copru, j. Cluj), critic literar. Este fiul Veturiei (n. Mureşan) şi al lui Vasile Cesereanu, preot. Urmează şcoala primară în satul natal, apoi gimnaziul la Bistriţa şi liceul la Năsăud, absolvit în 1953, când se înscrie la Facultatea de Filologie a Universităţii din Bucureşti, pe care o termină în 1958. A lucrat ca redactor la „Tribuna” (1959–1960), secretar literar la Teatrul de Stat din Turda (1960–1964), apoi redactor la „Steaua” şi din nou la „Tribuna” (până în 1997). Debutează în 1958, la Radio Bucureşti, cu note de lectură şi, în acelaşi an, în „Viaţa românească”, la rubrica „Miscellanea”. Debutul său editorial îl reprezintă volumul <span class="CharOverride-3">Arghezi şi folclorul</span> (1966). A mai colaborat, folosind şi pseudonimul C.D. Teodosiu, la „Luceafărul”, „Gazeta literară”, „România literară”, „Revista română” (ediţiile în limbi străine), „Convorbiri literare”, „Almanahul «Tribuna»”. A semnat prefeţe şi studii introductive la ediţii din operele unor scriitori români, comentarii despre personalităţi importante ale culturii româneşti (Constantin Brâncuşi) şi studii de folclor (<span class="CharOverride-3">Folclor în Ţara Zarandului</span>, 1962, în colaborare cu Ioan Şerb).</p>
			<p class="Heuristica-BASE">În <span class="CharOverride-3">Arghezi şi folclorul</span>, lucrare considerată o contribuţie importantă la bibliografia critică argheziană, <span class="CharOverride-1">C.</span> nu caută să depisteze „influenţe” directe, „izvoare” precise, probate factologic, ci relevă analogii între câteva modalităţi de construcţie proprii marelui poet şi cele proprii speciilor folclorice, de la doină la blestem, descântec, ghicitoare. Următoarele două volume sunt de „critică a criticii”. În <span class="CharOverride-3">Permanenţe ale criticii</span> (1968) sunt vizate – cu referire la dezbaterile care agitau lumea literară în epocă – chestiuni de natură teoretico-ideologică privind statutul şi specificul criticii literare, metodele şi obiectivele acesteia. În general, dar mai ales în contextul momentului, titlurile eseurilor de aici sunt elocvente prin ele însele: <span class="CharOverride-3">Critica şi sociologismul mecanic, O discuţie despre realism, Critica stilistică, Permanenţa criteriului estetic, Critică şi creaţie, Critica sincronică, Critică şi diferenţiere. </span>Subiectele astfel delimitate sunt abordate pregnant, sub semnul ponderaţiei dialectice, fără exces de cazuistică şi cu ştiinţa formulării concluziilor, pe cât de nuanţate, pe atât de limpezi şi convingătoare. Spirit disociativ şi echilibrat, <span class="CharOverride-1">C.</span> dovedeşte aplicaţie pentru ideologia literară. Consideraţiile conţin aserţiuni care, cu trecerea anilor, pot părea banalizate – ori prea reţinute –, dar care vădeau o binevenită combativitate, inteligent „autoprotejată”, la adresa derivei ultrapolitizate şi vulgar sociologizante a criticii din perioada 1948–1960, a dominaţiei realismului socialist. Ele au contribuit, alături de alte demersuri similare, la normalizarea (limitată, desigur, dar totuşi accentuată) a statutului şi rostului criticii literare ca activitate specifică, distinctă de propaganda şi publicistica de partid. Era epoca reconsiderării factorului estetic în evaluarea literaturii, a redefinirii raportului dintre ideologie (politică) şi artă, a renunţării şi chiar a denunţării sociologismului din anii ’50, la adresa căruia, în spiritul de deschidere propriu sfârşitului deceniului al şaptelea, <span class="CharOverride-1">C.</span> lansează un atac violent, dar formulat cu urbanitate, uneori cu ironie. Astfel, vorbeşte cu dezinvoltură de „exegezele primitive ale criticii sociologizante”, calificate ca „subculturale”; citează ca pe o aberaţie o mai veche afirmaţie a lui Mihai Novicov despre excelenţa cărţii <span class="CharOverride-3">Mitrea Cocor</span> în cadrul operei sadoveniene; ridiculizează pur şi simplu o „broşură” a lui I. Vitner, care fusese cândva unul dintre textele „vulgatei” politicii oficiale în materie de cultură („Răsfoim azi o broşură cum este <span class="CharOverride-3">Critica criticii</span> de Ion Vitner, apărută în 1950, şi... ne amuzăm!”). În <span class="CharOverride-3">Ipostaze</span> (1970) <span class="CharOverride-1">C.</span> a adunat tot texte de critică a criticii. Un volum de versuri, <span class="CharOverride-3">Celălalt</span> (1982), eclectic şi livresc, nu a stârnit ecouri deosebite.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Arghezi şi folclorul</span>, Bucureşti, 1966; <span class="CharOverride-3">Permanenţe ale criticii</span>, Bucureşti, 1968; <span class="CharOverride-3">Ipostaze</span>, Cluj, 1970; <span class="CharOverride-3">Celălalt</span>, Cluj-Napoca, 1982.</p>
			<p class="Heuristica___m_RPR"><span class="CharOverride-1">Repere bibliografice:</span> Mircea Ciobanu, <span class="CharOverride-3">Note de lector</span>, „Scânteia”, 1966, 7108; Dumitru Micu, <span class="CharOverride-3">Periplu</span>, GL, 1967, 21; Mihai Ungheanu, <span class="CharOverride-3">„Permanenţe ale criticii”</span>, LCF, 1969, 4; Ov. S. Crohmălniceanu,<span class="CharOverride-3"> „Permanenţe ale criticii”</span>, RL, 1969, 9; Nicolae Manolescu, <span class="CharOverride-3">„Ipostaze”</span>, CNT, 1970, 50; Adrian Marino, <span class="CharOverride-3">Opinii. Aspecte critice</span>,<span class="CharOverride-3"> </span>TR, 1970, 53; Alexandru George, <span class="CharOverride-3">Marele Alpha</span>, Bucureşti, 1970, <span class="CharOverride-3">45–53</span>; Florin Mihăilescu,<span class="CharOverride-3"> „Ipostaze”</span>, VR, 1971, 5; Cristian Moraru, <span class="CharOverride-3">„Celălalt”</span>, RL, 1983, 29; <span class="CharOverride-3">Dicţ. scriit. rom.</span>, I, <span class="CharOverride-3">540–541</span>;<span class="CharOverride-3"> </span>Poantă, <span class="CharOverride-3">Dicţ. poeţi</span>, <span class="CharOverride-3">54–55</span>; Popa, <span class="CharOverride-3">Ist. lit.</span>, II, <span class="CharOverride-3">1072</span>. &#9;<span class="Semnatura">N.Br.</span></p>
			<p class="Heuristica-PRIMUL"><span class="titlu-12">CESEREANU, Ruxandra </span>(17.VIII.1963, Cluj), poetă, prozatoare, eseistă. Este fiica Aurorei Cesereanu (n. Mitrică), profesoară, şi a scriitorului Domiţian Cesereanu. Din 1985, când îşi încheie studiile la Facultatea de Filologie a Universităţii clujene, secţia română–spaniolă, este profesoară de limba şi literatura română la Năsăud, Bistriţa şi Avrig. Lucrează o vreme în presa cotidiană şi audiovizuală locală, apoi, în 1991, devine redactor la revista „Steaua”. Își ia doctoratul în filologie în 1997 cu teza <span class="CharOverride-3">Infernul concentraţionar reflectat în conştiinţa românească</span>. A fost cadru didactic la Catedra de Jurnalism de la Facultatea de Științe Politice, Universitatea „Babeş–Bolyai”. În prezent este conferențiar la Facultatea de Litere din Cluj-Napoca, Catedra de literatură comparată. Din 2001 este membră a Centrului Interdisciplinar de Cercetare a Imaginarului „Phantasma”, în cadrul aceleiaşi facultăţi, unde susţine şi ateliere de scriere creativă. În studenţie a fost redactor la „Echinox”. Debutează în 1981, cu poezii, la „Tribuna”, iar în 1985 participă la volumul colectiv <span class="CharOverride-3">Alfa</span> cu grupajul de poeme <span class="CharOverride-3">Amiaza mare</span>. Mai colaborează la „Pro Didactica”, „Pro Europa”, „Orizont”, „Memoria”, „România literară”, „Observator cultural”, „Caietele Echinox”, „Convorbiri literare”, „Romanian Review”, „Contrafort” ş.a. În domeniul filmului, e autoarea eseului artistic de scurtmetraj <span class="CharOverride-3">Treisprezece biserici</span> (TVR Cluj, 1998) şi a eseului documentar (realizat împreună cu Doru Pop) <span class="CharOverride-3">Memorie, oroare, supravieţuire</span> (2008). Este căsătorită cu scriitorul Corin Braga.</p>
			<p class="Heuristica-BASE">În 1989 <span class="CharOverride-1">C. </span>publică microromanul <span class="CharOverride-3">Călătorie prin oglinzi</span>, în care realitatea mundană este văzută ca o răsfrângere a esenţelor şi a evenimentelor plănuite într-o altă lume, demonică şi paralelă, cele două lumi care se oglindesc perfect fiind intermediate de îngeri căzuţi. Atmosfera tenebroasă a prozei se infuzează şi în cele trei volume de poezie pe care <span class="CharOverride-1">C.</span> le semnează în răstimp de doi ani: aceeaşi tentaţie a căderii, a răsfrângerii inverse, regresive. În <span class="CharOverride-3">Zona vie</span> (1993) atmosfera crepusculară, impregnată de vestiri demonice, este aceea a unei evanghelii negre (<span class="CharOverride-3">Linişte de argint</span>), unde Mântuitorul îşi vede sinele nemântuit prin revelaţie şi sacrificiu (<span class="CharOverride-3">Demenţe XXIX</span>), iar Tatăl pogoară din cer lângă o mamă „cu tâmple roşii”, ca într-o alegorie alchimică tenebroasă. Poezia din <span class="CharOverride-3">Grădina deliciilor</span> (1993), parcă mai puţin subiectivizată, a fost văzută de critici ca prelungire a unor filoane expresioniste, suprarealiste sau dadaiste sau ca expresie a unor nevroze tipic bacoviene, după un scenariu de film-dezastru. Sursa primă a inspiraţiei pare a fi un tablou al lui Hieronymus Bosch. <span class="CharOverride-1">C.</span> propune un adevărat antimanifest liric al cărui principal temei este tendinţa schizoidă de a cuprinde în propriul trup un univers disolut („zare stearpă”). Poeziile din <span class="CharOverride-3">Cădere deasupra oraşului </span>(1994) se vădesc un ciclu al transformării eului poetic („femeia scrib” – „femeia cruciat”), care acum contemplă timpul sub semnul infailibilităţii morţii şi îl caută pe Dumnezeu în oraşul Cluj, un Ierusalim infernal. La începutul anilor ’90 <span class="CharOverride-1">C.</span> a pus, împreună cu Corin Braga, bazele unei grupări „neoonirice”, prelungind pe o linie psihanalitic-abisală ideile grupului oniric din anii ’60 (va publica şi un manifest „delirionist”). Marcat livresc, neoonirismul are un caracter nocturn, fantasmatic şi psihedelic, deliberat „delirant”, dar aflat dincolo de experienţele suprarealiste, atingând, teoretic, zone ale culturii <span class="CharOverride-3">new age</span> şi ale şamanismului voodoo. Poeta va multiplica, livresc, măştile sinelui, în cel puţin două volume de versuri ulterioare: <span class="CharOverride-3">Veneţia cu vene violete. Scrisorile unei curtezane</span> (2001) şi <span class="CharOverride-3">Kore-Persefona</span> (2004), unde proiecţia mitologică de sine este etalată estetizant, ca într-un deghizament cochet. Autoproiecţiile feminităţii sunt derulate altfel în <span class="CharOverride-3">Coma</span> (2008), cu voluptăţi de colecţionară, dar cu aceeaşi cochetărie demonstrativă. Eseul <span class="CharOverride-3">Călătorie spre centrul Infernului. Gulagul în conștiința românească</span> (1998) înregistrează ipostazele literare româneşti ale Gulagului, „termen-efigie” pentru lagăr, închisoare, exil sau deportare, pornind de la „modelul” sovietic al amintirilor de detenţie, autorul „prototipal” fiind Alexandr Soljeniţîn<span class="CharOverride-3">. </span>Intenţia fiind aceea de a evita ficţionalul şi literaturizarea faptelor, demersul este în bună măsură al istoricului, ajutat de critică, sociologie, antropologie şi, nu rareori, de psihologie. Revenită la proză, <span class="CharOverride-1">C.</span> îşi asumă, în acord cu moda sexualistă, dar şi sub influenţa prozei lui Mircea Cărtărescu sau a <span class="CharOverride-3">Exuviilor</span> Simonei Popescu, o variantă fastuos-barocă şi totodată „exotică” a sexualităţii, experimentate de la distanţă în trei călătorii: la Paris, la New York şi în Creta (echivalată cu „propriul corp”) împreună cu soţul ei, numit aici Korin sau Cobra. Fiecare secvenţă componente intră în dialog cu diferite modele livreşti ca într-un imens <span class="CharOverride-3">sex shop</span> cultural, cu pagini atractive, într-un ansamblu totuși „prolix, […] uneori până la lehamite” (Dan C. Mihăilescu), dominat de poza de „preotează a erosului”. <span class="CharOverride-3">Nebulon</span> (2005) evoluează ca un <span class="CharOverride-3">fantasy</span> medieval, cu personaje de basm aflate în căutarea unui ţinut misterios, fantasmatic, ezoteric, developând o viziune poetică foarte personală asupra căutării Graalului; încărcată de referinţe livreşti jucate, naraţiunea e sabotată, „autenticist”, de inserturi metaliterare, dezvăluind proiectul de scriere creativă aflat la baza Poveştii, şi de fragmente autobiografice din copilăria şi adolescenţa autoarei de pe copertă. Se regăsesc, în rest, temele obsedante ale scriitoarei: călătoria, feminitatea polimorfă, între altele, prezente şi în mai ironicul <span class="CharOverride-3">Angelus</span> (2010), unde secvenţialitatea măştilor feminine se proiectează indefinit în universul <span class="CharOverride-3">world wide web</span>-ului (autoarea are şi un blog în care-şi joacă aceste fantasme livreşti). Împărţită în fragmente proliferante, cartea e bântuită de o tripletă de îngeri moderni, care intervin maliţios în toate straturile societăţii unei urbe imaginare („Metropola” din „fostul imperiu”). Aluziile computeristice se îmbină mereu cu cele livreşti: predomină, pe lângă angelologie, demonologia bulgakoviană, dar şi trimiterile la filmul <span class="CharOverride-3">Călăuza</span> al lui Andrei Tarkovski. Miza metafizică rămâne doar enunţată, sufocată de ostentaţia demonstrativă a unui didacticism afectat, evident postmodern. În <span class="CharOverride-3">Naşterea dorinţelor lichide</span> (2007) discursul îndrăgostit falsează în registrul romanţios, după care <span class="CharOverride-3">story</span>-ul lasă locul unei verbozităţi emfatice, cu tentă psihanalitică sau filozofantă, abia ultima secţiune (<span class="CharOverride-3">Postbărbaţi</span>) înviorând lectura prin galeria de „fiziologii” sarcastice ale masculinităţii, deşi nici aici afectarea preţioasă nu lipseşte. Deopotrivă ingenioase şi ambiţioase, colaborările poetice cu experimentatul neobeatnic româno–american Andrei Codrescu şi cu tânărul Marius Conkan s-au tradus în două cărți insolite, scrise la patru mâini: <span class="CharOverride-3">Submarinul iertat</span> (2007) și <span class="CharOverride-3">Ţinutul Celălalt</span> (2011). În prima e o imersiuni în doi în „apele adânci” ale inconştientului personal, tandemul liric transformându-se, treptat, în competiţie, pentru a sfârşi într-o fuziune artistică reuşită. Experimentul „transgresiv” devine probă de virtuozitate în cel de-al doilea volum, având în prim-plan lumea psihică a doi copii bolnavi de sindromul Down. <span class="CharOverride-1">C.</span> s-a ilustrat în ultimul deceniu ca autoare sau coordonatoare a mai multor volume de studii şi eseuri „de mentalitate”, unele substanţiale, centrate pe teme majore ale identităţii autohtone, obsedante după căderea comunismului. <span class="CharOverride-3">Imaginarul violent al românilor</span> (2003), o premieră în materie, se învecinează cu <span class="CharOverride-3">Panopticum. Tortura politică în secolul XX</span> (2001) prin inventarierea ipostazelor cruzimii umane (şi implicit a „demonismului”), fenomenologia torturii lăsând locul vivisecţiei psihanalitice aplicate discursului politic violent, la limită extremist. <span class="CharOverride-3">Decembrie ’89. Deconstrucţia unei revoluţii</span> (2004) descompune caleidoscopic imaginea Revoluţiei române şi o recompune analizând cvasitotalitatea cărţilor despre acest fenomen traumatic, enigmatic şi controversat. Notabile ca proiect de arheologie mentalitară sunt şi „şantierele” de reportaje sociale realizate cu echipe de studenţi clujeni: <span class="CharOverride-3">Fărâme, cioburi, aşchii dintr-o Curte a Miracolelor</span> (2003),<span class="CharOverride-3"> A doua Curte a Miracolelor</span> (2004), <span class="CharOverride-3">Made in Romania. Subculturi urbane la sfârşit de secol XX şi început de secol XXI</span> (2005), <span class="CharOverride-3">România înghesuită. Cutii de chibrituri, borcane, conserve: ipostaze ale ghetoizării în comunism şi postcomunism</span> (2007). Pe de altă parte, „textele de atitudine” din <span class="CharOverride-3">Năravuri româneşti </span>(2007) nu prezintă interes decât ca eşantion publicistic elocvent pentru subiectivitatea „angajată” a scriitoarei. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Călătorie prin oglinzi</span>, Cluj-Napoca, 1989; <span class="CharOverride-3">Zona vie</span>, Cluj-Napoca<span class="CharOverride-3">,</span> 1993; <span class="CharOverride-3">Grădina deliciilor</span>, pref. Adrian Popescu, Cluj-Napoca, 1993; <span class="CharOverride-3">Cădere deasupra oraşului</span>, Sibiu, 1994; <span class="CharOverride-3">Purgatoriile</span>, Bucureşti, 1994; <span class="CharOverride-3">Schizoid Ocean</span>, tr. Claudia Litvinchievici, Binghamton NY–Cluj-Napoca, 1997; ed. (<span class="CharOverride-3">Oceanul schizoidian</span>), Timişoara, 1998; <span class="CharOverride-3">Călătorie spre centrul Infernului. Gulagul în conştiinţa românească</span>, Bucureşti, 1998, ed. 2 (<span class="CharOverride-3">Gulagul în conştiinţa românească. Memorialistica şi literatura închisorilor şi lagărelor comuniste</span>), Iaşi, 2005; <span class="CharOverride-3">Trupul–sufletul</span>, Cluj-Napoca, 1998; <span class="CharOverride-3">Femeia-cruciat</span>, Piteşti, 1999; <span class="CharOverride-3">Panopticum. Tortura politică în secolul XX</span>, Iaşi, 2001; <span class="CharOverride-3">Veneţia cu vene violete. Scrisorile unei curtezane</span>, Cluj-Napoca, 2001; <span class="CharOverride-3">Tricephalos</span>, Cluj-Napoca, 2002; <span class="CharOverride-3">Imaginarul violent al românilor</span>, Bucureşti, 2003; <span class="CharOverride-3">Decembrie ’89. Deconstrucția unei revoluții</span>, Iaşi, 2004; <span class="CharOverride-3">Kore-Persefona</span>, Bucureşti, 2004; <span class="CharOverride-3">Nebulon</span>, Iaşi, 2005;<span class="CharOverride-3"> Nașterea dorințelor lichide</span>, Bucureşti, 2007; <span class="CharOverride-3">Năravuri româneşti</span>, Iaşi, 2007; <span class="CharOverride-3">Submarinul iertat</span> (în colaborare cu Andrei Codrescu), pref. Mircea Cărtărescu, Timişoara, 2007; <span class="CharOverride-3">Coma</span>, Bucureşti, 2008; <span class="CharOverride-3">Gourmet</span>, Cluj-Napoca, 2009; <span class="CharOverride-3">Biblioteca stranie</span>, Bucureşti, 2010; <span class="CharOverride-3">Angelus</span>, Bucureşti, 2010; <span class="CharOverride-3">Ținutul Celălalt</span> (în colaborare cu Marius Conkan), Bucureşti, 2011. <span class="CharOverride-1">Antologii:</span> <span class="CharOverride-3">Deliruri şi delire. O antologie a poeziei onirice româneşti</span>, pref. edit., Piteşti, 2000; <span class="CharOverride-3">Tzara mea. Stereotipii şi mentalităţii</span>, Bucureşti, 2006.</p>
			<p class="Heuristica___m_RPR"><span class="CharOverride-1">Repere bibliografice: </span>Ion Cristofor, <span class="CharOverride-3">Călătorie la capătul coşmarului</span>, TR, 1990, 49; Claudiu Constantinescu, <span class="CharOverride-3">Visul în oglindă</span>, RL, 1991, 12; Simona Sora, <span class="CharOverride-3">Onirism nevrotic</span>, RL, 1993, 25; Radu Andriescu, <span class="CharOverride-3">„Grădina deliciilor”</span>, CL, 1994, 2–3; Virgil Stanciu, <span class="CharOverride-3">Furtuni pe oceanul interior</span>, RL, 1998, 2; Poantă, <span class="CharOverride-3">Dicţ. poeţi</span>, <span class="CharOverride-3">56–58</span>; Geo Vasile, <span class="CharOverride-3">„Oceanul schizoidian”</span>, TMS, 2000, 2; Grigurcu, <span class="CharOverride-3">Poezie</span>, I, <span class="CharOverride-3">230–240</span>; Gheorghe Grigurcu, <span class="CharOverride-3">O Veneţie „monstruoasă”</span>, RL, 2002, 17; Mircea A. Diaconu, <span class="CharOverride-3">Poemele carnale ale delirului livresc</span>,<span class="CharOverride-3"> </span>CL, 2002, 11; Ştefan Borbély, <span class="CharOverride-3">„Oceanul schizoidian”</span>, LAI, 2002, 49; Mircea Iorgulescu, <span class="CharOverride-3">Un poem eseistic</span>, „22”, 2003, 676; Marius Chivu, <span class="CharOverride-3">În cheia sexualităţii</span>, RL, 2003, 40; Adrian Marino, <span class="CharOverride-3">Românul violent</span>, OC, 2003, 195; <span class="CharOverride-3">Dicţ. analitic</span>, IV, <span class="CharOverride-3">621–623</span>; Petraș, <span class="CharOverride-3">Cărțile</span>, <span class="CharOverride-3">146–148</span>, <span class="CharOverride-3">260–262</span>; Laura Pavel, <span class="CharOverride-3">Identitate și violență</span>, RL, 2004 ; Paul Cernat, <span class="CharOverride-3">Un Infern al corpului</span>, CU, 2005, 7; Ștefănescu, <span class="CharOverride-3">Istoria</span>, <span class="CharOverride-3">1134–1135</span>; Mihăilescu, <span class="CharOverride-3">Lit. rom. postceauşism</span>, II, <span class="CharOverride-3">328–331</span>, III, <span class="CharOverride-3">157–159</span>;<span class="CharOverride-3"> </span>Mihaela Ursa, <span class="CharOverride-3">Despre postpasiuni</span>, APF, 2007, 12; Bianca Burţa-Cernat, <span class="CharOverride-3">Second life</span>, OC, 2010, 534; Soviany, <span class="CharOverride-3">Cinci decenii</span>, II, <span class="CharOverride-3">61–63</span>;<span class="CharOverride-3"> </span>Felix Nicolau, <span class="CharOverride-3">Vivat orfelinele politically incorrect!</span>, LCF, 2012, 5–6.&#9;<span class="CharOverride-11">E.M.</span><span class="CharOverride-1">, </span><span class="CharOverride-11">P.C.</span></p>
			<p class="Heuristica_PRIMUL_Semnat"><span class="titlu-12">CETATEA ALBĂ</span>, revistă apărută la Cetatea Albă, lunar, în două serii: din octombrie 1930 până în decembrie 1932 şi din septembrie 1935 până în decembrie 1938, sub conducerea unui comitet. Periodicul intenţionează să înfăţişeze problemele educaţiei şi ale învăţământului, pentru a menţine trează şi activă grija de şcoală în dăscălime, pentru o viaţă culturală „luminoasă prin înţelepciune şi bunătate” (<span class="CharOverride-3">Motive şi rosturi</span>, 1/1930). Rubricile mai importante sunt „Iniţieri în filosofie” şi „Însemnări”. Revista publică versuri semnate de D. Paltin (Dem. Bassarabeanu), Ion Brădescu şi proză de Gheorghe Bujoreanu, alături de numeroase medalioane dedicate unor scriitori români, semnate de Ştefan Pavelescu şi N. Ţane. Cuprinde şi câteva recenzii, consemnarea unor apariţii editoriale recente, articole despre învăţământul românesc şi străin, despre viaţa culturală a oraşului şi despre oameni de cultură români, îmbrăţişând, cu timpul, o arie tot mai largă de probleme. La rubrica „Iniţieri în filosofie” sunt publicate traduceri din <span class="CharOverride-2">é</span>mile Faguet, iar numărul 7/1936 conţine poeziile <span class="CharOverride-3">Rugă</span> şi <span class="CharOverride-3">Intermezzo</span> de Heinrich Heine în traducerea lui D. Paltin. Alţi colaboratori: Petre Solomon, Panait Antohi, Aurora Ţane, Grigore Marinoiu. &#9;<span class="Semnatura">M.W.</span></p>
			<div class="_idGenObjectLayout-1">
				<div id="_idContainer033" class="_idGenObjectStyleOverride-1">
					<img class="_idGenObjectAttribute-1" src="03_DGLR_C_203-313_Mcalinescu-web-resources/image/CETATEA_LITERSARA.jpg" alt="" />
				</div>
			</div>
			<p class="Heuristica_PRIMUL_Semnat"><span class="titlu-12">CETATEA LITERARĂ</span>, revistă apărută la Bucureşti între 19 decembrie 1925 şi 23 decembrie 1926, când iese ultimul număr, 11–12, după o întrerupere intervenită în iulie. Deși este anunțată săptămânal, avea o periodicitate haotică, bilunară sau cu numere cumulate. Director: Camil Petrescu. Publicaţie modernistă, continuând programul revistei „Săptămâna muncii intelectuale şi artistice”, <span class="CharOverride-1">C.l.</span> poartă amprenta personalităţii conducătorului ei: dezbate probleme ale vieţii literare din epocă, autenticitatea artei (<span class="CharOverride-3">Democrația și literatura</span>), noocraţia şi modernitatea (<span class="CharOverride-3">Nivel scăzut</span>), arta ca ficţiune, stilul scriitorului, calofilismul literar. Militând pentru o cultură naţională pusă în slujba cititorilor, revista obţine colaborarea unor scriitori ca Tudor Arghezi (<span class="CharOverride-3">Îndoiala</span>), Ion Barbu (<span class="CharOverride-3">Vegetariana</span>), Liviu Rebreanu (<span class="CharOverride-3">Răsfrângeri</span>), Hortensia Papadat-Bengescu (<span class="CharOverride-3">Omul</span> <span class="CharOverride-3">care</span> <span class="CharOverride-3">a trecut, Leonora</span>), Ion Minulescu (<span class="CharOverride-3">Banchetul meu</span>), F. Aderca (<span class="CharOverride-3">Căldărușanii</span>), Ticu Archip (<span class="CharOverride-3">Un fapt divers</span>), Ion Vinea (<span class="CharOverride-3">Necroman</span>), E. Lovinescu, Lucian Blaga. Aici Camil Petrescu își publică o parte din versurile care vor alcătui ciclul <span class="CharOverride-3">Transcendentalia</span> şi fragmentul, intitulat <span class="CharOverride-3">În loc de ora ceaiului</span>, din romanul <span class="CharOverride-3">Patul lui Procust</span>. O rubrică vie, variată, este „Comentarii: cărți, teatru, reviste”, unde Camil Petrescu semnează analize aplicate, atente și complete, depășind limitele unei simple recenzii, despre piesele de teatru <span class="CharOverride-3">Fapta </span>și <span class="CharOverride-3">Învierea</span> ale lui Lucian Blaga, despre romanul lui F. Aderca<span class="CharOverride-3"> Omul descompus</span>, despre nuvelele adunate de Ticu Archip în <span class="CharOverride-3">Colecționarul de pietre prețioase</span>, recomandându-i să abandoneze proza scurtă, prea superficială ca document sufletesc, dacă vrea să conteze în „literatura mare”, despre volumul al III-lea din <span class="CharOverride-3">Istoria civilizației române moderne</span> a lui E. Lovinescu, apreciată ca o „realizare de sinteză” etc. Alte rubrici pline de sevă critică superioară, radiografică, deși banale prin titulatură – „Teatru”, „Reviste”, „Note” –, aduc interpretări nuanțate asupra repertoriului teatral, exprimând satisfacția față de succesul poetului Ion Minulescu cu piesa <span class="CharOverride-3">Manechinul sentimental</span> sau faţă de debutul „celui dintâi poet al nostru ce se exprimă firesc prin neologisme erudite” (<span class="CharOverride-3">Perpessicius,</span> <span class="CharOverride-3">„Scut și targă</span>”), la care se adaugă mai multe comentarii de profunzime privind literatura tipărită în reviste. Printre toate aceste evenimente ilustrând mișcarea literară, se deplânge dispariția prematură, la doar treizeci și nouă de ani a prozatorilor Leon Donici și Igena Floru, „de o lene aristocratică egală cu frumosul ei talent”, și<span class="CharOverride-1"> </span>este elogiată<span class="CharOverride-1"> </span>Editura Semănătorul din Arad pentru „rezistența pe care a opus-o, prin cele peste o sută șaptezeci de numere de cărți de autori români publicate, miniștrilor unguri din această parte a țării”. Camil Petrescu a sperat constant că va scoate seria a doua a <span class="CharOverride-1">C.l.</span> În vara 1929 se pare că avea în tipografie, cules, un număr complet, dar promisiunea unei sponzorizări nu s-a concretizat și în cele din urmă proiectul s-a destrămat definitiv. Alţi colaboratori: N. Milcu, Sergiu Dan, G. Talaz, Mia Frollo, Romulus Dianu, Camil Baltazar, Tudor Muşatescu, I.M. Sadoveanu. &#9;<span class="Semnatura">I.H., R.P.</span></p>
			<p class="Heuristica_PRIMUL_Semnat"><span class="titlu-12">CETATEA LUMINII</span>, revistă de cultură şi artă apărută la São Paulo, în Brazilia, între 1954 şi 1984; este succesiv trimestrială sau bilunară, cu numere duble. A fost editată în cadrul Bibliotecii Satul, „sprijinindu-se pe elanul unui mănunchi de compatrioţi din São Paulo”. Nu sunt menţionaţi nici editorii, nici redactorii. Pe prima pagină, în locul articolului-program, apare un apel marcat de patriotismul ce îi animă pe iniţiatori şi determină apariţia publicaţiei: „Cititorule, aceste pagini văd lumina tiparului pe tărâmuri străine. Ele sunt scrise cu sânge [...] în locul urii, neliniştii, dezamăgirii, invidiei, neînţelegerii şi duşmăniei de tot felul, înalţă, iubite cititor, în inima ta curată <span class="CharOverride-3">Icoana Patriei Crucificate...</span>”. Intenţia de păstrare a identităţii naţionale, de susţinere a moralului compatrioţilor aflaţi în exil şi de încurajare a vocaţiei literare se desprinde din paginile <span class="CharOverride-1">C.l.</span> pe tot parcursul apariţiei. Tonalităţile prea grave determină uneori, din partea altor reviste, reacţii de moderare, întrucât „frazele grandilocvente, patriotismul strident, potrivit într-un cuvânt de început devine supărător când se repetă prea des”. Se publică poezie, proză, eseu, studii (istorice şi politice). Un spaţiu larg se acordă republicării, integral sau fragmentar, de texte literare aparţinând marilor scriitori români: Eminescu (<span class="CharOverride-3">Doina)</span>, Lucian Blaga (<span class="CharOverride-3">Spaţiul mioritic</span>), Alecu Russo (<span class="CharOverride-3">Cântarea României)</span>, George Coşbuc, Ion Creangă, Panait Cerna, Octavian Goga, Nae Ionescu (<span class="CharOverride-3">Fiinţa noastră spirituală şi omul de caracter</span> – fragment). Este evidentă predilecţia pentru scrierile cu pronunţat caracter naţionalist şi pentru cele referitoare la teritoriile ocupate (Gr. Nandriş, <span class="CharOverride-3">Despre viaţă culturală a Bucovinei)</span>. Rubrica „Datini străbune” este destinată creaţiei populare (<span class="CharOverride-3">Pluguşorul, Sorcova</span> etc.), precum şi poeziei cu tentă tradiţionalistă (Al. Gregorian, <span class="CharOverride-3">Colind fără ţară</span>; Teofil Lianu, <span class="CharOverride-3">Colind</span>). Cei mai importanţi colaboratori sunt Mircea Eliade (<span class="CharOverride-3">Solo o signo de Zamolxis</span>), Aron Cotruş (<span class="CharOverride-3">Rapsodie dacă</span> – text în spaniolă), Vintilă Horia (<span class="CharOverride-3">Rugăciune pentru rănile ţării</span>), Al. Busuioceanu (<span class="CharOverride-3">Cetate sacră</span>), Vasile Posteuca, Ion Ţolescu, N.S. Govora, Al. Gregorian, Iulia Carâp, Nicolae Petra, Georgeta Crainic. Se publică, de asemenea, versuri de Tudor Arghezi (<span class="CharOverride-3">Făt-Frumos</span>) şi Radu Gyr. Caracterul literar, preponderent în primii ani, se diluează pe parcurs, în special după 1981 revista acordând mult spaţiu unor texte cu caracter propagandistic. <span class="CharOverride-1">C.l.</span>, a cărei prezenţă în viaţa literară a diasporei româneşti atinge trei decenii, se remarcă printr-un accentuat caracter de dreapta (uneori de nuanţă legionară), antisovietic şi anticomunist. &#9;<span class="Semnatura">M.P.-C.</span></p>
			<p class="Heuristica_PRIMUL_Semnat"><span class="titlu-12">CETATEA MOLDOVEI</span>, revistă apărută la Iaşi, lunar, între 17 noiembrie 1940 şi martie 1944, menționând în subtitlu preocupările: „probleme actuale, literatură şi critică”. Director: Giorge Pascu (până în februarie 1941), Gh. A. Cuza (din 1 aprilie 1941); secretar de redacție: Eusebiu Camilar (de la numărul 10/1942). În primul număr publicaţia se pronunţă pentru „libertatea scrisului”, deşi profesează opinii nedemocratice, se situează pe poziţia guvernanţilor, cerând pensionarea profesorilor C. Rădulescu-Motru, P.P. Negulescu, D. Pompei şi N. Iorga, concomitent cu concedierea profesorilor Mihai Ralea şi Iorgu Iordan. În anii 1942 şi 1943 în coloanele publicaţiei se întâlnesc versuri şi proză, articole de istorie şi teorie literară. Colaborează cu versuri D. Florea-Rarişte (sonetele <span class="CharOverride-3">Moldova</span>, <span class="CharOverride-3">Pământ înstrăinat</span>), Alexandru Pogonat (<span class="CharOverride-3">Balada căutărilor</span>), G.C. Ursu (<span class="CharOverride-3">Nunta domniței </span>– versuri excesiv de asemănătoare cu poezia omonimă a lui Al. O. Teodoreanu), Nicolae Tăutu (<span class="CharOverride-3">Plouă în stepă</span>), George Lesnea (<span class="CharOverride-3">Nu pot s-ajung</span>, <span class="CharOverride-3">Cântec pentru noi</span>), D. Iov (<span class="CharOverride-3">Hronic. Leat 7450</span>), Ion Pillat (<span class="CharOverride-3">Calendar</span>), Petre Stati (<span class="CharOverride-3">Rugăciuni</span>), G. Tutoveanu (<span class="CharOverride-3">Să-mi cânte</span>, <span class="CharOverride-3">Fir de nalbă</span>), Magda Isanos (<span class="CharOverride-3">Spital</span>), Virgil Carianopol (<span class="CharOverride-3">Ana</span>), Ion Ojog, Sergiu Grossu, Ion Buzdugan, Constantin Goran, Traian Chelariu, iar cu proză figurează Octav Dessila (un fragment din romanul <span class="CharOverride-3">Aşa a fost</span>), Eusebiu Camilar (<span class="CharOverride-3">Fuga Rozalinei</span>), Al. Lascarov-Moldovanu (<span class="CharOverride-3">Despre Ion</span>) Aurel George Stino, Adrian Pascu. Dintre articole, se reţin: Gr. Scorpan, <span class="CharOverride-3">Neologismele lui Creangă</span>, Radu Vulpe, <span class="CharOverride-3">Ilirii şi formarea neamului românesc</span>, <span class="CharOverride-3">Toponimia antică a pământului moldovean</span>, C.D. Loghin, <span class="CharOverride-3">Patriotismul lui M. Kogălniceanu</span>, Th. Simenschy, <span class="CharOverride-3">Destinul în concepţia grecilor</span>, Gh. Bezviconi, <span class="CharOverride-3">Genealogiștii Moldovei</span>, <span class="CharOverride-3">Boierimea Basarabiei</span>. În numărul 1/1942 publicaţia<span class="CharOverride-1"> </span>se înscrie în corul detractorilor <span class="CharOverride-3">Istoriei literaturii române de la origini până în prezent </span>a lui G. Călinescu, prin incriminările imunde, intitulate <span class="CharOverride-3">Profanare scelerată sau act de demență. Cazul G. Călinescu. </span>Rubricile „Recenzii”, „Viața la Iași”, „Însemnări”, „Bibliografie” reunesc note despre cărţi şi reviste, despre evenimentele culturale ale Iaşilor. Leca Morariu publică pagini inedite despre Ciprian Porumbescu, Gh. Ungureanu despre I. Creangă şi V. Alecsandri, iar Artur Gorovei amintiri despre G. Coşbuc. Alţi colaboratori: Ştefan Ciubotăraşu, N.I. Herescu, Nicolae Coban, A.C. Cuza, Octav Sargeţiu, Pimen Constantinescu, Petru Iroaie, N. Crevedia, Mihai Lungianu, E. Ar. Zaharia, Ion Ojog, C. Turcu, D. Furtună. &#9;<span class="Semnatura">I.H., R.P.</span></p>
			<p class="Heuristica-PRIMUL"><span class="titlu-12">CETEA, Doina</span> (pseudonim al Doinei Bendor&#173;feanu; 25.XI.1942, Cetea, j. Bihor), poetă, prozatoare. Este fiica Iustinei Bendorfeanu (n. Butiri), învăţătoare, şi a lui Emil Bendorfeanu, preot. Urmează primele clase în satul natal, apoi liceul la Satu Mare (1953–1963) şi Institutul Tehnic de Drumuri şi Poduri clujean (1960–1963), lucrând ca tehnician constructor la Consiliul Popular din Cluj până în 1984. Din 1985 este secretar organizatoric al Asociaţiei Scriitorilor din Cluj, iar din 2009 vicepreşedinte al Filialei Cluj a Uniunii Scriitorilor. Este membru fondator al societăţii culturale clujene „Lucian Blaga” (1990). A debutat în 1965 cu un grupaj de poezii în revista „Steaua”. Selecţii din versurile şi prozele ei se regăsesc în numeroase antologii din ţară şi de peste hotare.</p>
			<p class="Heuristica-BASE">Primul volum publicat de <span class="CharOverride-1">C.</span>, <span class="CharOverride-3">Culorile începutului</span> (1968), propune imaginea unei poete care se declară „soră cu stâncile,/ cu stelele, cu iarba...”. Acest sentiment de fericită integrare şi reverie în natură dă naştere unei stări armonioase, în care nu încape nici un fel de îndoială sau nu se surpă nimic. <span class="CharOverride-3">Cutremurul albastru</span> (1973), <span class="CharOverride-3">Ziua şi noaptea cuvintelor</span> (1977), <span class="CharOverride-3">În faţa luminii</span> (1981) continuă – fără obsesia timpului – zidirea poeziei pe aceleaşi coordonate trasate la debut. Cărţile care urmează, perfect omogene şi nemodificând major imaginea unei poete exaltate de natură, aduc câteva elemente noi: melancolia în contemplarea trecerii timpului, spaima şi neliniştea provocate de un progres tehnic ce sufocă natura şi viaţa. Astfel, registrul liric nu este prea vast (căci poeta nu supralicitează printr-o tematică ce simte că nu-i aparţine), extensia fiind dată mai ales de lumina ce invadează întreg spaţiul. De la sfârşitul anilor ’80, <span class="CharOverride-1">C.</span> glisează spre proză, publicând mai întâi poveşti şi povestiri pentru copii, pentru ca apoi, în prima decadă a anilor 2000, să propună cititorilor texte din ce în ce mai elaborate, ce au atras Premiul Uniunii Scriitorilor în 2002. Un volum recent, <span class="CharOverride-3">Ierboaia </span>(2010), o impune ca pe o prozatoare aflată la confluenţa ficţiunii cu memorialistica, „cantitatea masivă de substanţă tanatică din lumea amintirilor ajungând să se supradimensioneze în direcţia unui fantastic atent brodat literar, în care simţi modelul prozei sud-americane” (Ştefan Borbély). </p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Culorile începutului</span>, Bucureşti, 1968; <span class="CharOverride-3">Cutremurul albastru</span>, Cluj, 1973; <span class="CharOverride-3">Ziua şi noaptea cuvintelor</span>, Cluj-Napoca, 1977; <span class="CharOverride-3">În faţa luminii</span>, Cluj-Napoca, 1981; <span class="CharOverride-3">Agave</span>, Cluj-Napoca, 1985; <span class="CharOverride-3">Corabia de cristal</span>,<span class="CharOverride-3"> </span>Cluj-Napoca, 1987; <span class="CharOverride-3">Iataganul şi alte povestiri</span>, Bucureşti, 1988; <span class="CharOverride-3">Magica întâlnire</span>, Cluj-Napoca, 1988; <span class="CharOverride-3">Misterul din Lacul Nuferilor</span>, Bucureşti, 1990; <span class="CharOverride-3">Triunghiul Bermudelor</span>, Cluj-Napoca, 1992; <span class="CharOverride-3">Poiana nălucilor</span> (în colaborare cu Radu Constantinescu), Cluj-Napoca, 1997; <span class="CharOverride-3">Taximetrul roşu</span>, pref. Irina Petraş, Cluj-Napoca, 2002; <span class="CharOverride-3">Binoclul motanului Potifar</span>, Cluj-Napoca, 2002; <span class="CharOverride-3">Vremea lui Gelu</span>, Cluj-Napoca, 2003; <span class="CharOverride-3">Casa iluziilor</span>, Cluj-Napoca, 2004; <span class="CharOverride-3">Ierboaia</span>, Cluj-Napoca, 2010.</p>
			<p class="Heuristica___m_RPR"><span class="CharOverride-1">Repere bibliografice:</span> Felea, <span class="CharOverride-3">Poezie</span>,<span class="CharOverride-3"> 149–147</span>; Daniel Dimitriu, <span class="CharOverride-3">„Cutremurul albastru”</span>, CL, 1973, 16; Felea,<span class="CharOverride-3"> Secţiuni</span>, <span class="CharOverride-3">286–290</span>;<span class="CharOverride-3"> </span>Sultana Craia, <span class="CharOverride-3">Corespondenţă literară</span>, LCF, 1977, 51; Poantă, <span class="CharOverride-3">Radiografii</span>, I, <span class="CharOverride-3">300–301</span>; Felea, <span class="CharOverride-3">Aspecte</span>, II, <span class="CharOverride-3">187–189</span>; Taşcu, <span class="CharOverride-3">Poezia</span>,<span class="CharOverride-3"> 96–101</span>; Valeriu Bârgău, <span class="CharOverride-3">„Agave”</span>, CNT, 1986, 10; Ion Cristofor, <span class="CharOverride-3">Notaţie şi confesiune</span>, ST, 1993, 6; <span class="CharOverride-3">Dicţ. scriit. rom.</span>, I, <span class="CharOverride-3">541–542</span>;<span class="CharOverride-3"> </span>Poantă, <span class="CharOverride-3">Dicţ. poeţi</span>, <span class="CharOverride-3">59–60</span>; Olimpia Iacob, <span class="CharOverride-3">Doina Cetea în engleză</span>, CL, 2000, 9; Petraş, <span class="CharOverride-3">Cărţile</span>, <span class="CharOverride-3">203</span>; Ştefan Borbély, <span class="CharOverride-3">Amintiri cu cei de-acasă</span>, APF, 2010, 11. &#9;<span class="Semnatura">C.Br.</span></p>
			<p class="Heuristica-PRIMUL"><span class="titlu-12">CEUCA, Justin</span> (26.IX.1939, Mureşenii Bârgăului, j. Bistriţa-Năsăud), teatrolog, poet. Este fiul Mariei Ceuca (n. Alexi) şi al lui Justin Ceuca, învăţători. <span class="CharOverride-1">C.</span> a frecventat cursul primar şi gimnaziul în localitatea natală, iar liceul la Bistriţa până în 1959. Studiile universitare le face la Facultatea de Filologie a Universităţii „Babeş–Bolyai” din Cluj, încheindu-le în 1964. Între 1965 şi 1995 a funcţionat ca secretar literar la Teatrul Naţional din Cluj. În anii 1974, 1975, 1976 a organizat primele colocvii de teatrologie din ţară, urmate de Zilele Teatrale Clujene şi de Săptămâna Teatrelor Naţionale, care se înscriu între primele festivaluri româneşti de teatru. În 1976 a urmat un stagiu de studii postuniversitare de teatrologie–filmologie la Institutul de Artă Teatrală şi Cinematografică „I.L. Caragiale”, din Bucureşti. Şi-a luat doctoratul în filologie la Universitatea clujeană, în 1986, cu teza <span class="CharOverride-3">Coordonate ale teatrologiei româneşti interbelice</span>. Din 1995 este cadru didactic la Facultatea de Litere din Cluj-Napoca. A coordonat, fiind coautor, elaborarea studiului monografic <span class="CharOverride-3">Teatrul Naţional din Cluj-Napoca (1919–1994)</span>, editat la sărbătorirea a 75 de ani de activitate ai instituţiei (1995). Debutează cu proză la „Steaua” în 1965. Mai colaborează cu recenzii, cronici de teatru şi film, eseuri, poezie şi proză la „Tribuna”, „Teatrul”, „România literară”, „Apostrof” ș.a. A scris scenarii pentru teatrul radiofonic, precum <span class="CharOverride-3">Procesul Memorandului</span>, difuzat la Radio Cluj.</p>
			<p class="Heuristica-BASE">Debutul editorial al lui <span class="CharOverride-1">C.</span> îl reprezintă studiul monografic <span class="CharOverride-3">Zaharia Bârsan</span> (1978), o biografie şi o evaluare a activităţilor variate (actor, regizor, animator, dramaturg, poet) ale celui ce este considerat „ctitorul Teatrului Naţional din Cluj”. Accentul principal al cercetării cade pe operă, studiată din perspectiva contribuţiei sale la „afirmarea condiţiei estetice a teatrului”, atât în perioada eroică a mişcării teatrale româneşti din Transilvania, anterioară Unirii din 1918, cât şi după crearea Teatrului Naţional din Cluj (1919), al cărui prim director a fost Zaharia Bârsan. Lucrarea ilustrează deopotrivă istoria teatrului românesc şi teatrologia, disciplină căreia <span class="CharOverride-1">C.</span> îi va consacra o lucrare de pionierat în cultura noastră, <span class="CharOverride-3">Teatrologia românească interbelică</span> (1990). Autorul nu se cantonează într-o panoramare „strict fixată cronologic”, fiind interesat, în primul rând, de aspectele teoretice, de „un climat ideatic, o atmosferă culturală şi teatrală”, de evidenţierea unor coordonate generale ale fenomenului. El pleacă de la sensul de globalitate, pe care Patrice Pavis îl dă noţiunii de „teatrologie” („studiul teatrului sub toate formele şi sub toate aspectele sale”), sistematizând şi evaluând ideile oamenilor de teatru români cu privire la spectacol (în special), la componentele sale, actorul, scenografia, banda sonoră, literatura dramatică, publicul, critica, relaţiile dintre acestea, specificul creativităţii teatrale, rolul regizorului, raporturile dintre scenă şi societate, organizarea şi conducerea instituţiei etc. Paralela cu fenomenul european îi arată pe oamenii de teatru români în postura unor creatori moderni, sincroni, originali. <span class="CharOverride-3">Teatrologia..</span>. este o construcţie teoretică temeinic articulată, în care autorul îşi valorifică propria-i capacitate speculativă. Disocierile nuanţate despre „imaginea teatrală” (configuraţie) sunt o probă elocventă ca aplicaţie şi imaginaţie a ideilor. În eseul <span class="CharOverride-3">Despre constituirea dramei</span> (1995) <span class="CharOverride-1">C.</span> abordează drama sub semnul unui „vector” structurant, „voinţa”, care, „ca manifestare a unei forţe, este fermentul constituirii dramei”. Din această perspectivă, sunt reluate categoriile curente ale discursului teoretic: personaj, conflict, situaţie dramatică, fapt dramatic ş.a. Cercetarea continuă prin <span class="CharOverride-3">Evoluţia formelor dramatice </span>(2002) și prin <span class="CharOverride-3">Aventura dramei româneşti</span> (2005). În afara acestor lucrări, <span class="CharOverride-1">C.</span> a mai publicat volumele de versuri elegiace <span class="CharOverride-3">Melancolii</span> (1987) și <span class="CharOverride-3">Apocrife</span> (2008), precum și romanul cu ambiții de frescă <span class="CharOverride-3">Destinul familiei Botta </span>(2008), subintitulat „romanul burgheziei româneşti transilvane”.</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-3">Colocvii teatrale clujene</span> (în colaborare), I–II, Cluj-Napoca, 1974–1975; <span class="CharOverride-3">Zaharia Bârsan</span>,<span class="CharOverride-3"> </span>Cluj-Napoca, 1978; <span class="CharOverride-3">Melancolii</span>, Cluj-Napoca, 1987; <span class="CharOverride-3">Teatrologia românească interbelică</span>, Bucureşti, 1990; <span class="CharOverride-3">Despre constituirea dramei</span>, Cluj-Napoca, 1995; <span class="CharOverride-3">Teatrul Naţional din Cluj-Napoca (1919–1994)</span> (în colaborare),<span class="CharOverride-3"> </span>Cluj-Napoca, 1995; <span class="CharOverride-3">Silvia Ghelan. Eseu despre actor</span>, Cluj-Napoca, 1998; <span class="CharOverride-3">Evoluţia formelor dramatice</span>,<span class="CharOverride-3"> </span>Cluj-Napoca, 2002; <span class="CharOverride-3">Aventura dramei româneşti</span>, Cluj-Napoca, 2005; <span class="CharOverride-3">Aureliu Manea. Eseu despre un regizor</span>, Cluj-Napoca, 2007; <span class="CharOverride-3">Apocrife</span>, Cluj-Napoca, 2008; <span class="CharOverride-3">Destinul familiei Botta</span>, Cluj-Napoca, 2008. </p>
			<p class="Heuristica___m_RPR"><span class="CharOverride-1">Repere bibliografice: </span>Mircea Ghiţulescu, <span class="CharOverride-3">„Zaharia Bârsan”</span>, ST, 1978, 11; Constantin Hârlav, <span class="CharOverride-3">„Zaharia Bârsan”</span>, RL, 1978, 42;<span class="CharOverride-3"> </span>Mircea Popa, <span class="CharOverride-3">„Ora de mătase”</span>, TR, 1987, 52; Maria Vodă Căpuşan, <span class="CharOverride-3">„Teatrologia românească interbelică”</span>, ST,<span class="CharOverride-3"> </span>1991, 1; Corneliu Ştefănescu, <span class="CharOverride-3">Modernitate şi valoare</span>, TR, 1991, 21; Radu Mareş, <span class="CharOverride-3">Teatrul sub lupă</span>, TR, 1996, 14; Poantă, <span class="CharOverride-3">Dicţ. poeţi</span>, <span class="CharOverride-3">60–61</span>; Mircea Morariu, <span class="CharOverride-3">Prejudecată spulberată</span>, TTR, 2008, 1–2. &#9;<span class="Semnatura">C.H.</span></p>
			<p class="Heuristica-PRIMUL"><span class="titlu-12">CHEIANU, Constantin </span>(21.IX.1959, Truşeni–Stră&#173;şeni), dramaturg, publicist, prozator. Este fiul Zinaidei (n. Călmățui) și al lui Tudor Cheianu, țărani. Urmează școala medie în satul natal, apoi Facultatea de Filologie a Universității de Stat din Chișinău (1977–1982). A fost redactor la „Literatura şi arta”, „Contrafort”, „Sud-Est cultural”, „Jurnal de Chişinău” şi funcţionar la Uniunea Teatrală din Chișinău şi la Ministerul Culturii din Republica Moldova. În 1993 fondează, împreună cu regizorul Sandu Vasilache, Teatrul de Buzunar. După 2010 realizează în colaborare la Jurnal TV emisiunea săptămânală de satiră și umor „Ora de ras”, având în vizor probleme de ordin social din Republica Moldova. A debutat în 1987 cu proză în „Literatura și arta” și editorial cu o nuvelă inclusă în volumul colectiv <span class="CharOverride-3">Dintre sute de catarge</span> (1990). Mai colaborează la „Basarabia”, „Vatra” ș. a. A fost distins cu Premiul Uniunii Scriitorilor din Republica Moldova (1998, 1999), cu mai multe premii la festivalurile de dramaturgie. </p>
			<p class="Heuristica-BASE">În volumul de proză <span class="CharOverride-3">Totul despre mine!</span> (1999), iar apoi în <span class="CharOverride-3">Sex &amp; perestroika </span>(2009), la fel ca în toate scrierile sale, <span class="CharOverride-1">C. </span>e preocupat de realitățile de la est de Prut: destinul intelectualului basarabean, mediul în care acesta s-a format, „vălmășagul de evenimente” prin care a trecut Basarabia cu începere din 1989. Profilate pe fundalul unor impulsuri adolescentine și al unei juneți înflăcărate, impedimente de toate naturile sunt evocate, cu umor detașat, fără sentimentalism sau gravitate ineficientă. Întâmplările încearcă să pună în lumină nu doar comunismul sovietic, dar și „democrația pe degeaba”, cum numește <span class="CharOverride-1">C.</span> regimul de după 1989. Odiseea cuvintelor literare românești interzise în limba scrisă și vorbită în spațiul dintre Prut și Nistru este istorisită ca o aventură incredibilă la care au fost supuși românii moldoveni. Şi în piese <span class="CharOverride-1">C.</span> își asumă rolul de cronicar apt să-şi nuanţeze scepticismul. „Gingaşele poduri de flori”, filtrele ideologice instalate de-a lungul Prutului, relaţia cu România, extrem de complicată după al Doilea Război Mondial – toate dau contur atmosferei în care e plasat un protagonist angoasat, care nu vrea să fie depăşit de istorie, de evenimente. Profund implicat în explorarea şi înţelegerea realităților contemporane, punând accentul pe document şi scriind o dramaturgie a imediatului, <span class="CharOverride-1">C.</span> împinge revolta până la caricatură şi grotesc. Piesele sale au fost montate pe scene din Chişinău, Bălţi, Iaşi, Bucureşti şi Dresda, iar <span class="CharOverride-3">Achitarea lui Salieri </span>a fost interpretată la Radio România (1998). </p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Luministul</span>,<span class="CharOverride-3"> </span>Chișinău, 1998; <span class="CharOverride-3">Cel-care-aduce-răzbunarea</span>,<span class="CharOverride-3"> </span>Chișinău, 1999; <span class="CharOverride-3">Totul despre mine!</span>,<span class="CharOverride-3"> </span>Chișinău, 1999; <span class="CharOverride-3">În container</span>,<span class="CharOverride-3"> </span>Chișinău, 2007; <span class="CharOverride-3">Sex &amp; perestroika</span>, Chișinău, 2009. </p>
			<p class="Heuristica___m_RPR"><span class="CharOverride-1">Repere bibliografice: </span>Mircea Ghiţulescu, [<span class="CharOverride-3">Constantin Cheianu</span>], CNT, 1998, 3–4, 1999, 47, LCF, 2009, 41; Emilian Galaicu-Păun, <span class="CharOverride-3">„Totul despre mine!”</span>,<span class="CharOverride-3"> </span>„Sud-Est<span class="CharOverride-3"> </span>cultural”, 1999, 3–4; Vitalie Ciobanu, <span class="CharOverride-3">Valsul pe eşafod</span>,<span class="CharOverride-3"> </span>Chișinău, 2001, <span class="CharOverride-3">161–168</span>; Vitalie Ciobanu, <span class="CharOverride-3">Moldova – o ţară în container</span>,<span class="CharOverride-3"> </span>CF, 2007, 10; [<span class="CharOverride-3">Constantin Cheianu</span>], CF, 2009, 11–12 (grupaj special); Mihaela Michailov, <span class="CharOverride-3">Paşaport de container</span>, OC, 2010, 524; Mircea V. Ciobanu,<span class="CharOverride-3"> Romanul din Basarabia</span>,<span class="CharOverride-3"> </span>„Sud-Est cultural”, 2010, 2; <span class="CharOverride-3">Dicţ. Chişinău</span>, <span class="CharOverride-3">111–112.&#9;</span><span class="Semnatura">A.Bn.</span></p>
			<div class="_idGenObjectLayout-1">
				<div id="_idContainer036">
					<div id="_idContainer034" class="Basic-Text-Frame">
						<p class="Titlu-Nume-H">CHEIE-PANTEA, Iosif </p>
						<p class="Titlu-mic-DATE">(9.IV.1939, Denta, j. Timiş), critic şi istoric literar. </p>
					</div>
					<div id="_idContainer035" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03_DGLR_C_203-313_Mcalinescu-web-resources/image/Cheie-Pantea_I.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Evei (n. Pantea) şi al lui Ion Cheie, muncitori. Urmează cursul elementar în Denta (1946–1953), Şcoala Medie nr. 5 din Timişoara (1953–1956) şi Facultatea de Filologie a Institutului Pedagogic timişorean (1957–1962). Mai târziu va face o specializare la Scuola Normale Superiore din Pisa (1970–1972), unde îşi va lua doctoratul în filologie cu teza<span class="CharOverride-3"> Leopardi e Eminescu</span>; în 1975, cu aceeaşi temă, va susţine un doctorat şi la Universitatea din Timişoara. Îşi începe cariera didactică la Facultatea de Filologie de la Universitatea timişoreană, în 1992 ajungând profesor. Aproape două decenii (1990–2009) conduce Catedra de literatură română şi comparată. Este redactor responsabil al publicaţiei „Studii de literatură română şi comparată”, apărută sub egida Universităţii de Vest din Timişoara. A debutat la Orizont”, în 1964, cu studiul <span class="CharOverride-3">Imaginea revoluţionarului paşoptist în romanul „Geniu pustiu”</span>, iar editorial cu studiul de literatură comparată <span class="CharOverride-3">Eminescu şi Leopardi. Afinităţi elective</span> (1980). Mai colaborează la „Analele Universităţii din Timişoara”, „Steaua”, „Synthesis”, „Cahiers roumains d´études littéraires”, „România literară”, „Cronica”, „Vatra” ş.a. Unele articole sunt semnate Iosif Pantea. Participă la alcătuirea mai multor volume colective, dedicate îndeosebi lui M. Eminescu şi lui Lucian Blaga. A fost distins cu Premiul Uniunii Scriitorilor, Filiala Timişoara (2002).</p>
			<p class="Heuristica-BASE">În scris<span class="CharOverride-1"> C</span>. este un parcimonios, cu un sever control al expresiei şi o riguroasă desfăşurare a argumentaţiei. Nu a fost atras de mişcătoarea literatură contemporană, simţindu-se mai în siguranţă pe teritoriul clasicilor. Ocolind foiletonistica şi critica de întâmpinare, <span class="CharOverride-1">C</span>. publica prin deceniul al şaptelea studii în revista „Orizont”, dovedindu-se un hermeneut inteligent şi un comparatist ingenios. Volumul de debut porneşte de la înrudirea spirituală dintre doi poeţi, M. Eminescu şi Giacomo Leopardi, din perspectiva vocaţiei tragice. În volumul <span class="CharOverride-3">Palingeneza valorilor </span>(1982), într-un text intitulat <span class="CharOverride-3">Slavici şi vocaţia tragicului</span>, mai scrie despre M. Eminescu, Ion Creangă, Al. Macedonski, Mihail Sadoveanu, Tudor Arghezi, Ion Barbu, Al. A. Philippide. <span class="CharOverride-3">Literatură şi existenţă</span> (1998) cuprinde studii despre opera lui Eminescu şi Blaga. Seriozitatea cercetării se uneşte cu sobrietatea stilului şi adâncimea interpretării. Cum observau comentatorii, aici se află „o lapidara mărturisire de credinţă a criticului pentru care tratarea subiectului în toată amploarea înseamnă demonstrarea importanţei sale în ordine ontologică” (Doina Curticăpeanu). În capitolele, <span class="CharOverride-3">Iubirea ca principiu ontologic</span>, <span class="CharOverride-3">Moartea – o afirmare a vieţii</span>, <span class="CharOverride-3">Existenţa creatoare</span>, demersul se dezvoltă asupra unei triade: iubirea, moartea, existenţa. În volumul <span class="CharOverride-3">De la Eminescu la Nichita Stănescu</span> (2002) actul hermeneutic este unul de structură fenomenologică prin forarea în adâncimea ideilor, prin dorinţa de a descoperi geneza interioară a fenomenului analizat. </p>
			<p class="Heuristica___mici"><span class="CharOverride-1">SCRIERI:</span> <span class="CharOverride-3">Eminescu şi Leopardi</span>, Bucureşti, 1980; <span class="CharOverride-3">Palingeneza valorilor</span>, Timişoara, 1982; <span class="CharOverride-3">Literatură şi existenţă</span>, Timişoara, 1998; <span class="CharOverride-3">Repere eminesciene</span>, Timişoara, 1999; <span class="CharOverride-3">De la Eminescu la Nichita Stănescu</span>, Timişoara, 2002.<span class="CharOverride-3"> </span></p>
			<p class="Heuristica___m_RPR"><span class="CharOverride-1">Repere bibliografice: </span>Eugen Todoran, <span class="CharOverride-3">„Eminescu şi Leopardi”</span>, O, 1980, 28; Ioana Em. Petrescu, <span class="CharOverride-3">Studii eminesciene</span>, ST, 1981, 1; Nicolae Mecu, <span class="CharOverride-3">O nouă carte despre Eminescu</span>, VR, 1981, 4–5; Cristian Moraru, <span class="CharOverride-3">Palingeneză şi exegeză</span>, LCF, 1983, 31; <span class="CharOverride-3">Dicţ. scriit. rom.</span>, I, <span class="CharOverride-3">542–544</span>; Eleonora Cărcăleanu,<span class="CharOverride-3"> Repere româno – italiene</span>, Iaşi, 1998, <span class="CharOverride-3">114–116</span>; Ruja, <span class="CharOverride-3">Parte</span>, II, <span class="CharOverride-3">237</span>–<span class="CharOverride-3">244</span>; Doina Curticăpeanu, <span class="CharOverride-3">Mirajul plaurilor plutitori</span>, F, 1999, 2; Boldea, <span class="CharOverride-3">Vârstele</span>, <span class="CharOverride-3">132–140</span>; <span class="CharOverride-3">Dicţ. Banat</span>, <span class="CharOverride-3">155</span>–<span class="CharOverride-3">159</span>; Dan Mănucă, <span class="CharOverride-3">Oglinzi paralele</span>, Bucureşti, 2008, <span class="CharOverride-3">156–161</span>; Iulian Boldea, <span class="CharOverride-3">Teme şi variaţiuni</span>, Bucureşti, 2008, <span class="CharOverride-3">381–385</span>. &#9;<span class="Semnatura">Al.R.</span></p>
			<div class="_idGenObjectLayout-1">
				<div id="_idContainer039">
					<div id="_idContainer037" class="Basic-Text-Frame">
						<p class="Titlu-Nume-H">CHELARIU, Traian</p>
						<p class="Titlu-mic-DATE">(21.VII.1906, Hatna-Dărmăneşti, j. Suceava – 4.XI.1966, Bucureşti), poet, prozator, eseist, memorialist, dramaturg<span class="CharOverride-3">.</span>  </p>
					</div>
					<div id="_idContainer038" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03_DGLR_C_203-313_Mcalinescu-web-resources/image/Chelariu_Traian.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Rahilei şi al lui Grigore Chelariu. Cum obligaţiile de serviciu, ca lucrător ceferist, îi impuneau tatălui său să-şi schimbe mereu locul de muncă, <span class="CharOverride-1">C.</span> face clasele primare la Măriţei, Iţcani, Suceava, ba chiar şi la Bautsch-Budisov (Moravia), de unde familia revine în 1918 în ţară. Din 1919 urmează liceul cernăuţean „Aron Pumnul”, absolvit în 1926. Se înscrie, în acelaşi an, la Facultatea de Litere şi Filosofie a Universităţii din Cernăuţi, luându-şi <span class="CharOverride-3">magna cum laude</span> licenţa în filosofie (1930), domeniu în care îşi va susţine, în 1937, şi doctoratul (cu teza <span class="CharOverride-3">Aspecte finaliste şi biologice în pozitivismul lui David Hume</span>). Având şansa unei burse academice, pleacă pentru studii de specializare la Şcoala Română de la Fontenay-aux-Roses (1931–1933) şi la Şcoala Română din Roma (1933–1934). O vreme e asistent universitar la Catedra de psihologie şi logică la Cernăuţi, Iaşi şi la Bucureşti, unde se va stabili în 1940. Odată cu instalarea noului regim, urmează pentru <span class="CharOverride-1">C.</span><span class="CharOverride-3"> </span>ani grei de umilinţe şi privaţiuni – interval întunecat, consemnat în pagini de jurnal. A profesat şi în învăţământul mediu. În 1960 devine lector la Institutul Pedagogic din Suceava. Publică tot mai puţin, astfel încât în bună parte manuscrisele sunt lăsate în sertare. A debutat cu versuri în revista „Floarea soarelui” (1926). Mai e prezent în „Glasul Bucovinei” (aici este şi redactor-şef), „Junimea literară” (îndeplineşte din 1935 funcţia de secretar de redacţie), „Gazeta Bucovinei”, „Bilete de papagal”, „Gândirea”, „Convorbiri literare”, „Bucovina”, „Orientări”, „Uni&#173;versul literar” (unde a fost redactor), „Bucovina literară” (fiind şi în comitetul de redacţie), „Revista Fundaţiilor Regale” ş.a.</p>
			<p class="Heuristica-BASE">Livresc şi preţios, cerebral până la ariditate, cu înclinaţie spre teoretizări, <span class="CharOverride-1">C.</span> cultivă în cogitaţiile sale „răzgândirea”. Cu alte cuvinte, gândind cu mintea lui, caută să nu calce pe urmele unor „sentinţe consacrate”. Eseistica, de suflu scurt, comprimată adesea până la dimensiunile unui aforism, nu manifestă inhibiţii faţă de ideile unor cugetători iluştri. Cu o obstinată ambiţie a disocierii, luând în discuţie noţiuni cum ar fi adevărul, libertatea, fericirea, absurdul, răul şi binele, viaţa şi moartea, <span class="CharOverride-1">C.</span> se bizuie în aceste exerciţii de reflexivitate pe bunul-simţ – <span class="CharOverride-3">Proze pentru anul inimii</span> (1934), <span class="CharOverride-3">Zaruri</span> (1936), <span class="CharOverride-3">Casă pe nisip</span> (1937), culegerea postumă <span class="CharOverride-3">În căutarea Atlantidei</span> (1989), completată cu „fragmente noi” în 2003. În chestiuni de artă, de teorie literară, <span class="CharOverride-1">C.</span> pune în relaţie, de câte ori are prilejul, valenţele esteticului, etnicului şi eticului. I se întâmplă şi să cadă în inconsecvenţe. „Hermetiştii”, de pildă, i se par depăşiţi şi reci, însă el însuşi nu evită ermetizarea, fiind de părere că poetul nu se cade să scrie „pe înţelesul tuturor”; în plus, „prea clarul ucide frumuseţea plăsmuirilor noastre”. Şi, într-adevăr, „stihul sever” al lui <span class="CharOverride-1">C.</span> nu se remarcă prin limpezime. La fel, notaţiile sale în cheie reflexivă. Cu înfloriri poetizante, silnic nu rareori până la obscuritate, el uită de propria aserţiune, potrivit căreia simplitatea e un „semn regesc”, şi îşi complică teribil frazarea, iluzionându-se că astfel atinge profundităţi de filosofie nemţească. Suita <span class="CharOverride-3">Note germane</span> (din „Adevărul literar şi artistic”), în care sunt portretizaţi diferiţi autori şi li se comentează opera (din care şi traduce fragmente), relevă un cunoscător avizat al acestei literaturi. Impresii, dominate de un extaz lucid, despre sculpturi celebre din muzeele italiene sunt caligrafiate în <span class="CharOverride-3">Pietre la cari mă-nchinai</span> (1937). Însemnări despre capodoperele unor maeştri (sculptori, pictori), ca şi pe marginea unor scrieri ce îi stârnesc interesul, se împletesc în jurnalul din 1929–1936, tipărit postum, <span class="CharOverride-3">Zilele şi umbra mea</span> (1976), care cuprinde mărturii asupra propriei formări ca om de cultură şi ca scriitor, ţintă urmărită cu o rară perseverenţă. În proze – antologate în volumul postum <span class="CharOverride-3">Necunoscuta, </span>1972 – <span class="CharOverride-1">C.</span><span class="CharOverride-3"> </span>nu e captivul unei singure maniere. Unele naraţiuni sunt contaminate de o febră romantică, sub apelul iubirii (<span class="CharOverride-3">Dram</span>, <span class="CharOverride-3">Necunoscuta</span>), altele se înscriu în arie realistă, istorisind tragedii din lumea satului (<span class="CharOverride-3">Frigul</span>,<span class="CharOverride-3"> Noaptea</span>). Iminenţa unor grozăvii, care până la urmă se şi produc, semnalează sminteala realului, care îşi iese, stihinic, din ţâţâni (<span class="CharOverride-3">Lut</span>). Cu vibrări de lirism (<span class="CharOverride-3">Clara Corona</span>) şi elemente de fanatism (<span class="CharOverride-3">Clondirul</span>), se înfiripă alegoria, care, cu un tremur duios, poate fi şi din lumea celor care nu cuvântă (<span class="CharOverride-3">Sfârşitul şoimului</span>). Contând pe ritmul epic, parabola <span class="CharOverride-3">Subterana</span> ar vrea să sugereze mecanismul alienant al unui sistem totalitar. Portretistica (figura bizară a bătrânului maniac într-ale scrisului<span class="CharOverride-3">, </span>din<span class="CharOverride-3"> Răzbunarea unchiului Matei) </span>pivotează între pornirea compătimitoare şi ironia reţinută. Dintre piesele de teatru ale lui <span class="CharOverride-1">C.</span> (nepublicate în timpul vieţii; un volum <span class="CharOverride-3">Teatru</span> va fi editat în 1976), mai izbutite ar fi drama de inspiraţie istorică <span class="CharOverride-3">La locul numit Direptate</span>, însufleţită de un patos ce antrenează, până la artificiozitate, cadenţe (şi rime) de poem, şi fantezia dramatică <span class="CharOverride-3">Don Juan</span>, în care, eliberat din chinga legendei, seducătorul sevillian e văzut nu ca un înşelător orgolios şi crud, ci ca un himeric, aspirând către un absolut al iubirii. Secvenţele de intensitate în crescendo şi efectele de atmosferă (de care se abuzează în sens melodramatic în <span class="CharOverride-3">Acolo, în Deltă</span>) certifică o vocaţie de dramaturg, care însă prea se lasă furat de poematic. Lirismul pletoric din unele texte, cum ar fi <span class="CharOverride-3">Baladă carpatină,</span> cu înfloriturile şi insuportabilele lui afectări, face lectura indigestă. Recursul la psihologic (<span class="CharOverride-3">Sfârşitul lui Moţoc</span> ş.a.) şi amprenta etică (<span class="CharOverride-3">Acolo, în Deltă</span> ş.a.) sunt constante ale acestei dramaturgii, tentată şi de mitologic (<span class="CharOverride-3">La revedere, Nausicaa). </span>Farsele<span class="CharOverride-3"> </span>(<span class="CharOverride-3">Din năzdrăvăniile lui Păcală</span>) ratează chiar şi pitorescul de limbaj. Seve de rusticitate pulsează în volumul liric de debut, <span class="CharOverride-3">Exod</span> (1933), animând un peisaj evocat, în duhul lui Ion Pillat, cu atotstăpânitoare melancolie. Zarea tremurătoare este aceea a ţinutului natal, martor al zburdălniciilor copilăriei şi al înfiorărilor primei iubiri. Stârnind regrete, întoarcerea în trecut e, însă, o cărare pierdută. Şi în <span class="CharOverride-3">Aur vechi</span> (1936) paseistul, mai împăcat, căzut pe gânduri, îşi apleacă urechea la felurite „glasuri de demult”, gata să capteze ecouri din vremuri scitice şi, cum va proceda şi în <span class="CharOverride-3">Versuri de după amiază </span>(1940), din epoci de legendă. Străbătută de o undă de pesimism, reflexivitatea, vrând parcă să se degaje din aburul sămănătorist (vădit în <span class="CharOverride-3">Exod</span>), îşi propune mize înalte („eternitatea”, „desăvârşirea” ş.a.). Se simte la <span class="CharOverride-1">C.</span> o acerbă voinţă de a-şi reprima, în stanţele pe care le elaborează, impulsurile de sentimentalitate în beneficiul îndoielnic al unei sintaxe îndelung cizelate, meşterită cu „sigle şi echere”, alambicată până la sibilinic. Tot filtrând, decantând, chinuindu-se să-şi rafineze, în „simetrii şi purităţi de cristal”, discursul, stihuitorul aproape că sufocă nu doar palpitul lăuntric, dar, păşind pe o „punte către vid”, până şi înţelesurile. Scrupulul drastic al conciziei, hiperluciditatea, euforia subtilei melodicităţi a unor sonuri conduc la un asemenea rezultat şi în poeziile în vers alb, strânse în volum postum, în 1983. Un ton neaşteptat de aspru, răbufnind în sarcasme şi blesteme, zvâcneşte în <span class="CharOverride-3">Balade şi strofe răzleţe </span>(1943). Cu toată jalea pe care o lasă în urmă, războiul, „stihie” devastatoare, insuflă bucovineanului podidit de patriotice simţiri impulsuri de energie combativă. O antologie din versurile lui <span class="CharOverride-1">C.</span>, <span class="CharOverride-3">Scrieri lirice</span>, s-a editat în 1970. Respirând o seninătate ce îngăduie şi câte o inflexiune de umor, sonetele – înmănuncheate în alt volum, din 1973 – întreţes îngândurări de convenţie (despre deşertăciunea vieţii, labilitatea soartei ş.a.) şi rostiri de moralist încrezător, sub „clare ceruri”, în valorile sufleteşti pozitive. Tristeţea ce se împânzeşte, prelingându-se dintr-un anotimp în altul, printre irizări albăstrui, exprimă chinurile potolite ale unei iubiri târzii. În poezia lui <span class="CharOverride-1">C.</span>, după atâtea întortocheri şi canoniri, sonetele aduc o linişte şi o claritate reconfortante.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Exod</span>, Cernăuţi, 1933; <span class="CharOverride-3">Proze pentru anul inimii</span>, Cernăuţi, 1934; <span class="CharOverride-3">Aur vechi</span>, Cernăuţi, 1936; <span class="CharOverride-3">Cântece de leagăn</span>, Mediaş, 1936; <span class="CharOverride-3">Zaruri</span>, Cernăuţi, 1936; <span class="CharOverride-3">Casă pe nisip</span>, Cernăuţi, 1937; <span class="CharOverride-3">Pietre la cari mă-nchinai</span>, Cernăuţi, 1937; <span class="CharOverride-3">Dulcile cuvinte</span>, Cernăuţi, 1940; <span class="CharOverride-3">Versuri de după amiază</span>,<span class="CharOverride-3"> </span>Cernăuţi, 1940;<span class="CharOverride-3"> Balade şi strofe răzleţe</span>, Cernăuţi,<span class="CharOverride-3"> </span>1943; <span class="CharOverride-3">Scrieri lirice</span>, îngr. şi pref. Emil Manu, prezentare Al. Dima, Bucureşti, 1970; <span class="CharOverride-3">Necunoscuta</span>, îngr. Ecaterina Chelariu, cuvânt înainte Mircea Horia Simionescu, Bucureşti, 1972; <span class="CharOverride-3">Scrieri lirice</span>,<span class="CharOverride-3"> </span>pref. Eugen Barbu, Bucureşti, 1973; <span class="CharOverride-3">Teatru</span>, îngr. şi pref. Adrian Anghelescu, Bucureşti, 1976; <span class="CharOverride-3">Zilele şi umbra mea</span>, îngr. şi pref. Corneliu Popescu, Iaşi, 1976; ed. I–II, îngr. şi pref. Mircea A. Diaconu, Bucureşti, 2007–2010; <span class="CharOverride-3">Poezii în vers alb</span>,<span class="CharOverride-3"> </span>îngr. şi postfaţă Corneliu Popescu, Iaşi, 1983; <span class="CharOverride-3">În căutarea Atlantidei</span>,<span class="CharOverride-3"> </span>îngr. Doina Florea şi Corneliu Popescu, pref. Adrian Butură, Cluj-Napoca, 1989; <span class="CharOverride-3">Strada Lebedei nr. 8. Pagini de jurnal</span>, îngr. şi pref. Mircea A. Diaconu, Bucureşti, 2002; <span class="CharOverride-3">În căutarea Atlantidei (fragmente noi)</span>, îngr. şi pref. Mircea A. Diaconu, Iaşi, 2003. <span class="CharOverride-1">Traduceri:</span><span class="CharOverride-11"> </span><span class="CharOverride-3">Suflet nipon</span>,<span class="CharOverride-1"> </span>Cernăuţi, 1937.</p>
			<p class="Heuristica___m_RPR"><span class="CharOverride-1">Repere bibliografice: </span>Streinu, <span class="CharOverride-3">Pagini</span>, V, <span class="CharOverride-3">79–80</span>; Călinescu, <span class="CharOverride-3">Ist. lit. </span>(1941), <span class="CharOverride-3">823</span>,<span class="CharOverride-3"> Ist. lit.</span> (1982), <span class="CharOverride-3">907</span>; Crohmălniceanu, <span class="CharOverride-3">Literatura</span>, II, <span class="CharOverride-3">185–187</span>; Micu, <span class="CharOverride-3">„Gândirea”</span>, <span class="CharOverride-3">638–639</span>; Popa, <span class="CharOverride-3">Dicţ. lit.</span> (1977), <span class="CharOverride-3">143–144</span>; Anghelescu, <span class="CharOverride-3">Creaţie</span>, <span class="CharOverride-3">269–288</span>; <span class="CharOverride-3">Dicţ. scriit. rom</span>., I, <span class="CharOverride-3">544–545</span>; Victor Nicolae Cossaris, <span class="CharOverride-3">Pe urmele lui Traian Chelariu</span>, Suceava, 2001; Gheorghe Grigurcu, <span class="CharOverride-3">Mărturii nemijlocite</span>, RL, 2002, 46, 47; Faifer, <span class="CharOverride-3">Pluta</span>, <span class="CharOverride-3">62–66</span>; Simion, <span class="CharOverride-3">Genurile</span>, <span class="CharOverride-3">249–253</span>; Mircea Iorgulescu, <span class="CharOverride-3">O „reîntregire” literară</span>, „22”, 2003, 682; Mihăilescu, <span class="CharOverride-3">Lit. rom. postceauşism</span>,<span class="CharOverride-3"> </span>I, <span class="CharOverride-3">348–354</span>; Victor Nicolae Cossaris, <span class="CharOverride-3">Traian Chelariu – repere biobibliografice</span>, Suceava, 2006; Popa, <span class="CharOverride-3">Ist. lit.</span>, I, <span class="CharOverride-3">1067–1068</span>; Alexandru-Ovidiu Vintilă, <span class="CharOverride-3">Traian Chelariu. Inconfundabilul său document moral</span>, „Bucovina literară”, 2011, 4; Diaconu, <span class="CharOverride-3">Studii</span>,<span class="CharOverride-3"> 153–168</span>, <span class="CharOverride-3">313–346</span>. &#9;<span class="Semnatura">F.F. </span></p>
			<p class="Heuristica_PRIMUL_Semnat"><span class="titlu-12">CHEMAREA</span>, revistă apărută la București, în două numere, pe 4 şi 11 octombrie 1915. Ca şi în cazul altor reviste „de frondă” ale epocii, nu se precizează nimic în ce priveşte conducerea, sumarul sau periodicitatea. Primul număr are pe prima pagină numele colaboratorilor, în această ordine: Ion Vinea, N. Porsenna, Ernest Poldi, Tristan Tzara, I. Lupa, Thompson, (Felix) Valloton – artist modern francez, ale cărui lucrări grafice cu caracter abstracţionist-satiric ilustrează publicaţia. Pe prima pagină a celui de-al doilea număr semnatarii sunt menţionaţi în ordine alfabetică: Ion I.C. Brătianu, Claudian (Alexandru Claudian, viitor sociolog şi poet), Horia Maniu (fratele scriitorului Adrian Maniu), Ernest Poldi, N. Porsenna, Theodor Solacolu, Tristan Tzara, Ion Vinea. Avocatul Ch. (Ernest) Poldy şi poetul Theodor Solacolu fuseseră colegi ai lui Vinea şi Tzara la revista „Simbolul”. În paginile <span class="CharOverride-1">C.</span> literarul deţine un rol secundar, semnificativ totuşi, fiind prezent inclusiv în stilistica „artistă” şi nonconformistă a multor articole. Cele mai importante contribuţii sunt reprezentate de poemele lui Tristan Tzara (<span class="CharOverride-3">Vacanţă în provincie</span>, <span class="CharOverride-3">Furtuna şi cântecul dezertorului</span>), primele publicate în România sub acest pseudonim. Ambele conţin semnale ale viitoarei „evadări” a autorului, înainte de plecarea în Elveţia şi de amorsarea dadaismului. Editorialul-program, semnat de I. Vinea (<span class="CharOverride-3">Avertisment</span>), a fost adesea citat ca text preavangardist: „Să ieşim deci cu platoşe tari sub veste. […] După ce şi-au golit pântecele hermeticii bătrâni, iar virtuţile multora au sângerat pe cămăşi agitate lăutelor plebei, şi copiii şi-au manifestat în public, pe coli albe ca cearceafurile, incontinenţa, acum cel puţin e rândul celor tineri şi chemaţi, la nevoie, să lupte, să se întrebe unde vor fi trimişi. Revista noastră e o întrebare a unui grup de scriitori, ziarişti şi studenţi adresată tuturor. Paginile sunt oferite. Dar fără îndoială că nu vor scrie aci cei ce gândesc cu spatele la realitate: pederaştii politicii”. Articolul defineşte linia unei reviste civico-politice orientate împotriva politicii naţional-liberalilor cu privire la intrarea României în război. Sunt denunţate demagogia politicianistă, lipsa de educaţie a publicului, spiritul burghez mercantil, manipularea cinică a idealismului naţional. Pe lângă articole de atitudine (Ion Vinea, <span class="CharOverride-3">Note repezi</span>), se publică crochiuri morale şi „caractere” cvasiurmuziene, în care sunt taxaţi politicieni cupizi (Ernest Poldy, <span class="CharOverride-3">Ionaş Grădişteanu</span>); este sancţionată, de asemenea, politica de împărţire a Balcanilor pe criterii etnice (Ernest Poldy, <span class="CharOverride-3">Principiul naţionalităţilor</span>), iar intrarea României în război e acuzată de Vinea că nu ar servi nici „sentimentele”, nici „interesele” naţionale. Apocalipsa unei lumi se lasă surprinsă, sub semnul carnavalului, prin figurile unor „oameni din subterană”, care conspiră anarhic şi subversiv (Al. Claudian, <span class="CharOverride-3">O viaţă</span>). Prezenţa în paginile revistei a premierului Ion I.C. Brătianu, adversar politic al lui Vinea, apare motivată ironic: politicianul liberal îl atacă printr-o scrisoare acidă pe B. Delavrancea, acuzat de a fi publicat secrete diplomatice în ziarul „Epoca” (<span class="CharOverride-3">Bilet domnului Delavrancea</span>). Rubrica de revista revistelor, „Greşeli mărunte” (semnată „Aristofan”), conţine săgeţi la adresa publicaţiilor tradiţionaliste (de exemplu „Drum drept”), cu mostre de versuri stupide, dar şi cu ironii la adresa simbolismului academizant al unor Ovid Densusianu şi N. Davidescu. La rubrica „Jurnalul săptămânii”, un text al poetului intimist Barbu Nemţeanu, apărut în „Flacăra”, devine subiect de parodie scatologică. De semnalări pozitive are parte revista simbolistă ieşeană „Versuri şi proză” a lui I.M. Raşcu şi Alfred Hefter. &#9;<span class="Semnatura">P.C.</span></p>
			<p class="Heuristica_PRIMUL_Semnat"><span class="titlu-12">CHEMAREA TINERIMEI ROMÂNE</span><span class="CharOverride-3">, </span>gazetă apă&#173;rută la Cluj, săptămânal, de la 18 aprilie 1926 până la 30 martie 1932. Redactori responsabili: Pavel Pavel (1926), V.V. Tilea, Aurel Buteanu (1927), Emil Pop (1927–1928), A.T. Mureşan (1929–1931) şi Bazil Gruia (1931–1932). Primele două apariții, din 18 și 21 aprilie 1926, sunt sub formă de foi volante și anunță viitorul „ziar bisăptămânal al tinerimii grupate sub steagul Partidului Național”, împreună cu programul aripii tinere, bazat în principal pe „refacerea morală şi politică a ţării” şi pe „desăvârşirea unui naţionalism integral”. În primul an apar articole scrise de Ioan Lupaş, I. Gruia, Ioan Moldovan, Ghiţă Bob, Emil Pop, Sever Stoica, I. Martaloglu, Pavel Pavel (Tudor Bălteanu), Petre Domşa. Din 1928 îşi încep colaborarea Bazil Gruia (<span class="CharOverride-3">Ostracizarea valorilor, Pacifismul în România</span>), prezent şi cu poezii, și Petre Ţuţea, în acea vreme student în drept la Cluj. Primul articol semnat aici de acesta, în 1929, este <span class="CharOverride-3">Problema regiunii în noua reformă administrativă, </span>urmat de <span class="CharOverride-3">Politic şi economic</span>,<span class="CharOverride-3"> Parlamentarii</span>,<span class="CharOverride-3"> Iluziile măscăricilor</span>, <span class="CharOverride-3">Plebeul rural</span>, <span class="CharOverride-3">La ţară</span> etc. Cei care scriu în revistă se războiesc sistematic cu liderii Partidului Liberal şi cu cei ai Partidului Poporului, cu mareşalul Averescu sau cu Octavian Goga, în urma unui articol dur, care le dă prilejul să verse multă cerneală. Printr-o şedinţă publică a tribunalului, Bazil Gruia este achitat de acuzaţia de calomnie. <span class="CharOverride-1">C.t.r.</span> titrează pe prima pagină <span class="CharOverride-3">Înfrângerea politică a mareşalului Averescu</span> (mareşalul fusese reprezentat în proces de avocaţii Hanibal Teodorescu, Laurean Gabor, Valer Moldovan, iar Bazil Gruia fusese apărat de avocaţii Radu Rosetti, P. Ioaniţescu, Aurel Socol, Ionel Pop şi V.V. Stanciu). Bazil Gruia semnează în paginile ziarului poeziile <span class="CharOverride-3">Mureşul</span>, <span class="CharOverride-3">Plânsul vântului</span>,<span class="CharOverride-3"> Colinde</span>, alături de Aron Cotruş, care e prezent cu poemele <span class="CharOverride-3">Cosaşul</span>, <span class="CharOverride-3">Răbdare</span>,<span class="CharOverride-3"> Sunt bun și rău</span>. Mai pot fi citite texte de Tudor Arghezi (<span class="CharOverride-3">Vărul Mihalache – </span>reluare după „Bilete de papagal”), Pamfil Şeicaru, Nae Ionescu, Octavian Şireagu ş.a. &#9;<span class="Semnatura">M.Pp.</span></p>
			<p class="Heuristica_PRIMUL_Semnat"><span class="titlu-12">CHEMAREA VREMII</span>, publicaţie apărută la Bucu&#173;reşti, săptămânal, între 5 iunie 1940 şi 6 martie 1942. Director: Ion Sân-Giorgiu; redactor-şef: D.I. Cucu. Un<span class="CharOverride-3"> entrefilet</span>, <span class="CharOverride-3">Cadran</span> <span class="CharOverride-3">pe 7</span> <span class="CharOverride-3">zile</span>,<span class="CharOverride-3"> </span>menţionează că este seria a doua a unui periodic omonim editat 14 ani la Botoşani sub conducerea doctorului Haralambie Vasiliu și că „va continua, potrivit cu împrejurările de azi, același crez de românism fără prihană, slujind fără violență, dar cu neclintită hotărâre idealurilor permanente ale neamului, poruncilor nestrămutate ale tradiției creștine și realității mântuitoare a regalității. […] O singură dorință ne călăuzește: doctrina pământului românesc; o singură misiune ne luminează calea: mistica egoismului național”. Gazetă de „actualitate ilustrată”, <span class="CharOverride-1">C.v.</span> susţine politica oficială de întărire a legăturilor cu Germania, analiza evenimentelor politice şi militare ocupând spaţiul cel mai întins, alături de cronici și articole pe subiecte militare, economice, sociale şi politice, în care este elogiată politica lui Hitler. Fiecare număr conține editorialul directorului, un cursiv al lui D.I. Cucu (uneori d.i.c.), articole de doctrină declarat naționalistă, de adeziune la politica nazistă globală, dar nu în afara aparenţelor spiritului științific, semnate de Romulus Vulcănescu (<span class="CharOverride-3">Spiritul antifascist</span>), Gh. I. Brătianu (<span class="CharOverride-3">Chestiunea românească în 1940</span>), Sabin Manuilă (<span class="CharOverride-3">Politica de populație</span>), Costin Murgescu (<span class="CharOverride-3">Japonia. O problemă democratică</span>), N. Ladmiss-Andreescu, A.C. Cusin, unele reluate după cotidianul de dreapta „Buna Vestire” (Al. Brătescu-Voinești, omagiul adus lui A.C. Cuza cu prilejul împlinirii vârstei de optzeci de ani rostit la Ateneul Român și tipărit în broșura <span class="CharOverride-3">Huliganism</span>, Alexandru Constant, <span class="CharOverride-3">Îngrijorații</span>). Partea literară, firavă în ansamblul revistei, este reprezentată de versurile lui Radu Demetrescu-Gyr (<span class="CharOverride-3">Balada trupului care s-a frânt pe roată</span>), Ion Pillat (<span class="CharOverride-3">Credința</span>), Ion Sân-Giorgiu (<span class="CharOverride-3">Toamnă veche</span>), Lucia Demetrius, Teodor Scarlat, I.D. Pietrari, Igor Block, de nuvelele și schițele semnate de Radu Tudoran (<span class="CharOverride-3">Fata primarului cel bun</span>), N. Ladmiss-Andreescu (<span class="CharOverride-3">Dispensa</span>),<span class="CharOverride-3"> </span>Paul Teodorescu, Traian Lalescu, dar mai ales de fragmentele din <span class="CharOverride-3">Straniul paradis</span>,<span class="CharOverride-3"> </span>viitorul volum de nuvele al lui Laurențiu Fulga, și de extrasele din trilogia <span class="CharOverride-3">Suflet japonez</span>,<span class="CharOverride-3"> </span>scrisă de generalul Gh. Băgulescu, primul ambasador al României în Japonia. Excluzând nuvelele <span class="CharOverride-3">Leila </span>și <span class="CharOverride-3">La închisoare </span>ale scriitorilor iugoslavi Ivan Cankar şi Ivo Andrić și <span class="CharOverride-3">Focul de pistol </span>de A.S. Pușkin, paginile traduse provin exclusiv din perimetrul literaturilor germană și italiană, iar selecția făcută de semnatarii lor, Mihai Isbășescu (Heinrich Zillich, scriitor sas din România, <span class="CharOverride-3">Condeiul</span>), Ion Sân-Giorgiu (Hans Carossa, <span class="CharOverride-3">Orbul</span>) și George Sbârcea (Luigi Pirandello, <span class="CharOverride-3">Judecata lui Saru Argentu</span>), este una determinată valoric. Constantă și substanțială este „Cronica literară” încredințată lui G.C. Nicolescu, tânăr asistent universitar cu opinii critice și de valoare echilibrate, pertinente, argumentative. Un derapaj în acest compartiment al <span class="CharOverride-1">C.v.</span>, venit din afara redacției la începutul toamnei 1941, este <span class="CharOverride-3">O carte infamă</span> – atac furibund întins pe multe coloane în câteva numere la adresa <span class="CharOverride-3">Istoriei literaturii române de la origini până în prezent </span>de G. Călinescu, făcut de D. Murărașu, istoric literar el însuși și autor al unei lucrări similare, sub anonimatul pseudonimului cu rezonanțe de inchiziție Loyola –, articol care aprinde în presa de extremă dreapta o campanie nimicitoare la adresa cărții și a autorului. Mai echilibrat, în articolul de bilanț <span class="CharOverride-3">Anul literar 1941</span>, G.C. Nicolescu enumeră lucrarea printre cărțile de excepție ale anului, observând și că „a dominat prin larga discuție în jurul ei <span class="CharOverride-3">Istoria literaturii </span>a lui D. Murărașu”. Alte rubrici mai vizibile, chiar dacă ocazionale, sunt „Cronica plastică” ținută de V. Beneș, „Cronica dramatică” inaugurată de Toma Vlădescu disimulat sub criptonimul Timeus, care i-o va trece lui L. Voita, „Agenda”, unde este recenzat conținutul revistelor sosite în schimb redacțional și volume recent apărute, „Cronica muzicală”, asigurată de muzicologul Tudor Ciortea. O grafică în linia politică generală a publicației preia sub genericul „Humorul altora”, pe toată suprafața unei pagini, caricaturi, grafică, desene din renumite reviste europene de umor („Grengoire”, „Ric et Rac”, „Simplicissimus”, „Travaso”, „Lustige Blätter”) și le completează cu grafica autohtonilor Dragu, Dragoș ș.a. Alți colaboratori: Gh. A. Cuza, N.I. Herescu, I.U. Soricu, Petre V. Haneș, Sextil Pușcariu, Ion Foti, Ion Savin, D. Caracostea, Bernhard Capesius, Ionel Teodoreanu, N. Porsenna, D. Iov, Al. Popescu-Telega, Mihail Dragomirescu, Ion Șugariu, George Iamandi, Nicolae Roșu. &#9;<span class="Semnatura">R.P.</span></p>
			<div class="_idGenObjectLayout-1">
				<div id="_idContainer042">
					<div id="_idContainer040" class="Basic-Text-Frame">
						<p class="Titlu-Nume-H">CHENDI, Ilarie </p>
						<p class="Titlu-mic-DATE">(14.XI.1871, Dârlos, j. Sibiu – 23.VI.1913, Bucureşti), critic și istoric literar. </p>
					</div>
					<div id="_idContainer041" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03_DGLR_C_203-313_Mcalinescu-web-resources/image/CHEI3.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Elizei (n. Hodoş) şi al lui Basiliu Chendi, preot. Dinspre mamă, <span class="CharOverride-1">C.</span> se înrudea cu Nerva Hodoş şi cu Al. Papiu-Ilarian (ultimul inspirându-le părinților și prenumele fiului). Urmează şcoala primară la Bandu de Câmpie (judeţul Mureş), gimnaziul evanghelic german din Mediaş (1883–1884) şi Liceul „Episcopul Teutsch” din Sighişoara (1884–1891). Între 1891 şi 1894 este student al Seminarului Teologic „Andrei Şaguna” din Sibiu, apoi al facultăţilor de Filosofie şi Filologie ale Universităţii din Budapesta (1894–1897). Aici înfiinţează, împreună cu Traian Vuia, Victor Branişte, Aurel Ciato, V. Onișor ş.a., Societatea de Lectură „Petru Maior”, fiind, în cadrul ei, preşedintele comisiei literare. În 1898 se angajează, pentru câteva luni, redactor la „Tribuna poporului” din Arad, după care, pentru a evita serviciul militar, trece munţii şi se stabileşte în Bucureşti, unde va lucra până la sfârșitul vieții ca bibliotecar la Biblioteca Academiei Române. Odată cu înființarea „Sămănătorului”, este cooptat în redacția revistei, fiind, în perioada 1902–1903, director <span class="CharOverride-3">de facto</span> al publicației; colaborarea la revistă ia sfârșit în 1905, când <span class="CharOverride-1">C.</span> se delimitează polemic de stilul autoritar al noului director, N. Iorga. Ulterior, redactează informal revista „Viaţa literară” (1906–1908; din 1907 cu titlul „Viața literară și artistică”), girată oficial de George Coșbuc și Ion Gorun, și, ca secretar de redacţie, participă, alături de Mihail Sadoveanu, D. Anghel şi St. O. Iosif, la redactarea săptămânalului „Cumpăna” (1909–1910). Se numără printre fondatorii Societăţii Scriitorilor Români (1909), intrând în primul ei comitet de conducere. Se sinucide la o zi după ce-şi luase viaţa prietenul său St. O. Iosif. <span class="CharOverride-1">C.</span> debutează publicistic în „Musa”, revista manuscrisă a Seminarului Teologic din Sibiu (1892), şi editorial cu nuvela <span class="CharOverride-3">S-au dus în ţară</span> (1893). Ulterior a colaborat la „Telegraful român”, „Tribuna”, „Familia”, „Foaia literară”, „Floare-albastră”, „România jună”, „Libertatea”, „Ţara noastră”, „Luceafărul”, „Convorbiri literare”, „Noua revistă română”, „Cosinzeana” ş.a.</p>
			<p class="Heuristica-BASE">Opera lui <span class="CharOverride-1">C.</span> nu pare să se fi bucurat de o posteritate prea generoasă. În ciuda amendamentelor pe care i le-au adus relecturile din ultimele decenii, imaginea-standard a criticului rămâne aceea pe care i-au creionat-o „canonizatorii” interbelici. Tonul l-a dat, ca în atâtea alte cazuri, E. Lovinescu, care îi reproşa că „s-a integrat, chiar de la începutul activității sale, în mișcarea sămănătoristă”, ceea ce, în vocabularul criticii lovinesciene, echivalează cu o condamnare fără drept de apel. Nici G. Călinescu nu s-a arătat mai binevoitor cu foiletonistul care, în viziunea sa, ilustra „tendinţa națională”, adică o linie ideologică privilegiată de-a lungul <span class="CharOverride-3">Istoriei...</span> din 1941; însă, în ceea ce privește „criticele în sine”, istoricul literar consideră că, „deși scrise cu oarecare nerv, ele și-au pierdut azi interesul”, de vreme ce cronicarul „trece iute asupra obiectului, fără să analizeze și fără a demonstra măcar o idee”. Desigur, nu pot fi trecute cu vederea nici demersurile postbelice de „revizuire” – în sens pozitiv – a operei lui <span class="CharOverride-1">C.</span>, îndeosebi pe latura ei jurnalistică. Dacă Mircea Popa i-a atribuit „un loc de seamă printre cei dintâi critici cronicari din literatura română”, Nicolae Manolescu a fost și mai categoric, numindu-l „întâiul nostru critic profesionist, în sensul modern, [...] la care o temeinică formaţie filologică se uneşte cu vocaţia publicistică”. Însă, cu toate aceste corective, <span class="CharOverride-1">C. </span>tinde să fie perceput în continuare de conștiința literară drept un pășunist anacronic, cu accente xenofobe, care confundă etnicul, socialul și esteticul, un jurnalist lipsit de o bază reflexivă solidă, cu accese de violență și cu derapaje vulgare, pe scurt, un exponent al naționalismului agresiv, izolaționist și necritic de la începutul secolului al XX-lea. Totuși, personalitatea lui critică nu poate fi redusă la stereotipul ruralistului rudimentar. E drept că, în perioada în care a condus „Sămănătorul”, criticul a militat intens în favoarea unei literaturi naționale, tradiționale și rurale și că o atare afinitate se va păstra – fie şi la o intensitate mai joasă – de-a lungul întregii sale activităţi. E o poziție pe care şi-a argumentat-o, la fel ca majoritatea „țărăniștilor” din epocă, prin faptul că simbolismul, „decadentismul” și/sau modernismul ar fi niște forme străine de spiritul literaturii române. Însă <span class="CharOverride-1">C. </span>nu și-a închipuit niciodată – cum insinuează Lovinescu în <span class="CharOverride-3">Istoria... </span>sa<span class="CharOverride-3"> </span>– că funcția literaturii s-ar limita la menirea ei socială și națională și că literatura română ar fi condamnată să rămână pentru totdeauna într-un stadiu rural. Semnificativ pentru atitudinea lui față de categoria „esteticului” e un articol din 1908 (<span class="CharOverride-3">Viața literară: Literatura de mâine. Teatrul și literatura</span>), în care criticul califică dezvoltarea beletristicii românești din epocă drept „o tranziție lentă la o epocă cu mai multă înțelegere pentru frumos”. „Căci, la urma urmelor, scopul definitiv al oricărei opere de artă este frumosul…” – completează foiletonistul. Mai mult, riscă aici și un mic pariu privind modul cum va arăta „literatura de mâine”: „În poezie se va face iarăși mai mult loc <span class="CharOverride-3">eu</span>-lui, în proză vor străbate genurile impresioniste, în dramă se vor întrona poveștile și elementul liric. Poate și simbolurile și cochetăria ușoară cu viața senzuală să-și aibă un loc în literatura de mâine, căci aceste sunt totdeauna apanagiile unei literaturi rafinate și ale unei epoci în care se face artă și mai multă”. Firește, ar fi exagerat să se afirme că în aceste rânduri <span class="CharOverride-1">C. </span>s-ar fi metamorfozat într-un adept al modernismului „senzual” și „rafinat”. El însuși se grăbește să precizeze că literatura pe care o preconiza nu avea nimic de-a face cu așa-zisa „direcție decadentă” în vogă. Însă nu e greu de constatat că locul sporit alocat „<span class="CharOverride-3">eu</span>-lui” se află la antipodul lirismului obiectiv practicat de Coșbuc (sau chiar de Goga, în măsura în care prin vocea poetului vorbește nu o subiectivitate, ci o instanță supraindividuală), în timp ce „genurile impresioniste” ar putea fi asociate în chip plauzibil cu ceea ce se va încetăţeni, peste câteva decenii, sub denumirea proză de analiză. În plus, ultimii săi ani de activitate atestă un grad ridicat de toleranță față de direcțiile literare ce debordau cadrele literaturii „țărăniste”. De pildă, într-un articol din 1910 (<span class="CharOverride-3">Aristocrații în literatură</span>) criticul ajunge chiar să regrete supremația acesteia, care îi redusese practic la tăcere pe exponenții altor clase sociale – în special pe aristocrați: „Constituie ... un rău această lipsă. În literatură clasele sociale ar trebui să aibă toate reprezentanții lor”. Totodată, în critica sa aplicată arată o severitate ridicată față de inflația de literatură „țărănistă”, recunoscând astfel implicit tendința de clișeizare accelerată din sânul ei; în paralel, el acreditează o serie de poeți „moderniști”. Cazul simptomatic din acest punct de vedere este, negreșit, Tudor Arghezi, pe care <span class="CharOverride-1">C. </span>îl așază „pintre cei puțini poeți moderni mai serioși de cari dispunem astăzi”, verdict justificat prin aceea că poetul „<span class="CharOverride-3">nu</span> pătimește de boala generală a tinerilor noștri scriitori de versuri: de banalitate”. În afara acestor atitudini, există cel puțin trei poziții teoretice prin care el întrezărește unele dintre cele mai solide achiziții ale criticii românești interbelice. Printre acestea nu ar trebui, totuși, așezat (decât, cel mult, cu circumspecție) și atât de discutatul „impresionism” al criticului, în jurul căruia s-au iscat numeroase controverse. Dacă, de pildă, E. Lovinescu limita dimensiunea impresionistă a criticii lui <span class="CharOverride-1">C. </span>până aproape de anularea ei, editorul seriei <span class="CharOverride-3">Scrieri</span>, Dumitru Bălăeț, cade într-un exces contrar, pretinzând că ar fi vorba aici de un „caz de substituire literară” și cerând ca „gloria de a fi întemeiat acest model de critică” la noi să-i revină autorului <span class="CharOverride-3">Impresiilor </span>din 1908. Că „impresia” lui <span class="CharOverride-1">C. </span>ar fi fost „nudă și elementară”, cum susține Lovinescu, e o afirmație care nu se susține. Gradul de elaborare a articolelor criticului (deficitare, e drept, pe partea strict analitică, dar nu fragmentare sau incoerente), folosirea frecventă a procedeelor din recuzita impresionismului francez (dialogul, portretul, pamfletul, poemul în proză etc.) și, mai ales, apelul frecvent la figura lui Anatole France (care, fără a fi citat în volumul din 1908, reprezintă, fără îndoială, sursa de inspirație a rubricii „Viața literară”, pe care <span class="CharOverride-1">C. </span>a ținut-o în revistele „Țara noastră” și „Tribuna”, între 1908 și 1911) constituie dovezi suficiente pentru a arăta nu numai conștientizarea deplină a propriei tehnici „impresioniste”, dar și performanțele pe care criticul român le-a atins în cadrul ei. Totuși, nu a fost nici pionierul absolut al impresionismului românesc, nici teoreticianul care să-l decupeze în mod programatic ca direcție critică distinctă. Cu privire la cel dintâi aspect, e de amintit că, în același an în care apar <span class="CharOverride-3">Impresiile </span>sale, vede lumina tiparului un volum cu un titlu similar – <span class="CharOverride-3">Impresii literare</span> de Izabela Sadoveanu-Evan. Referitor la teoretizare, singurele afirmații din secvența introductivă a cărții care ar putea fi asociate crezului impresionist cuprind un pamflet adresat pretinșilor erudiți care reduc arta la „formule de viață”, de „gândire” și chiar de „simțire”: „tu ești omul școalei și judecata ta e rigidă ca o formulă algebrică fixată de alții. Tu ești obiectiv și sufletul tău nu simte ecouri; pian stricat ale cărui clape nu sună. Dar tu știi în schimb «ce-a zis Taine» și «ce-a zis X» și, cu ce-au zis ei, tu vii și măsori pe bietul artist cum ai măsura un obiect cu cântarul. Și-l tai, și-l tai, și-l spânzuri, și-l categorisești ca după litera fixă a legii, parcă arta, simțirea s-ar putea strânge în câteva paragrafe. Ei, dragul meu, legile sunt moartea poeziei!”. Însă asemenea fraze, care exprimă o poziție antipozitivistă, nu transmit neapărat şi o atitudine impresionistă, definind un crez comun oricărei doctrine critice care se îndoiește de existența unei „științe literare” (în plus, repudiat aici nu e atât pozitivismul ca atare, cât preluarea mimetică a principiilor sale). De altfel, <span class="CharOverride-1">C. </span>nici nu folosește, în paginile cărții sale, termenul „impresionism”, ceea ce arată că îi lipsea dorinţa de a fundamenta o orientare critică particulară. Un asemenea lucru îl face abia E. Lovinescu, într-o polemică purtată cu Mihail Dragomirescu, pe care o va desfăşura în anul următor în paginile revistei „Convorbiri critice”. Prin urmare, meritul lui <span class="CharOverride-1">C. </span>„de a fi întemeiat acest model de critică” în România trebuie privit cu rezervele de rigoare. În schimb, mai puţin remarcate de comentatori au fost alte două elemente prin care foiletonismul anticipează câteva din principiile forte ale criticii interbelice: subiectivitatea și valoarea „creatoare” a criticii. Prima problemă e dezbătută de <span class="CharOverride-1">C. </span>încă din 1904, când „parafrazează” – termenul îi aparţine – un capitol din volumul <span class="CharOverride-3">Kritiker und Kritikaster </span>(1903) al lui Adolf Bartels într-un articol cu veleități programatice din 1904, <span class="CharOverride-3">Dreptul criticei. După Adolf Bartels</span>. Din broșura ideologului, considerat precursor al nazismului, emulul său român a preluat nu doar mefienţa dusă până spre aversiune faţă de literatura scriitorilor de origine evreiască, dar şi o epistemologie a actului critic. Astfel, se întreabă mai întâi „până la ce limită poate să fie criticul <span class="CharOverride-3">personal</span>”, numai că prin „a fi personal” înțelege, deocamdată, „a insista mai mult asupra însușirilor individuale ale autorului, dând o mai largă dezvoltare caracterului decât operei lui”, adică a se situa în sfera biografismului tradițional (unde „personal” înseamnă „referitor la <span class="CharOverride-3">persoana</span> autorului”). Termenul cunoaște, însă, și o altă accepțiune, pe care, pe urmele universitarului german, nu întârzie s-o speculeze: „După părerea lui Bartels nici nu poate exista o altă critică decât personală și subiectivă. Totdeauna criticul își prezintă personalitatea sa, ca o garanție pentru adevărul celor spuse”. Se întâlneşte aici una dintre primele fundamentări ale subiectivității actului critic din literatura noastră, pe care <span class="CharOverride-1">C. </span>a dezvoltat-o într-un alt articol – <span class="CharOverride-3">Viața literară XXII. [Despre critică]</span>, 1906 –, unde demonstrația amintește de prefața primului volum din <span class="CharOverride-3">La Vie littéraire</span> (1888) de Anatole France: „aproape toate criticile sunt personale. Sau cel puțin toate criticile bune. În fiecare se ascunde o părticică din cugetarea și simțirea noastră. E cu neputință să-ți renegi eul tău până la așa grad, încât judecarea ta să se cheme strict «obiectivă»”. Totuși, el<span class="CharOverride-1"> </span>fixează şi o limită în fața subiectivității: „poți fi personal cât vrei, dar să rămâi în marginele adevărului”. Și, dând exemplul unui prieten care îi punea la îndoială „sentimentele naționale”, conchide: „Iată deci ce înseamnă a fi personal rău, în înțelesul cuvântului: a scrie adică tendențios și ceea ce nu corespunde adevărului; a scrie fără a chibzui mai întâi dacă folosești sau strici literaturei prin munca ta. Și de asta trebuie să ne ferim”. O distincție similară, între „personal” ca negativ, „tendențios”, şi „personal” ca „subiectiv”, inerent „personalităţii”, se va regăsi, peste aproape patru decenii, dar sub o altă formă (şi aşezată pe nişte baze filosofice mult mai ferme), în articolul călinescian <span class="CharOverride-3">Notă despre așa-zisa „subiectivitate”</span> (1944). Un alt punct de contact între <span class="CharOverride-1">C. </span>și critica interbelică (în general), Călinescu (în particular) vizează rolul creator al criticului. Astfel, respingând celebrul clișeu privind caracterul „parazitar” („necreator”) al comentatorului de literatură, autorul <span class="CharOverride-3">Foiletoanelor </span>(1904) scrie mai târziu următoarele: „Că nu creează critica este iarăși adevărat, pe cum, de pildă, nici istoricul nu creează în mod direct. [...] Dar, dacă este adevărat că criticii și istoricii nu sunt de-a dreptul producători pozitivi, ci operează cu obiecte cunoscute, nu se poate în același timp tăgădui că, având o personalitate a lor proprie, și unul și altul se diferențiază treptat în cugetare și în simțire și ajung adeseori a crea o operă trainică din cea mai aspră realitate” (<span class="CharOverride-3">Viața literară [XXV]. Spirite de negațiune și spirite pozitive. Negațiunea este o creare. Ce este criticul? Ce ziaristul? Cazul meu, </span>1909). Cu alte cuvinte, critica este o creație „indirectă” ce face adeseori concurență ficțiunii. Se observă în aceste rânduri o prefigurare a ideilor călinesciene din <span class="CharOverride-3">Critică şi creaţie</span> (1927), care rămâne convingătoare chiar și în absența aparatului filosofic de proveniență croceană al succesorului său. <span class="CharOverride-1">C. </span>nu a avut niciodată ambiția să-și lege toate aceste idei fertile într-o doctrină unitară sau să le legitimeze recurgând la una din teoriile de autoritate ale epocii. De aceea, ele au rămas în stadiul de „preludii” (cum își intitulează criticul primul său volum de foiletoane, apărut în 1903), ce vor fi fructificate de criticii perioadei interbelice. Totuși, alta e situația în ceea ce privește atitudinea sa față de foiletonul critic, în care autorul <span class="CharOverride-3">Fragmentelor</span> din 1905 nu vedea decât o predispoziție românească latentă: „Românul e născut foiletonist. Plăcerea lui de a povesti, de a-și da cu părerea despre toate, dibăcia cu care știe a produce aparența unei culturi universale și vioiciunea temperamentului ce străbate fiecare articol de gazetă sunt însușiri primitive de scriitor de foiletoane”. <span class="CharOverride-1">C. </span>a fost nu doar un prim practician „profesionist” al acestei specii în literatura română, dar și un foarte competent teoretician și istoric al ei. Că el avea conștiința statutului și a importanței cronicii literare, nu încape îndoială. Când, în <span class="CharOverride-3">Foiletonul nostru</span> (1904), din care a fost extras pasajul anterior, sintetizează evoluția acestei forme în literatura noastră, el însuși îi va disocia cu grijă pe autorii care și-au făcut din foileton o profesie (Frédéric Damé și G.I. Ionnescu-Gion) de colaboratori intermitenţi ai revistelor precum C. Dobrogeanu-Gherea și Ioan Nădejde („bărbați de erudiție mai mult decât foiletoniști”). Dar, dincolo de acest aspect, a sesizat și a discutat, cu mai bine de un veac în urmă, câteva dintre cele mai spinoase probleme ale acestei practici, oferind numeroase puncte de vedere a căror actualitate a rămas nealterată de trecerea vremii. Dintre acestea se cuvine menționată mai întâi poziția sa moderată față de critica de tip academic și istoriografic. În ciuda aversiunii față de așa-zisa critică „științifică”, nu a privit niciodată foiletonul drept „singura critică” și și-a definit mereu cu modestie propria poziție: „A fixa definitiv locul unui poet în ierarhia scriitorilor e o operă pe care trebuie s-o săvârșească condeie mai oțelite. Noi, cești mici și zavistnici, cei pururea hărțuiți și hărțuitori, nu avem decât păreri absolut și intenționat individuale; ne redăm impresiile dobândite după cetirea cu luare-aminte a operei sau chiar după cunoașterea personală a autorului” (<span class="CharOverride-3">St. O. Iosif</span>, 1903). În paralel, <span class="CharOverride-1">C. </span>a urmărit și comentat constant încercările biografice, monografice sau de istorie literară ale epocii și a avansat numeroase propuneri şi soluţii care se vor dovedi extrem de utile pentru urmaşii săi din acest câmp de activitate. A avut o viziune totuşi inovatoare asupra rolului revistelor literare, pe care şi-a dezvoltat-o în cadrul unei veritabile campanii purtate în anii 1910–1911 în paginile periodicelor „Tribuna” și „Luceafărul”. Pentru el, „critica de direcție” – profesată în publicaţiile „cu program” ale lui N. Iorga, G. Ibrăileanu, Mihail Dragomirescu sau Ovid Densusianu – reprezintă un stadiul artistic depășit și, în acest sens, aduce numeroase exemple de reviste germane și franceze care se prezintă ca „tribune deschise”, dovedindu-se ospitaliere cu „programul” oricărui colaborator valoros: „la aceste reviste fără program, îți ești singur program”. Altfel spus, în opinia lui, „astăzi au mai mulți sorți de izbândă acele periodice literare cari, fără un anume program, dar cu încurajarea materială a colaboratorilor, admit și îmbrățișează toate talentele de valoare”. Căci, în ultimă instanţă, „zeci de programe și de unități strânse puternic în jurul unei flamure, duse de mâini problematice, nu fac cât un singur talent din cele neînregimentate”. Argumentul criticului în această privință e unul de bun-simț („de obicei între talente de valoare e absolut cu neputință ca în materie de artă să existe un program estetic întru toate identic”) şi nu e greu de întrezărit aici proiectul unei publicaţii „de elită”, de tipul „Revistei Fundaţiilor Regale”, care va reuni, peste un sfert de veac, crema intelectualităţii româneşti. <span class="CharOverride-1">C. </span>a abordat întreg repertoriul de probleme specifice publicisticii literare: necesitatea competiţiei și a luptelor de idei ca modalităţi de a dinamiza câmpul cultural; caracterul „de tranziție” al artei epocii sale; pierderea „reputațiilor” publice ca urmare a sterilității și autopastișei; proprietatea intelectuală şi abuzurile la adresa ei (prin plagiat); proliferarea contagioasă şi profund nocivă a „reclamei” ca efect al dezvoltării pieţei de carte şi, totodată, ca agresiune la adresa spiritului critic.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">S-au dus în ţară</span>, Sibiu, 1893; <span class="CharOverride-3">Începuturile ziaristicii noastre (1789–1795)</span>, Orăştie, 1900; <span class="CharOverride-3">Zece ani de mişcare literară în Transilvania (1890–1900)</span>, Oradea Mare, 1901; <span class="CharOverride-3">Preludii</span>, Bucureşti, 1903; ed. Bucureşti, 1905; <span class="CharOverride-3">Foiletoane</span>, Bucureşti, 1904; ed. 2, Bucureşti, 1925; <span class="CharOverride-3">Fragmente</span>, Bucureşti, 1905; <span class="CharOverride-3">Impresii</span>, Bucureşti, 1908; ed. 2, Bucureşti, 1924; <span class="CharOverride-3">Portrete literare</span>, Bucureşti, 1911; <span class="CharOverride-3">Schiţe de critică literară</span>, Bucureşti, 1924; <span class="CharOverride-3">Pagini de critică</span>, îngr. şi introd. Vasile Netea, Bucureşti, 1969; <span class="CharOverride-3">Scrieri</span>, vol. I–IV, îngr. şi pref. Dumitru Bălăeţ, Bucureşti, 1988–1995, vol. V–X, îngr. Dumitru Bălăeţ și Ioan Spătan, Bucureşti, 2001–2007; <span class="CharOverride-3">Eminescu şi vremea sa</span>, îngr. şi pref. Răzvan Voncu, Bucureşti, 1999. <span class="CharOverride-1">Ediţii:</span> Vasile Alecsandri, <span class="CharOverride-3">Scrisori</span>, Bucureşti, 1904 (în colaborare cu E. Carcalechi); M. Eminescu, <span class="CharOverride-3">Opere complete</span>,<span class="CharOverride-3"> </span>vol. I:<span class="CharOverride-3"> Literatura populară, </span>pref. edit., Bucureşti, 1902 (în colaborare cu Nerva Hodoş), <span class="CharOverride-3">Poezii postume, </span>pref. edit., Bucureşti, 1905; Costache Negruzzi, <span class="CharOverride-3">Opere complete, </span>I–III, pref. edit., Bucureşti, 1905–1912 (în colaborare cu E. Carcalechi); Ion Creangă, <span class="CharOverride-3">Opere complete</span>, pref. edit., București, 1906 (în colaborare cu G.T. Kirileanu); Mumuleanu, Hrisoverghi, Cuciureanu, <span class="CharOverride-3">Scrieri alese, </span>pref. edit., Bucureşti, 1909. <span class="CharOverride-1">Traduceri:</span> Henrik Ibsen, <span class="CharOverride-3">Ziua Învierii</span>, Orăştie, 1900 (în colaborare cu C. Sandu[-Aldea]); Hermann Sudermann, <span class="CharOverride-3">Ioan Botezătorul</span>, Orăştie, 1901 (în colaborare cu C. Sandu[-Aldea]).</p>
			<p class="Heuristica___m_RPR"><span class="CharOverride-1">Repere bibliografice: </span>Vasile Savel, <span class="CharOverride-3">Opera d-lui Il. Chendi</span>, Bucureşti, 1906; Lovinescu, <span class="CharOverride-3">Opere</span>, V, <span class="CharOverride-3">62–66</span>, <span class="CharOverride-3">119–121</span>; Trivale, <span class="CharOverride-3">Cronici</span>, <span class="CharOverride-3">230–234</span>; [<span class="CharOverride-3">Ilarie Chendi</span>], „Hiena”, 1920, 12–13; Perpessicius, <span class="CharOverride-3">Opere</span>,<span class="CharOverride-3"> </span>II, <span class="CharOverride-3">97–98; </span>Goga, <span class="CharOverride-3">Precursori</span>, <span class="CharOverride-3">135–152</span>; Iorga, <span class="CharOverride-3">Ist. lit. cont</span>. (1934), II, <span class="CharOverride-3">37–50</span>; Lovinescu, <span class="CharOverride-3">Ist. lit. rom. cont</span>., <span class="CharOverride-3">21–22</span>; Munteano, <span class="CharOverride-3">Panorama, 91–92; </span>Călinescu, <span class="CharOverride-3">Ist lit.</span> (1941), <span class="CharOverride-3">566</span>, <span class="CharOverride-3">Ist.</span> <span class="CharOverride-3">lit.</span> (1982),<span class="CharOverride-3"> 638</span>; Călinescu, <span class="CharOverride-3">Opere, </span>IX, <span class="CharOverride-3">56–59</span>; Ciopraga, <span class="CharOverride-3">Lit. rom</span>., <span class="CharOverride-3">669–674</span>; Micu, <span class="CharOverride-3">Început</span>, <span class="CharOverride-3">197–199</span>; Mircea Popa, <span class="CharOverride-3">Ilarie Chendi</span>, Bucureşti, 1973; Z. Ornea, <span class="CharOverride-3">Un polemist neînduplecat</span>, RL, 1989, 12; Al. Dobrescu, <span class="CharOverride-3">Un Don Quijote printre critici</span>, CL, 1989, 4; <span class="CharOverride-3">Dicţ.</span> <span class="CharOverride-3">scriit. rom</span>., I, <span class="CharOverride-3">545–548</span>; Voncu, <span class="CharOverride-3">Secvenţe</span>,<span class="CharOverride-3"> </span>II, <span class="CharOverride-3">18−22</span>; Ion Simuț, <span class="CharOverride-3">Viața literară în 1907</span>, RL, 2004, 12; Manolescu, <span class="CharOverride-3">Istoria</span>,<span class="CharOverride-3"> 474–477</span>; Andrei Terian, <span class="CharOverride-3">Ilarie Chendi şi critica românească interbelică</span>, „Annales Universitatis Apulensis”, Philologica, 2011, 1; Durnea, <span class="CharOverride-3">Propuneri</span>, 33–49<span class="CharOverride-3">.&#9;</span><span class="Semnatura">A.T. </span></p>
			<p class="Heuristica-PRIMUL"><span class="titlu-12">CHESARIE DE </span><span class="titlu-12 CharOverride-2">Râmnic</span><span class="titlu-12"> </span>(c. 1720, Bucureşti – 9.I.1780, Râmnicu Vâlcea), cărturar, traducător. Este fiul Ilincăi şi al lui Anghelachi Halepliu, zaraf. Învaţă la Academia grecească din Bucureşti, având printre dascăli pe renumitul Alexandru Turnavitu. Cunoştea istoria şi limbile latină, greacă, rusă şi franceză. Călugărit în 1761, a fost doisprezece ani protosinghel şi eclesiarh al Mitropoliei din Bucureşti. Împreună cu mitropolitul Grigorie al Ungro-Vlahiei şi cu arhimandritul Filaret de la Râmnic, el prezenta, în 1770, doleanţele ţării în faţa împărătesei Ecaterinei a II-a, la Petersburg. Sprijină acţiunile politice ale mitropolitului Grigorie şi ale partidei filoruse a banului Mihai Cantacuzino, cu ajutorul cărora devine în 1774 episcop al Râmnicului. Ca episcop, s-a impus printr-o bogată activitate culturală, bisericească şi administrativă (înfiinţarea de şcoli, ctitorirea sau restaurarea unor aşezăminte de cult la Craiova şi Bucureşti). Renovarea, cu sprijinul material al negustorului Hagi Pop din Sibiu, a tipografiei de la Râmnic şi regenerarea acestui centru de iradiere spiritual-religioasă, ce a marcat o epocă a culturii româneşti, rămân marile lui merite. </p>
			<p class="Heuristica-BASE">Importanta sa activitate de traducător a început la tiparniţa Mitropoliei din Bucureşti, unde scoate, în 1765, ampla lucrare a lui Simion, arhiepiscopul Tesalonicului, <span class="CharOverride-3">Voroavă de întrebări şi răspunsuri întru Hristos</span>. Implicat în tratativele diplomatice ale momentului, a scris în elină şi <span class="CharOverride-3">Istoria războiului dintre Rusia şi Poarta Otomană</span>, lucrare păstrată doar în traducerea neogreacă a lui Ambrosie Pamperis. Prin cărţile de cult tipărite la Râmnic sub oblăduirea sa, începând din 1776, a contribuit la românizarea completă a serviciului bisericesc. Principala lui operă rămâne editarea, între 1776 şi 1779, a şase volume de mineie (contribuţia sa extinzându-se şi la pregătirea volumelor următoare, tipărite de succesorul său, Filaret), completate de prefeţe originale, atestând orizontul iluminist al clericului, ce se inspiră masiv din <span class="CharOverride-3">Enciclopedia</span> franceză şi din opera bizantinologului Charles Le Beau. La traducerea <span class="CharOverride-3">Mineielor</span>, lucrare colectivă, condusă de episcop, bazându-se pe vechile tălmăciri ale lui Dosoftei, Radu Greceanu şi Damaschin al Râmnicului, au colaborat mitropolitul Grigorie, Filaret de Râmnic, Anatolie ierodiaconul, Rafail monahul şi Iordan Cappadochianul. Prefeţele conţin, în ansamblu, o meditaţie asupra evoluţiei istoriei şi a timpului. Predoslovia la <span class="CharOverride-3">Mineiul</span> pe octombrie, apărut în 1776, reaminteşte biruinţele în ordine cultural-religioasă (traducerea cărţilor de cult) şi anunţă renaşterea naţională a secolului următor, prin noul sens dat cuvintelor „patrie” şi „patriot”. Pentru cărturar, cauzalitatea divină şi voinţa oamenilor conlucrează, după vechiul concept bizantin al „sinergiei”, la mersul evenimentelor istorice. <span class="CharOverride-3">Mineiul</span> pe noiembrie, tipărit în 1778, conţine o încercare de periodizare a istoriei românilor, începând cu romanizarea Daciei. A doua etapă are în centru întemeierea Ţării Româneşti, iar a treia – traducerea cărţilor sacre în limba română. În sfârşit, epoca a patra, cea contemporană episcopului, reprezintă o perioadă de statornicie, datorată reglementărilor încheiate cu Poarta Otomană. În spirit înnoitor, <span class="CharOverride-1">C. </span>încearcă să fixeze locul Bisericii în cadrul conştiinţei naţionale. Cea mai lungă şi mai însemnată este prefaţa la <span class="CharOverride-3">Mineiul</span> pe ianuarie 1779, ce conţine un scurt istoric al poporului român, plecând de la teoria originilor, cu idei similare stolnicului Constantin Cantacuzino. Argumentele socio-etnografice aduse, asemănătoare celor ale Şcolii Ardelene (Samuil Micu), au în vedere obiceiurile romane, dar şi autohtone (ideea supravieţuirii dacilor este prezentă aici). Vorbind despre schimbare ca lege a firii, amintind de „stepenele” stolnicului Cantacuzino, cărturarul urmăreşte creşterea şi descreşterea statelor contemporane lui (Polonia, Suedia, Prusia), dar mai ales a Ţării Româneşti, unde procesul de declin s-a accentuat din cauza instabilităţii politice. Ideile profesate de <span class="CharOverride-1">C. </span>în predosloviile sale îl aşază pe linia preocupărilor mai vechi ale umaniştilor români, conturând totodată, prin noile elemente de filosofia istoriei şi prin tema timpului, profilul unui important cărturar iluminist de la sfârşitul secolului al XVIII-lea.</p>
			<p class="Heuristica___mici"><span class="CharOverride-1">Traduceri: </span>Simion, <span class="CharOverride-3">Voroavă de întrebări şi răspunsuri întru Hristos</span>, Râmnic, 1765;<span class="CharOverride-3"> </span>[<span class="CharOverride-3">Mineie</span>], pref. trad., Râmnic, 1776–1779 (în colaborare).</p>
			<p class="Heuristica___m_RPR"><span class="CharOverride-1">Repere bibliografice:</span> Iorga, <span class="CharOverride-3">Ist. Bis.</span>,<span class="CharOverride-3"> </span>II, <span class="CharOverride-3">150–151</span>,<span class="CharOverride-3"> 155–156</span>;<span class="CharOverride-3"> </span>Mihai Mihalache, <span class="CharOverride-3">Viaţa şi activitatea episcopului Chesarie al Râmnicului</span>, BOR, 1966, 1–2; Duţu, <span class="CharOverride-3">Coordonate</span>,<span class="CharOverride-3"> 131–155</span>; Ivaşcu, <span class="CharOverride-3">Ist. lit</span>., I, <span class="CharOverride-3">291–293</span>; Piru, <span class="CharOverride-3">Ist. lit.</span>, II, <span class="CharOverride-3">160–163</span>;<span class="CharOverride-3"> </span>Anghelescu, <span class="CharOverride-3">Preromant. rom.</span>,<span class="CharOverride-3"> 41–45</span>; <span class="CharOverride-3">Dicţ. lit. 1900</span>,<span class="CharOverride-3"> 177–179</span>; Niculae Şerbănescu, <span class="CharOverride-3">Un cărturar iluminist muntean din secolul al XVIII-lea: episcopul Chesarie de Râmnic</span>, BOR, 1981, 1–2; Păcurariu, <span class="CharOverride-3">Ist. Bis.</span>, II, <span class="CharOverride-3">429–435</span>, III, <span class="CharOverride-3">52–56</span>, <span class="CharOverride-3">passim</span>. &#9;<span class="Semnatura">A.Sm.</span></p>
			<p class="Heuristica-PRIMUL"><span class="titlu-12">CHICHERE,</span><span class="titlu-12"> Ion</span> (11.XII.1954, Fizeş, j. Caraş-Severin – 13.IX.2004, Reşiţa), poet, publicist. Este fiul Elenei (n. Beşir) şi al lui Vichentie Chichere, ţărani. A urmat liceul la Gătaia, absolvind în 1973, şi o şcoală de telecomunicaţii la Caransebeş. A lucrat ca electromecanic în sistemul poştă-telefonie (1976–1989), până s-a pensionat pe caz de boală. Cele dintâi versuri îi apar în 1971, în „Orizont”. Mai colaborează la „Tribuna”, „Steaua”, „Luceafărul”, „Contemporanul”, „Viaţa româ&#173;nească”, „Vatra”, „Apo&#173;strof”, „Contrapunct”, „Poesis”, „ArtPanorama” ş.a. Din 1989 este redactor al revistei „Semenicul”. Prezent într-un volum colectiv din 1986, <span class="CharOverride-3">Argonauţii</span>, <span class="CharOverride-1">C.</span> îşi publică după câţiva ani cea dintâi carte personală, <span class="CharOverride-3">Poeme vesele şi triste scrise prin cârciumi comuniste</span> (1990; Premiul Filialei Timişoara a Uniunii Scriitorilor). A semnat în presă şi cu pseudonimele Ion Chirescu, Sorin Roianu, Teo Arnăutu. </p>
			<p class="Heuristica-BASE">În primele volume ale lui <span class="CharOverride-1">C</span>. – <span class="CharOverride-3">Poeme vesele şi triste scrise pentru cârciumi comuniste</span>, <span class="CharOverride-3">Şansa hârtiei </span>(1993), <span class="CharOverride-3">Aprilie negru </span>(1994) ş.a. – registrul liric se întinde de la cântecul boemului damnat şi trist la umorul negru, ironie ori viziuni haotic luminate. Poemele dau seamă de un ritual bine însuşit atunci când cuvintele ies de sub controlul imaginaţiei regizate. Intuiţiile poetice sunt totuşi uşor superficiale şi se pierd în neesenţial. Cu trecerea vremii, începând cu volumul <span class="CharOverride-3">Abisaliile </span>(1997), spaţiul îşi restrânge conturul, textul liric captează tensiunea trăirii şi nu doar descrierea acesteia. Poetul este tot mai mult un însingurat, căutând să înţeleagă ritmurile interioare, mai dramatice decât mişcătoarea lume exterioară. Închipuindu-se într-o împrejmuire ineptă, cum se vede în <span class="CharOverride-3">Absurdistan </span>(2002), el trăieşte iluziile şi împlinirile, dezamăgirile şi angoasele. Imaginarul Absurdistan este o parabolă a unei lumi simţite într-o staţionare absurdă, în care se pierde încet orice încercare de evadare în alţi parametri axiologici. Poezia devine expresia unei dorinţe de a transgresa limitele, de a ieşi dintr-un perimetru simţit ca sufocant. În lumea iluzorie a poeziei (<span class="CharOverride-3">Puterea iluziei</span>, 2004), <span class="CharOverride-1">C</span>. găseşte puritatea şi forţa iubirii ca element definitoriu. Poemele oscilează între iubirea fixată într-un iluzoriu real şi transgresarea realului, spre un spaţiu diafan, trecându-se treptat spre meditaţia de substrat metafizic. </p>
			<p class="Heuristica___mici"><span class="CharOverride-1">SCRIERI:</span> <span class="CharOverride-3">Poeme vesele şi triste scrise prin cârciumi comuniste</span>, Reşiţa, 1990; <span class="CharOverride-3">Şansa hârtiei</span>, Reşiţa, 1993; <span class="CharOverride-3">Aprilie negru</span>, Timişoara, 1994; <span class="CharOverride-3">Viziuni</span>, Timişoara, 1996; <span class="CharOverride-3">Oglinda de antracit</span>, postfaţă Sergiu Ştefănescu, Timişoara, 1997; <span class="CharOverride-3">Abisaliile</span>, Timişoara, 1997; <span class="CharOverride-3">Podul spadei</span>, Timişoara, 1998; <span class="CharOverride-3">Clopotul de smaragd</span>, Reşiţa, 1998; <span class="CharOverride-3">Cartea de beton</span>, Timişoara, 1999; <span class="CharOverride-3">Excalibur</span>, Timişoara, 2000; <span class="CharOverride-3">Cap şi pajură</span>, Reşiţa, 2000; <span class="CharOverride-3">Orchestra neagră</span>, Bucureşti, 2001; <span class="CharOverride-3">Absurdistan</span>, Timişoara, 2002; <span class="CharOverride-3">Poeme nonzeciste</span>, Bucureşti, 2002; <span class="CharOverride-3">Cartea dintr-o zi</span>, Reşiţa, 2003; <span class="CharOverride-3">Puterea iluziei</span>, Timişoara, 2004; <span class="CharOverride-3">Transatlanticul şi păpădia</span>, Timişoara, 2006; <span class="CharOverride-3">Poemul fără de sfârşit</span>, Reşiţa, 2007.</p>
			<p class="Heuristica___m_RPR"><span class="CharOverride-1">Repere bibliografice:</span> Cornel Ungureanu, <span class="CharOverride-3">Câţiva bănăţeni</span>, O, 1991, 8; Horia Gârbea, <span class="CharOverride-3">„Poeme vesele şi triste scrise prin cârciumi comuniste”</span>, LCF, 1991, 10; Nicolae Oprea, <span class="CharOverride-3">Un optzecist întârziat</span>, VTRA, 1998, 3; Ruja, <span class="CharOverride-3">Parte</span>,<span class="CharOverride-3"> </span>II, <span class="CharOverride-3">139–142</span>; Gheorghe Grigurcu, <span class="CharOverride-3">În Absurdistan</span>, RL, 2003, 46; Alexandru Ruja, <span class="CharOverride-3">„Poeme nonzeciste”</span>, O, 2004, 11; Gheorghe Mocuţa, <span class="CharOverride-3">Sistemul modei optzeciste</span>, Bucureşti, 2004, <span class="CharOverride-3">163–166</span>; <span class="CharOverride-3">Dicţ. Banat</span>, <span class="CharOverride-3">159–161</span>; Bogdan Alexandru Stănescu, <span class="CharOverride-3">Lecţia de anatomie senza titolo (I, II)</span>, ALA, 2005, 788, 789; Ungureanu, <span class="CharOverride-3">Geografia lit.</span>,<span class="CharOverride-3"> </span>IV,<span class="CharOverride-3"> 191–194</span>; Tudorel Urian, <span class="CharOverride-3">Poeme din anticamera morţii</span>, RL, 2008, 11; Vasile, <span class="CharOverride-3">Mărci</span>,<span class="CharOverride-3"> 97–99</span>. &#9;<span class="Semnatura">Al.R.</span></p>
			<p class="Heuristica-PRIMUL"><span class="titlu-12">CHIFOR, Valentin </span>(7.III.1939, Târgu Lăpuş), critic şi istoric literar. Este fiul Paulinei (n. Marcovici) şi al lui Valer Chifor, contabil. Urmează cursurile liceului din Târgu Lăpuş (1954–1956) şi ale Facultăţii de Filologie din Cluj (1958–1963), secția limbă şi literatură română. În 1963 îşi începe cariera didactică la Institutul Pedagogic din Oradea, fiind, pe rând, preparator (1963–1964), şef de cabinet (1964–1966), asistent (1966–1970), lector (1970–1987); trecând la Facultatea de Litere orădeană, e conferenţiar (1992–2000), profesor (2001–2006), iar ulterior profesor consultant. Devine doctor în filologie în 1977 cu o teză consacrată lui F. Aderca, sub îndrumarea lui Iosif Pervain. Debutează în 1964 cu un text despre M. Eminescu în ziarul „Crişana” (Oradea) şi editorial cu volumul <span class="CharOverride-3">Caleidoscop critic</span>, apărut în 1996. Colaborează cu articole la „Familia”, „Echinox”, „Tribuna”, „Steaua”, „România literară”, „Vatra”, „Convorbiri literare”, „Apostrof” ș.a. În 2010 i se acordă Diploma de Excelenţă a Ministerului Culturii, Cultelor şi Patrimoniului Cultural<span class="CharOverride-1"> </span>pentru realizări în domeniul literaturii. Participă la realizarea unor lucrări colective, precum <span class="CharOverride-3">Dicţionarul scriitorilor români</span>,<span class="CharOverride-3"> </span>coordonat de Mircea Zaciu, Marian Papahagi şi Aurel Sasu (I–IV, 1995–2002).</p>
			<p class="Heuristica-BASE">Debutul în volum al lui <span class="CharOverride-1">C. </span>se produce târziu, în 1996, când îi apar simultan două cărţi: <span class="CharOverride-3">Caleidoscop critic </span>şi <span class="CharOverride-3">Felix Aderca sau vocaţia experimentului</span>. Ultima constituie prima monografie critică dedicată acestui autor. Considerat un scriitor de raftul al doilea, din cauza abordării nesistematice a mai multor formule, fără a excela în nici una, Aderca îl interesează pe <span class="CharOverride-1">C.</span> tocmai în virtutea acestei eterogenități, interpretată ca o „vocaţie a experimentului”. Scriitorul ar ilustra, astfel, caracterul polivalent al unui talent care trece de la poezie la proză, apoi la teatru, cultivând critica literară cu aplecare spre reflecția estetică, interviul, publicistica, dintr-un gust marcat pentru formulele nu doar noi, ci şi incomode. Tratarea din unghiul experimentului implică o reconsiderare a acestei „risipe” care devine, din defect major al operei, o trăsătură definitorie a scrisului lui Aderca. Acelaşi lucru se întâmplă şi în ceea ce priveşte „diletantismul”, fără de care nu se poate concepe în fapt niciun gest de pionierat, dar care îl poartă pe autor în spaţii pe care nu le cunoaşte suficient şi pe care nu le stăpâneşte. Exegetul tratează cu înțelegere și raportul scriitorului cu modelele, faptul că acesta „împrumută” de la E. Lovinescu mult din materia celor două tratate de estetică şi că scrie o poezie sub influenţă eminesciană și un teatru de factură expresionistă sub impresia unor lecturi occidentale etc. În ciuda acestor gesturi recuperatorii, <span class="CharOverride-1">C. </span>nu propune o reevaluare estetică a scriitorului și nu încearcă să îl reinventeze prin analize de text. Opera lui Aderca îi oferă, în primul rând, ocazia unui susținut efort arhivistic, posibilitatea de a completa informaţia existentă şi de a revela scrieri inedite, dat fiind că o parte semnificativă a textelor acestui autor rămăsese nepublicată. În această direcție trebuie căutate meritele criticului care, înainte de a fi un comentator pertinent de literatură, e un pasionat al cercetării în arhive și un bun editor. Nu întâmplător, el va îngriji şi două ediţii din Aderca, <span class="CharOverride-3">Oameni şi idei </span>(1983) şi <span class="CharOverride-3">Oameni excepţionali </span>(1995), ultima cuprinzând şi o secvenţă inedită de jurnal intim din anii ’50 ai secolului trecut. Celelalte volume semnate de <span class="CharOverride-1">C.</span> – <span class="CharOverride-3">Caleidoscop critic,</span> <span class="CharOverride-3">Între real şi imaginar</span> (1999), <span class="CharOverride-3">Escale</span> (2006) – sunt culegeri de articole şi cronici, unele mai vechi, reflectând activitatea criticului înainte de 1989. Dincolo de limbajul uşor datat și de unghiul de abordare ce trădează epoca, se observă clar temele recurente: interacţiunea dintre literatură și sfera politicului, relevată de o analiză a raportului dintre Revoluţia de la 1848 şi ideologia interbelică și de alta, a raportului lui Titu Maiorescu cu Războiul pentru Independenţă ori de relația lui Octavian Goga cu Unirea, cealaltă temă fiind scriitura introspectivă, așa cum se vede în paginile dedicate mai multor jurnale intime – Mihail Sebastian, Alice Voinescu, Mircea Zaciu, Monica Lovinescu, Virgil Ierunca sau unor memorii – Mircea Eliade, Constantin Beldie, Adrian Marino, N. Steinhardt, Gabriel Ţepelea. Semnificativ e faptul că, în această diversitate de preocupări, centrul de greutate îl constituie în continuare opera lui Aderca. Cu aceeaşi atenție la detaliul inedit și la informația rară, criticul documentează, în completarea cercetărilor sale anterioare, prezenţa scriitorului în cenaclul Sburătorul, raporturile lui cu Tudor Arghezi, Marcel Proust şi Goethe (<span class="CharOverride-3">Caleidoscop critic</span>), activitatea de poet şi de dramaturg (<span class="CharOverride-3">Între real şi imaginar</span>).</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Caleidoscop critic</span>, Oradea, 1996; <span class="CharOverride-3">Felix Aderca sau Vocaţia experimentului</span>, Cluj-Napoca, 1996; <span class="CharOverride-3">Literatura română interbelică</span>, Oradea, 1998; <span class="CharOverride-3">Între real şi imaginar</span>, Oradea, 1999; <span class="CharOverride-3">Escale</span>, Cluj-Napoca, 2006. <span class="CharOverride-1">Ediţii:</span> F. Aderca, <span class="CharOverride-3">Oameni şi idei</span>, Cluj-Napoca, 1983 (în colaborare cu Marcel Aderca), <span class="CharOverride-3">Oameni excepţionali. Jurnal intim</span>, pref. edit., Cluj-Napoca, 1995; <span class="CharOverride-3">Vise într-o linişte sumeriană</span>,<span class="CharOverride-3"> </span>Oradea, 1999; <span class="CharOverride-3">Sărbătoarea prieteniei. Traian Blajovici – corespondenţă primită</span>, pref. edit., Oradea, 2009. </p>
			<p class="Heuristica___m_RPR"><span class="CharOverride-1">Repere bibliografice:</span> Grigore Scarlat, <span class="CharOverride-3">„Caleidoscop critic”</span>, ST, 1996, 6; Gheorghe Grigurcu, <span class="CharOverride-3">Felix Aderca sau „Un spectacol al registrelor extreme” (I–II)</span>,<span class="CharOverride-3"> </span>RL, 1999, 30, 31; Z. Ornea, <span class="CharOverride-3">Polifonii</span>, Bucureşti, 2001, <span class="CharOverride-3">447–453</span>; Gheorghe Grigurcu, <span class="CharOverride-3">Despre pornografie (I–II)</span>, RL, 2007, 2–3; Cristian Livescu, <span class="CharOverride-3">Magiştri şi hermeneuţi</span>, Iaşi, 2007, <span class="CharOverride-3">284–286</span>; Mircea Popa, <span class="CharOverride-3">Moment epistolar orădean</span>, TR, 2010, 186; Gheorghe Grigurcu, <span class="CharOverride-3">„Un risipitor fericit”</span>, RL, 2011, 44.&#9;<span class="Semnatura">L.Td.</span></p>
			<p class="Heuristica-PRIMUL"><span class="titlu-12">CHIFU, Gabriel </span>(22.III.1954, Calafat), poet, proza&#173;tor. Este fiul Angelei (n. Pompiliu) şi al lui Ion Chifu, avocat. După ce frecventează școala elementară la Calafat (1961–1968) şi la Băileşti (1968–1969), urmează Liceul „N. Bălcescu” din Craiova (1969–1973). Absolvind în 1979 Facultatea de Electronică a Universităţii din Craiova, lucrează ca inginer la Bucureşti (1979–1981), Petroşani (1981–1982) și ulterior la Craiova. Intră în redacţia revistei „Ramuri” în 1985, cu concursul lui Marin Sorescu; după ce în 1991 acesta este îndepărtat de la conducerea revistei, şi datorită implicării lui <span class="CharOverride-1">C.</span>, el va  ajunge redactor-șef, poziție în care rămâne până în 2010, an din care funcționează ca director executiv la „România literară”. Debutează editorial în 1976 cu volumul <span class="CharOverride-3">Sălaş în inimă</span>. I s-au acordat premiile revistelor „Amfiteatru” (1975) şi „Luceafărul” (1976), Premiul Uniunii Scriitorilor (1976, 1997, 1998, 2011) şi al Filialei Craiova a Uniunii Scriitorilor (1983, 1994), Premiul UTC (1983). Din 1997 este secretarul Asociaţiei Scriitorilor din Craiova, între 2005 și 2009 este secretar al Uniunii Scriitorilor, iar ulterior vicepreședinte.</p>
			<p class="Heuristica-BASE">La debutul cu <span class="CharOverride-3">Sălaş în inimă</span>, <span class="CharOverride-1">C.</span> se înfățișează într-o ipostază naivă și sentimentală având prea puține legături cu ceea ce avea să devină generația ’80, din care poetul face parte măcar biologic. Sunt versificate atitudini de adolescent binecrescut (sensibilitate, entuziasm, intenții constructive), discret contrabalansate de o melancolie studiată, într-un decor cu salcâmi, tei, trandafiri: „Cade seara peste Dolj ca un cocor blând/ Dunărea pare un salcâm înflorit./ O barcă abia înaintează sub greutatea/ luminii de lună,/ Mă duc pe mal și îngenunchez./ De aici îmi sorb eu puterea/ cu care a doua zi/ mă urc pe baricadele adevărului/ și înving” (<span class="CharOverride-3">Dunărea ca un salcâm înflorit</span>). Apar și versuri de circumstanță: „Nu, comunismul nu e o grădină de aur,/ lui nu-i plac focurile de artificii,/ inimile umflate cu pompa, oamenii/ care numără timpul după cărămizile/ pe care le-au adunat pentru vilă, vorbele/ goale (vai, se ferește comunismul/ de vorbele goale cum privighetoarea de țeava/ puștii)./ Drumul spre comunism nu/ trece prin carele alegorice./ Drumul spre comunism e un drum/ pe jos. Greu. Cu pierderi. Cu vântul în față./ Cu pieptul descoperit./ Adevărul e inima sa” (<span class="CharOverride-3">Drumul spre comunism</span>). Cartea următoare, <span class="CharOverride-3">Realul eruptiv</span> (1979), indică voința de tulburare a apelor prea simple din primul volum prin apropierea de o poezie mai complexă, mai „filosofică”, bunăoară în stilul Ștefan Aug. Doinaș, conspectat la pachet cu autori traduși la noi în anii ’70–’80. Rezultă, în <span class="CharOverride-3">O interpretare a purgatoriului</span> (1982), <span class="CharOverride-3">Lamura</span> (1983) și <span class="CharOverride-3">Omul neţărmurit</span> (1987), o poezie cu suficiente momente livrești produse prin mimetism. Atunci când poemele renunță la prețiozitate rămân sentimentale și insuficiente. Așa se întâmplă bunăoară în <span class="CharOverride-3">Însemnări din ţinutul misterios</span> (2011), prezentat de Nicolae Manolescu drept cel mai bun volum al poetului, dar abundând în patetismele genuine ale unui sentimental pozând în viril vulnerabil. Romancierul <span class="CharOverride-1">C.</span> este mai plauzibil decât poetul. Dincolo de tentativa de a problematiza pe marginea ratării intelectuale, <span class="CharOverride-3">Unde se odihnesc vulturii</span> (1987) utilizează câteva trucuri textualist-autoreferențiale la modă în epocă. Mai ambițios este <span class="CharOverride-3">Valul şi stânca</span> (1989), combinație de roman al provinciei, roman istoric și metaroman. După 1989 <span class="CharOverride-1">C.</span> își culege temele de predilecție din instrumentarea maniheistă a anticomunismului – o altă temă la modă. Romancierul gândește în antiteze elementare, forțate simbologic. În <span class="CharOverride-3">Maratonul învinşilor. Addenda la o nuvelă de Kafka</span> (1997) intelectualul inadaptat este de această dată unul care trăiește în plină alienare comunistă. În <span class="CharOverride-3">Cartograful puterii</span> (2000) apare ca personaj chiar Diavolul, care acționează ca un turnesol asupra lumii postcomuniste: pe unii îi împinge la distrugere, pe alții îi determină, prin antagonizare, să aleagă mântuirea. Fără condeiul lui Mihail Bulgakov, tema faustică devine caricaturală, umoristică. <span class="CharOverride-3">Visul copilului care păşeşte pe zăpadă fără să lase urme sau Invizibilul, descriere amănunţită</span> (2004) aspiră să ofere romanul comunismului prin intermediul narațiunii fantastice a unui copil mort care rămâne suspendat între realitatea pământească și cea supraterestră; acestei narațiuni principale, care focalizează capricios-eliptic, îi sunt coroborate și alte fire, ambiționând împreună la ideea de roman-palimpsest. În esență, este vorba de istoria unei familii distruse de forțele obscure – și cât se poate de diabolice, sugerează autorul – puse în mișcare de comunism. Elocvența simbolică, polarizată maniheist, găsește o oarecare compensare în regimul naiv, vag chagallian al vocii narative fals infantile. În <span class="CharOverride-3">Relatare despre moartea mea sau Eseu despre singurătate</span> (2007) aspectul de roman detectivist și tropul manuscrisului misterios<span class="CharOverride-3"> </span>ascund aceeași temă, tratată la fel de naiv, a puterii exersate malign-diabolic. O emigrantă, realizată în Canada, primește la câțiva ani după fuga din România comunistă o corespondență enigmatică din partea unui necunoscut care se revelă finalmente drept torționarul ei, un securist specializat în schimbarea măștilor și a identităților, solicitat de <span class="CharOverride-1">C.</span> să întruchipeze Răul cu majusculă. Toate pistele romanului care duc la această revelație se dovedesc simple fantoșe, inutile în economia finală a cărții. Decorurile internaționale țin de o coregrafie șovăitoare, iar stilistica este stângace și redundantă. În fine, la mijloc de poem în proză și de proză în poezie, <span class="CharOverride-3">Fragmente din năstruşnica istorie a lumii, de Gabriel Chifu trăită şi tot de el povestită</span> (2009) oferă o autobiografie naivă dublată de artificiu, într-o mixtură probabil voluntară.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Sălaş în inimă</span>, Bucureşti, 1976; <span class="CharOverride-3">Realul eruptiv</span>, Bucureşti, 1979; <span class="CharOverride-3">O interpretare a purgatoriului</span>, Bucureşti, 1982; <span class="CharOverride-3">Lamura</span>, Bucureşti, 1983; <span class="CharOverride-3">Omul neţărmurit</span>, Craiova, 1987; <span class="CharOverride-3">Unde se odihnesc vulturii</span>, Bucureşti, 1987; <span class="CharOverride-3">Valul şi stânca</span>, Craiova, 1989; <span class="CharOverride-3">Povestea ţării latine din Est</span>, Bucureşti, 1994; <span class="CharOverride-3">Maratonul învinşilor. Addenda la o nuvelă de Kafka</span>, Bucureşti, 1997; <span class="CharOverride-3">La marginea lui Dumnezeu</span>, Bucureşti, 1998; <span class="CharOverride-3">Cartograful puterii</span>, Bucureşti, 2000; <span class="CharOverride-3">Povestirile lui Cesar Leofu</span>, Bucureşti, 2002; <span class="CharOverride-3">Bastonul de orb</span>, Bucureşti, 2003; <span class="CharOverride-3">Lacătul de aur</span>, postfață Dan Cristea, Bucureşti, 2004; <span class="CharOverride-3">Visul copilului care păşeşte pe zăpadă fără să lase urme sau Invizibilul, descriere amănunţită</span>, Iaşi, 2004; <span class="CharOverride-3">O sută de poeme</span>, pref. Nicolae Manolescu, Craiova, 2006; <span class="CharOverride-3">Relatare despre moartea mea sau Eseu despre singurătate</span>, Iaşi, 2007; <span class="CharOverride-3">Fragmente din năstruşnica istorie a lumii, de Gabriel Chifu trăită şi tot de el povestită</span>, Craiova, 2009; <span class="CharOverride-3">Însemnări din ţinutul misterios</span>, Bucureşti, 2011.</p>
			<p class="Heuristica___m_RPR"><span class="CharOverride-1">Repere bibliografice: </span>Ştefan Aug. Doinaş, <span class="CharOverride-3">Candoarea de a fi poet</span>, F, 1974, 10; Ulici, <span class="CharOverride-3">Prima verba</span>, II, <span class="CharOverride-3">54–56</span>; Ion Bogdan Lefter, <span class="CharOverride-3">Lumea invadată de semne</span>, RL, 1982, 19; Grigurcu, <span class="CharOverride-3">Existenţa</span>, <span class="CharOverride-3">528–531</span>; Crohmălniceanu, <span class="CharOverride-3">Al doilea suflu</span>, <span class="CharOverride-3">170–175</span>; Regman, <span class="CharOverride-3">Nu numai</span>, <span class="CharOverride-3">244–246</span>; Coşovei,<span class="CharOverride-3"> Pornind</span>, <span class="CharOverride-3">245–248; </span>Andreea Deciu, <span class="CharOverride-3">Combinaţii riscante</span>, RL, 1994, 30; <span class="CharOverride-3">Dicţ. scriit. rom.</span>,<span class="CharOverride-3"> </span>I, <span class="CharOverride-3">549–551</span>; Grigurcu, <span class="CharOverride-3">Poezia</span>, I, <span class="CharOverride-3">241–247</span>; Dimisianu, <span class="CharOverride-3">Lumea</span>, <span class="CharOverride-3">479–483</span>; Cistelecan, <span class="CharOverride-3">Top ten</span>, <span class="CharOverride-3">156–159</span>; Gabriel Dimisianu, <span class="CharOverride-3">Roman şi basm</span>, RL, 2004, 42; Octavian Soviany, [<span class="CharOverride-3">Gabriel Chifu</span>], CU, 2004, 11, LCF, 2007, 1; Ștefănescu, <span class="CharOverride-3">Istoria</span>, <span class="CharOverride-3">952–956</span>; Adriana Stan, <span class="CharOverride-3">Balzac şi artileria grea</span>, CLT, 2008, 11; Manolescu, <span class="CharOverride-3">Istoria</span>, <span class="CharOverride-3">1313–1316</span>; Geo Vasile, <span class="CharOverride-3">De veghe în lanul de proză</span>, Iași, 2009, <span class="CharOverride-3">70–72</span>. &#9;<span class="Semnatura">M.I</span><span class="CharOverride-3">.</span></p>
			<div class="_idGenObjectLayout-1">
				<div id="_idContainer045">
					<div id="_idContainer043" class="Basic-Text-Frame">
						<p class="Titlu-Nume-H"><span class="titlu-12">CHIHAIA, Pavel</span> </p>
						<p class="Titlu-mic-DATE">(23.IV.1922, Corabia), prozator, dramaturg, eseist. </p>
					</div>
					<div id="_idContainer044" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03_DGLR_C_203-313_Mcalinescu-web-resources/image/Chihaia_Pavel.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Elenei (n. Crăciunescu), croitoreasă, şi al lui Ion Chihaia, funcţionar. După ce urmează la Constanța – unde locuiește de la cinci ani – Liceul „Mircea cel Bătrân”, frecventează între 1941 și 1944 Facultatea de Litere şi Filosofie a Uni&#173;versităţii din Bucureşti. Debutează în publicația școlară „Revista noastră” (Constanţa, 1940), iar ulterior colaborează cu proză şi cu cronici plastice la „Timpul”, „Ecoul”, „Fapta”, „Universul literar”, „Lumea”. Debutează editorial la Editura Fundaţiilor Regale cu piesa de teatru <span class="CharOverride-3">La Farmecul nopţii </span>(1945; Premiul Scriitorilor Tineri), care beneficiase de recomandarea lui Petru Comarnescu. Tot Comarnescu îi facilitează angajarea ca impiegat la Direcţia Generală a Teatrelor (1946), de unde va fi dat afară în 1948 pentru că participase la o şezătoare literară organizată de Partidul Naţional Ţărănesc. Mânat de convingeri anticomuniste, între 1946 și 1950 face parte din Asociaţia „Mihai Eminescu”, înființată prin aportul secretarului nunțiaturii catolice din București, Marie-Alype Barral, și funcționează în clandestinitate alături de Constant Tonegaru, Teohar Mihadaș, Iordan Chimet, Dinu Pillat, Șerban Cioculescu ș.a.. În perioada 1948–1960 va fi arestat în două rânduri și eliberat de fiecare dată din lipsă de probe. Trăiește lucrând ca zidar, caloriferist, figurant la teatru. În 1960 este angajat de George Oprescu la secția medievală a Institutului de Istoria Artei, dedicându-și energia în următoarele două decenii specializării într-un domeniu în care intrase ca diletant. După o tentativă de a emigra în 1971, când pleacă în Elveția, ajungând apoi la Florența și la Paris, înainte de a se întoarce în țară unde rămăsese restul familiei, obține în 1978 azil politic în Germania și se stabilește la München, unde funcționează în calitate de consilier de educație la un liceu francez. Colaborează la Radio Europa Liberă și la publicații din exil precum „Buletinul Institutului Român” (Freiburg), „Limite”, „Curen&#173;tul”, „Obser&#173;vator”, „Lumea liberă”. După 1989 reintră în circuitul cultural din România, reeditându-și în numeroase rânduri scrierile științifice, publicistice și beletristice.</p>
			<p class="Heuristica-BASE">Prin <span class="CharOverride-3">Blocada</span> (1947), <span class="CharOverride-1">C.</span> are șansa și totodată neșansa de a-și vedea tipărită cea mai importantă scriere. Cartea face parte dintr-o serie de romane – împreună cu <span class="CharOverride-3">Frunzele nu mai sunt aceleaşi</span> de Mihail Villara, <span class="CharOverride-3">Moartea cotidiană</span> de Dinu Pillat ș.a. – publicate în scurta perioadă de libertate artistică dintre sfârșitul celui de-al Doilea Război Mondial și instaurarea realismului socialist, care, prin ieșirea rapidă din circuitul public, au ratat intrarea în canonul real al literaturii. Reconsiderarea lor după 1989, deși receptată relativ consistent, le-a readus totuși în atenția publicului și a criticii mai curând în calitate de piese de muzeu, relicve ale unui fost viitor posibil. Pe de altă parte, șansa lui <span class="CharOverride-1">C.</span>, pe lângă a-și fi văzut publicat romanul, vine din atingerea unui nivel literar la care ulterior nu avea să mai ajungă. Principala calitate a cărții stă în stil, în paleta cromatică a frazei, aptă să contureze o epocă și o atmosferă. Dar tot în stil este localizat și unul dintre principalele neajunsuri: dacă în descrieri fraza este complexă, în naraţiuni şi dialoguri eficiența scade sensibil. De altfel, autorul şi-a revizuit considerabil romanul cu prilejul ediţiilor ulterioare, acțiune în fond tardivă și ineficientă. Cartea este construită pe o dublă mișcare. Dezordinea febrilă de pe orizontala societății mai mult sau mai puțin interlope din portul Constanța în anii de dinaintea și din timpul celui de-al Doilea Război Mondial este înghețată progresiv pe axa temporalității/ istoriei sub acțiunea blocadei im&#173;pu&#173;se traficului maritim. Precum în <span class="CharOverride-3">Europolis</span> de Jean Bart, romanul este un studiu al anulării unei dinamici, al intrării unui oraș portuar într-o somnolență devitalizată. Personaje de toate soiurile – proxeneți, contrabandiști, traficanți, zarafi, prostituate, negustori, lupi de mare, polițiști, adventiști, agricultori – oferă un repertoriu uman nu atât larg, cât dens. Dintre cele câteva personaje principale se reține în primul rând Hemcea, o variantă de Don Quijote, un uriaș relativ inofensiv și mitoman care visează cu voce tare aventuri maritime pe măsura acelora din cărți. Deși complex anecdotic – traversează o serie eterogenă de situații sociale –, personajul reprezintă o slăbiciune simptomatică pentru construcția romanului, fiind mai curând un fir roșu care dispare pe ample porțiuni, şi nu un pilon de susținere. Încă din prefaţa care trebuia să însoţească romanul la prima apariţie, Petru Comarnescu scotea în evidență inabilitățile de construcție. Textul apare într-adevăr dezechilibrat: nu are unitate de acțiune, numeroase personaje sunt pierdute din vedere, multe episoade și gesturi sunt nemotivate sau excesive. Pe lângă înrudirea evidentă cu romane ale lumii de graniță precum <span class="CharOverride-3">Un port la răsărit</span> de Radu Tudoran, <span class="CharOverride-3">Blocada</span> a fost comparat de I. Negoițescu cu <span class="CharOverride-3">Ciuma</span> de Albert Camus sau cu <span class="CharOverride-3">Deşertul tătarilor</span> de Dino Buzzati, scrieri tipice pentru tema unei așteptări opresive și enorm dilatate. Mai verosimilă este apropierea de naturalismul lui Eugen Barbu din <span class="CharOverride-3">Groapa </span>(Marian Popa). Cu atât mai mult cu cât piesa în trei acte <span class="CharOverride-3">La Farmecul nopţii </span>ținea de aceeași zonă naturalistă – ilustrată în proximitatea interbelicului de Dan Petrașincu ș.a. – a febricității și morbidității accentuate prin contrastul cu o normalitate copios absentă. <span class="CharOverride-3">Blocada</span> trebuia să fie prima parte din ceea ce autorul intenționa să numească <span class="CharOverride-3">Trilogia dobrogeană</span>. A mai fost scris doar volumul al doilea, <span class="CharOverride-3">Hotarul de nisip</span>, inclus în primul tom din seria <span class="CharOverride-3">Scrieri din ţară şi din exil</span> (I–III, 2007), rămânând în stadiu de proiect cel de-al treilea, dedicat exilului tomitan al poetului latin Ovidiu.<span class="CharOverride-3"> Hotarul de nisip</span> este o scriere complementară primului roman, fiind de asemenea centrat pe tema evadării dintr-un univers sufocant – în speță, comunismul represiv al anilor ’50 din secolul trecut (epoca în care a fost începută cartea); doar că de această dată „blocada” nu mai vine din exterior, ci dinăuntrul granițelor. Totuși, scrierea e departe de complexitatea caracterologică și stilistică din <span class="CharOverride-3">Blocada</span>. La rigoare, se poate susține că <span class="CharOverride-3">Hotarul de nisip</span> reprezintă un caz de realism socialist scris pe dos din punct de vedere al valorilor ideologice, adică din perspectiva unui „dușman al poporului”. Deși polaritatea axiologică este inversată, limitările formulei – simbolistică încărcată și maniheistă, exces de personaje tipice în situații tipice, finalul luminos – anulează în bună măsură eficiența romanului, care poate fi citit în schimb ca document al rezistenței anticomuniste. Din perioada deceniului al cincilea s-au mai păstrat câteva nuvele, incluse târziu în <span class="CharOverride-3">Treptele nedesăvârșirii </span>(1994): <span class="CharOverride-3">Poteca de argint</span>, <span class="CharOverride-3">Orbul</span>, <span class="CharOverride-3">Friguri</span>, <span class="CharOverride-3">Datoria</span>. În același volum au fost publicate eșantioane din jurnalul ținut în perioada 1956–1957, din<span class="CharOverride-3"> </span>corespondența întreținută între 1948 și 1957 cu Constant Tonegaru, Vladimir Streinu, Șerban Cioculescu ș.a. ori din memorialistica scrisă în exil – evocări ale lui Stere Popescu, Dimitrie Stelaru, Constant Tonegaru, Petru Comarnescu, George Tomaziu. Renunțând la beletristică de-a lungul anilor ’60–’80, <span class="CharOverride-1">C.</span> s-a specializat în istoria artei românești medievale, domeniu în care a publicat numeroase studii, inclusiv o variantă amplificată a doctoratului susținut în 1973 la Sorbona, <span class="CharOverride-3">Immortalité et décomposition dans l’art du Moyen Âge</span> (1988). După 1989 a realizat pentru Europa Liberă o serie de interviuri cu personalități literare și artistice din România, culese în volumul <span class="CharOverride-3">Faţa cernită a libertăţii. 20 convorbiri la Europa Liberă</span> (1991). De asemenea, a acordat numeroase interviuri privind biografia sa intelectuală și politică. S-a îngrijit de adunarea unei opere risipite sau în diverse stadii de finalizare. Scrierile despre artă, editate inițial separat, au fost strânse în cinci volume intitulate <span class="CharOverride-3">Artă medievală</span> (1999), iar beletristica și publicistica au fost cuprinse în seria <span class="CharOverride-3"> Scrieri din ţară şi din exil</span>. În fine, o serie cvasicompletă, <span class="CharOverride-3">Opera omnia</span>, a apărut în zece volume în 2010, ilustrând toate domeniile de activitate ale autorului, urmată în 2012 de editarea corespondenței.</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-3">La Farmecul nopţii</span>, Bucureşti, 1945; <span class="CharOverride-3">Blocada</span>, Bucureşti, 1947; ed. pref. Petru Comarnescu, postfață I. Negoițescu, Cluj-Napoca, 1991; ed. definitivă, pref. Petru Comarnescu, postfață I. Negoițescu, Cluj-Napoca, 2005; <span class="CharOverride-3">Din cetăţile de scaun ale Ţării Româneşti</span>, Bucureşti, 1974; <span class="CharOverride-3">De la Negru Vodă la Neagoe Basarab. Interferenţe literar-artistice în cultura românească a evului de mijloc</span>, Bucureşti, 1976; <span class="CharOverride-3">Sfârşit şi început de ev. Reprezentări de cavaleri la începuturile Renaşterii</span>,<span class="CharOverride-3"> </span>Bucureşti, 1977; <span class="CharOverride-3">Tradiţii răsăritene şi influenţe occidentale în Ţara Românească</span>,<span class="CharOverride-3"> </span>München, 1983; <span class="CharOverride-3">Immortalité et décomposition dans l’art du Moyen Âge</span>, Madrid, 1988; <span class="CharOverride-3">Faţa cernită a libertăţii. 20 convorbiri la Europa Liberă</span>, Bucureşti, 1991; <span class="CharOverride-3">Mărturisiri din exil</span>, postfaţă Adolf Armbruster, Iaşi, 1994; <span class="CharOverride-3">Treptele nedesăvârşirii</span>, Iaşi, 1994; <span class="CharOverride-3">Lecturi despre Țările Române în Evul Mediu</span>, Aalborg (Danemarca), 1995; <span class="CharOverride-3">Itinerarii artistice</span>, Aalborg, 1995; <span class="CharOverride-3">Ţara Românească între Bizanţ şi Occident</span>, Iaşi, 1996; <span class="CharOverride-3">Orizont medieval</span>, Aalborg, 1996; <span class="CharOverride-3">Artă medievală</span>, I–V, pref. Şerban Papacostea, Bucureşti, 1998; <span class="CharOverride-3">Legendele unei lumi posibile,</span> Bucureşti, 2000; <span class="CharOverride-3">Înfăptuiri pontice. Antologie dobrogeană</span>, îngr. Ioan Popişteanu, Constanţa, 2004; <span class="CharOverride-3">Scrieri din ţară şi din exil</span>, I–III, Bucureşti, 2007; <span class="CharOverride-3">Opera omnia</span>, I–X, îngr. Ioan Popișteanu, introd. Angelo Mitchievici și Ileana Marin, Constanța, 2010; <span class="CharOverride-3">Corespondenţă</span>, Constanţa, 2012.</p>
			<p class="Heuristica___m_RPR"><span class="CharOverride-1">Repere bibliografice: </span>Marin Sârbulescu, <span class="CharOverride-3">„Blocada”</span>, TIL, 1948, 3648; Piru, <span class="CharOverride-3">Panorama</span>, <span class="CharOverride-3">462–463</span>; Nicolae Manolescu, <span class="CharOverride-3">Literatură și artă</span>, RL, 1979, 10; Matei Cazacu, <span class="CharOverride-3">Tradiţii şi influenţe</span>, „Limite” (Paris), 1985, 44–45; Alex. Ştefănescu, <span class="CharOverride-3">„Era în 1947”</span>, RL, 1992, 4; Ioana Pârvulescu, <span class="CharOverride-3">În căutarea „generaţiei pierdute”</span>, RL, 1994, 15; Negoiţescu, <span class="CharOverride-3">Scriitori contemporani</span>,<span class="CharOverride-3"> 96–99</span>;<span class="CharOverride-3"> Dicţ. scriit. rom.</span>,<span class="CharOverride-3"> </span>I, <span class="CharOverride-3">551–553</span>; Cornelia Ştefănescu, <span class="CharOverride-3">Cadenţa unei degradări, </span>JL, 1998, 1–2; Theodor Cazaban, <span class="CharOverride-3">O carte ştiinţifică, o carte de exil</span>, JL, 1998, 6–7; Florescu, <span class="CharOverride-3">Întoarcerea</span>, <span class="CharOverride-3">184–187</span>; Adolf Armbruster, <span class="CharOverride-3">Pavel Chihaia şi arta medievală, </span>JL, 1999, 21–24; Barbu Cioculescu, [<span class="CharOverride-3">Pavel Chihaia</span>], RL, 1999, 26, 2002, 15, 2004, 17, JL, 2004, 7–12, LCF, 2005, 23, RL, 2008, 5, „Litere” (Găeşti), 2008, 2, „Acolada” (Satu Mare), 2011, 11, 2012, 12; [<span class="CharOverride-3">Pavel Chihaia</span>], JL, 2001, 5–10, 2004, 7–12 (grupaje speciale); Gabriel Dimisianu, [<span class="CharOverride-3">Pavel Chihaia</span>],<span class="CharOverride-3"> </span>RL, 2001, 28, LCF, 2005, 23, R, 2008, 1, RL, 2011, 15; Gheorghe Grigurcu, [<span class="CharOverride-3">Pavel Chihaia</span>], RL, 2001, 41, 2008, 8; Tudorel Urian, [<span class="CharOverride-3">Pavel Chihaia</span>], RL, 2006, 20, 2008, 28; Popa, <span class="CharOverride-3">Ist. lit.</span>, I, <span class="CharOverride-3">256–257</span>; Manolescu, <span class="CharOverride-3">Enciclopedia</span>,<span class="CharOverride-3"> 155–157</span>. <span class="Semnatura">&#9;M.I.</span></p>
			<p class="Heuristica-PRIMUL"><span class="titlu-12">CHILARU, Ion</span><span class="CharOverride-1"> </span>(15.II.1937, Molniţa–Herţa – 1.VI.1994, Cernăuţi), poet, publicist. Este fiul Casandrei (n. Gherlan) și al lui Ion Chilaru, ţărani. În 1951, după absolvirea primelor opt clase în satul natal, a urmat şcoala medie în satul Horbova din raionul Herța. Între 1954 și 1959 şi-a făcut studiile la Universitatea de Stat din Cernăuţi, Facultatea de Filologie Romano-Germanică, secţia limba moldovenească. Din 1959 până în 1965 este directorul şcolii din satul natal. Câteva luni a lucrat pe post de redactor-şef adjunct la Comitetul de Stat pentru Radio-Televiziune din Cernăuţi, apoi devine secretar de redacţie la cotidianul „Bucovina sovietică”; aici lucrează până la apariţia ziarului „Zorile Bucovinei”, unde a activat mai întâi ca redactor-şef adjunct, apoi, până în 1994, ca redactor-șef. În perioada 1975–1979 a studiat la Şcoala Superioară de Partid de pe lângă Comitetul Central al Partidului Comunist din Ucraina. </p>
			<p class="Heuristica-BASE"><span class="CharOverride-1">C. </span>a debutat cu versuri şi articole în gazetele raionale şi regionale. A scris versuri ocazionale, patetice, lozincarde, dedicate Partidului Comunist și vieţii noi din comunism, a proslăvit „viaţa nouă” a bucovinenilor sub puterea sovietică. Timp de două decenii a dominat cantitativ peisajul liric bucovinean, complăcându-se în ipostaza de „bard al partidului unic” a cărui poezie „nici nu se construiește, nici nu se deconstruiește, ci se stivuiește” (Ștefan Hostiuc). Confesiuni lirice precum „Mereu eşti la începutul unui drum/ Şi te grăbeşti să te avânţi spre altul/ Sub paşii tăi se macină acum/ Secundele, adâncul şi înaltul” s-au pierdut printre nenumărate ode închinate socialismului.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Cinstire plugarului</span>, Ujgorod, 1968;<span class="CharOverride-3"> Destăinuire</span>, Ujgorod, 1969; <span class="CharOverride-3">Patria din mine</span>, Ujgorod, 1970, <span class="CharOverride-3">Amezi bucovinene</span>, Chişinău, 1972; <span class="CharOverride-3">Măria Sa Omul</span>, Ujgorod, 1973; <span class="CharOverride-3">Magistrala lui Octombrie</span>, Ujgorod; 1975; <span class="CharOverride-3">Izvoare fierbinţi,</span> Ujgorod,1977; <span class="CharOverride-3">De vorbă cu viitorul</span>, Ujgorod, 1980; <span class="CharOverride-3">Florile recunoştinţei</span>, Ujgorod, 1983; <span class="CharOverride-3">Cântecele vieţii</span>, Ujgorod, 1985; <span class="CharOverride-3">Arborele frăţiei</span>, Ujgorod, 1987. <span class="CharOverride-1">Antologii:</span> <span class="CharOverride-3">Glasuri tinere. Versuri ale tinerilor poeţi moldoveni din Bucovina</span>, Ujgorod, 1971. </p>
			<p class="Heuristica___m_RPR"><span class="CharOverride-1">Repere bibliografice: </span>Grigore Bostan, Lora Bostan, <span class="CharOverride-3">Pagini de literatura română. Bucovina, regiunea Cernăuţi (1775–2000)</span>,<span class="CharOverride-3"> </span>Cernăuţi, 2000, <span class="CharOverride-3">399–403</span>; Satco, <span class="CharOverride-3">Encicl. Bucovinei</span>, I, <span class="CharOverride-3">219</span>; Hostiuc, <span class="CharOverride-3">Scriitori</span>, <span class="CharOverride-3">34–35</span>;<span class="CharOverride-3"> </span>Grigore Crigan, <span class="CharOverride-3">Am vrut să fiu aşa cum sunt – îndrăgostit de-acest pământ</span>, „Zorile Bucovinei”, 2007, 14 februarie. &#9;<span class="Semnatura">V.Tt.</span></p>
			<div class="_idGenObjectLayout-1">
				<div id="_idContainer048">
					<div id="_idContainer046" class="Basic-Text-Frame">
						<p class="Titlu-Nume-H">CHIMET, Iordan </p>
						<p class="Titlu-mic-DATE">(18.XI.1924, Galaţi – 23.V.2006, Bucureşti), prozator, poet, eseist. </p>
					</div>
					<div id="_idContainer047" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03_DGLR_C_203-313_Mcalinescu-web-resources/image/Chimet_IordaSn.png" alt="" />
					</div>
				</div>
			</div>
			<p class="Heuristica-PRIMUL">Este fiul Paraschiţei (n. Ţăranu) şi al lui Aurel Chimet, grefier. A urmat Liceul „Vasile Alecsandri” din Galaţi, terminat în 1944, după care s-a înscris la Facultatea de Litere şi Filosofie a Universităţii din Bucureşti, absolvită <span class="CharOverride-3">magna cum laude </span>în 1948. A făcut şi Facultatea de Drept, luându-şi licenţa în 1957. Redactor la „Gazeta literară” (1964–1968) şi la Televiziune (1969), din 1970 renunţă deliberat la orice slujbă oficială. A folosit şi pseudonimele Iordan C. Galaţi şi Giordano Rossi. Încă din ultimii ani de liceu (1941–1944) colaborează la reviste de satiră („Veselia”, „Epigrama”, „Gluma”) şi scrie proză umoristică absurdă. Împreună cu câţiva colegi, printre care Gheorghe Ursu, asasinat de Securitate mai târziu, şi Camil Baciu, viitor prozator SF, participă la un grup de contestare politică a realităţilor româneşti din timpul războiului, ceea ce îi atrage o supraveghere atentă din partea Siguranţei Naţionale. Colaborează deschis la „Dreptatea”, rămas principalul organ de presă al opoziţiei, e prezent în „Caiet de poezie”, supliment al „Revistei Fundaţiilor Regale”. În „Revista româno–americană” din 1946 îi apare ciclul de poeme <span class="CharOverride-3">Exil</span> (retipărit abia în 1999). De acum încolo va folosi pretextul literaturii pentru copii, al literaturii suprarealiste, al literaturii fanteziei şi inocenţei pentru a arăta că o evadare din universul concentraţionar încă este posibilă. <span class="CharOverride-3">Lamento pentru peştişorul Baltazar</span> (1968), ciclu de mici poeme suprarealiste compuse între 1946 şi 1948, inaugurează câteva teme şi procedee ce vor deveni obsedante: tema călătoriei spre un punct-centru, numit în această perioadă Vechiul Oraş, iar mai târziu, în perioada prozei, Oraşul, realizarea călătoriei într-o lume la graniţa realului cu ficţionalul, în care amănuntul descripţiei exacte serveşte construirii unui decor ce nu aparţine lumii acesteia, ci alteia, Imaginariei. În perioada 1948–1965 scriitorul nu publică nimic; cărţile încep să-i apară din 1966. La punctul de interferenţă dintre basm, povestire de aventuri, naraţiune cu animale, roman alegoric şi parodie a tuturor stilurilor narative consacrate, <span class="CharOverride-3">Închide ochii şi vei vedea Oraşul</span> (1970) transpune în imaginar căutarea micuţei Elli, frumoasa fetiţă răpită de căpcăunul Gagafu, cu ajutorul motanului Sultan. <span class="CharOverride-3">Alice în ţara minunilor</span>, <span class="CharOverride-3">Pinocchio</span>, basmul românesc, <span class="CharOverride-3">Dumbrava minunată</span> sunt apropieri ce apar în memoria cititorului. Scrierea pune şi într-un fel parodic, ce va fi la modă aproape patruzeci de ani mai târziu, chestiunea intertextualităţii: în centrul ei se află povestirea <span class="CharOverride-3">Răzbunarea purcelului</span>, narată de mai multe ori sub titlurile <span class="CharOverride-3">Convertirea ocnaşului</span>, <span class="CharOverride-3">Surpriza minunată</span>, <span class="CharOverride-3">Sărbătoarea uitucului</span>, <span class="CharOverride-3">Somn uşor</span>, <span class="CharOverride-3">În Munţii Stâncoşi</span>, <span class="CharOverride-3">De ce?</span>, în stil rusesc, franţuzesc, german, italian, american, interogativ. </p>
			<p class="Heuristica-BASE">Debutul editorial <span class="CharOverride-1">C.</span> şi-l făcuse între timp cu un comentariu asupra filmelor despre cuceritorii eroici de noi teritorii: <span class="CharOverride-3">Western. Filmele Vestului îndepărtat</span> (1966). Filmul va rămâne o constantă a preocupărilor sale: ca autor de scenarii cinematografice – <span class="CharOverride-3">Baladă în piatră</span> (1966), <span class="CharOverride-3">Baladă pentru vechiul drum</span> (1968), consacrat mănăstirii Curtea de Argeş şi difuzat în ajunul ocupării Cehoslovaciei, la care se adaugă scenariul pentru filmul de animaţie <span class="CharOverride-3">Fetiţa cu chibrituri</span>, după H. C. Andersen, premiat la festivalurile de la Teheran, Barcelona, Veneţia, scenariul de avangardă <span class="CharOverride-3">Carnavalul</span> (1972), realizat împreună cu cineastul Ion Truică, prin care deschide o cale nouă genului – şi, mai ales, în calitate de comentator de film – cărţile<span class="CharOverride-3"> Comedia burlescă</span> (1967), <span class="CharOverride-3">Eroi, fantome, şoricei</span> (1970). După 1989 <span class="CharOverride-1">C.</span> nu şi-a transformat împotrivirea la comunism într-o afacere rentabilă. Între 1990 şi 1994 ţine la postul de radio Europa Liberă un ciclu de conferinţe având ca teme definirea alfabetului democraţiei, vocaţia europeană a istoriei României şi ideea europeană. În 1990 lansează la Editura Dacia colecţia „Ieşirea din labirint”, dedicată educaţiei democratice. Sunt aduse la lumină aici lucrări interzise în perioada dictaturii, consacrate definirii principalelor sisteme totalitare din secolul al XX-lea. Poet suprarealist, prozator fantezist şi tandru ironic, scenarist cu premii internaţionale, comentator de film, disident singuratic, <span class="CharOverride-1">C.</span> este însă unul dintre cei mai originali realizatori de antologii din cultura română. În 1972 a publicat <span class="CharOverride-3">Cele douăsprezece luni ale visului</span>. <span class="CharOverride-3">Antologia inocenţei</span>, „o laudă adusă purităţii sufletului omenesc”. În lumea purităţii nu există bariere de spaţiu, de timp, de rasă, de identitate, de caracter între oameni. Fiecărei luni a anului, numită după sugestii preluate de la poetul german Christian Morgenstern, îi este închinată o temă: <span class="CharOverride-3">Jaguarie – Jocuri de copii</span>,<span class="CharOverride-3"> Zebruarie – Jocuri de poeţi</span>, <span class="CharOverride-3">Moartie – Aventura</span>, <span class="CharOverride-3">Caprilie – Animale</span> ş.a.m.d. Poeţi şi prozatori ludici ai lumii, graficieni suprarealişti contribuie la frumuseţea unică a cărţii. Peste aproape treizeci de ani, altă antologie, <span class="CharOverride-3">Cică nişte cronicari duceau lipsă de şalvari</span> (1999), reuneşte texte esenţiale ale umorului absurd în literatura română, ilustrate cu desene pe măsură. <span class="CharOverride-1">C.</span> este şi un bun critic de artă. În 1976, în ajunul bicentenarului independenţei Americii, reuşeşte să publice volumul <span class="CharOverride-3">Grafica americană. Un portret al Americii</span>, pe care cenzura îl aprobă, crezând că e vorba de un comentariu de strictă specialitate. În 1984 apare la Bucureşti o amplă sinteză despre spiritualitatea Americii Latine moderne şi contemporane. Albumul <span class="CharOverride-3">America Latină. Sugestii pentru o galerie sentimentală</span> oferă o selecţie din pictura tuturor popoarelor latino-americane, tablourile reproduse fiind însoţite de evocări ale universului magic şi realist al fiecărui artist, scrise într-un stil care restituie prin cuvânt imaginea specifică fiecăruia. O direcţie esenţială a activităţii atât de insolite a lui <span class="CharOverride-1">C.</span> este antropologia istorică, corelată cu filosofia politică şi cu filosofia culturii. În 1992 şi 1993 îi apar la Editura Dacia patru volume ale unei culegeri de texte unice în cultura română – <span class="CharOverride-3">Dreptul la memorie</span>, lucrare pregătită încă din 1974 şi respinsă de cenzură. Autorul o concepe ca pe un dicţionar-sinteză al identităţii româneşti. Volumul întâi este dedicat rădăcinilor, temeliilor spiritualităţii naţionale: limba şi miturile; al doilea trece în revistă instituţiile de cultură, constituind în acelaşi timp şi o mărturie a vocaţiei europene a poporului român; volumul al treilea, <span class="CharOverride-3">Dialog despre identitatea românească,</span> tratează tema din unghi etnic, filosofic, juridic, estetic, al culturii populare, ca şi din „unghi critic”; al patrulea se opreşte la marile subiecte ale dezbaterilor interbelice: nostalgia originilor, căutarea modelelor, diversitatea opţiunilor, tradiţionalism <span class="CharOverride-3">versus </span>modernism, Orient sau Occident, europeism sau românism, ortodoxism, misticism, ateism, spiritualitate românească, contestările spiritualităţii. Nici un nume important nu lipseşte din această culegere care a fost distinsă cu Premiul Academiei Române. O altă antologie, <span class="CharOverride-3">Momentul adevărului</span> (1996), este o incitantă lucrare de psihologie etnică şi istorie politică. Fiecare dintre textele de aici poate constitui nucleul unei discuţii pro sau contra. Şi în ampla prefaţă a editorului sunt reunite subiectele abordate de participanţii la discuţie: naţiunea şi naţionalismele, falsele modele şi modelele autentice, chestiunea minorităţilor, educaţia, felul în care se face raportarea la exil. <span class="CharOverride-3">Dosar Mihail Sebastian</span> (2001) cartografiază, prin antologarea unor texte edite și inedite, contextul polemic provocat de publicarea, în 1996, a jurnalului lui Sebastian. În <span class="CharOverride-3">Cartea prietenilor mei</span> (I–II, 2005–2006) <span class="CharOverride-1">C.</span> evocă prieteni din țară (N. Steinhardt, George Tomaziu, Margareta Sterian ș.a.) sau de peste hotare (Odysseas Elytis), oferind de asemenea eșantioane din corespondența cu Elytis – prezent, alături de Michael Ende, și în culegerea epistolară <span class="CharOverride-3">Scrisori printre gratii</span> (2004), de această dată fiind vorba despre corespondenţă cu Gheorghe Ursu și Camil Baciu. </p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Western. Filmele Vestului îndepărtat</span>, Bucureşti, 1966; <span class="CharOverride-3">Comedia burlescă</span>, Bucureşti, 1967; <span class="CharOverride-3">Lamento pentru peştişorul Baltazar</span>, Bucureşti, 1968; <span class="CharOverride-3">Câte-o gâză, câte-o floare, câte-un fluture mai mare</span>, Bucureşti, 1970; <span class="CharOverride-3">Eroi, fantome, şoricei</span>, Bucureşti, 1970; <span class="CharOverride-3">Închide ochii şi vei vedea Oraşul</span>, Bucureşti, 1970; <span class="CharOverride-3">Baladă pentru vechiul drum</span>, Bucureşti, 1976; <span class="CharOverride-3">Grafica americană. Un portret al Americii</span>, Bucureşti, 1976; <span class="CharOverride-3">America Latină. Sugestii pentru o galerie sentimentală</span>, Bucureşti, 1984; <span class="CharOverride-3">Exil. Lamento pentru peștișorul Baltazar</span>, ed. bilingvă, tr. Dana Ranga, Bucureşti, 1999; <span class="CharOverride-3">Împreună cu Elli în Imaginaria</span> (în colaborare cu Michael Ende), tr. Nora Iuga, pref. Mircea Horia Simionescu, Bucureşti, 1999; <span class="CharOverride-3">Ieşirea din labirint </span>(<span class="CharOverride-3">Intrarea în labirint, ieşirea...</span>), Bucureşti, 2002; <span class="CharOverride-3">Cele două Europe, cele două Românii</span>, București, 2004; <span class="CharOverride-3">Scrisori printre gratii</span>, București, 2004; <span class="CharOverride-3">Cartea prietenilor mei</span>, I–II, pref. Vasile Igna, București, 2005–2006. <span class="CharOverride-1">Antologii:</span> <span class="CharOverride-3">Cele douăsprezece luni ale visului. Antologia inocenţei</span>, Bucureşti, 1972; Odysseas Elytis, <span class="CharOverride-3">Iar ca sentiment un cristal</span>, pref. şi postfaţa edit., Cluj-Napoca, 1980; <span class="CharOverride-3">Dreptul la memorie</span>, I–IV, Cluj-Napoca, 1992–1993; <span class="CharOverride-3">Momentul adevărului</span>, pref. edit., Cluj-Napoca, 1996; <span class="CharOverride-3">Cică nişte cronicari duceau lipsă de şalvari. Antologia literaturii umorului absurd</span>, Bucureşti, 1999; <span class="CharOverride-3">Dosar Mihail Sebastian</span>, Bucureşti, 2001.</p>
			<p class="Heuristica___m_RPR"><span class="CharOverride-1">Repere bibliografice: </span>Valeriu Cristea, [<span class="CharOverride-3">Iordan Chimet</span>], RL, 1969, 2, 1976, 26; Dana Dumitriu, <span class="CharOverride-3">„Închide</span> <span class="CharOverride-3">ochii şi vei vedea Oraşul”</span>, RL, 1970, 30; Eugen Simion, <span class="CharOverride-3">„Închide ochii şi vei vedea Oraşul”</span>, LCF, 1970, 43; Edgar Papu, <span class="CharOverride-3">O carte matură pentru copii</span>, RL, 1971, 28; Simion, <span class="CharOverride-3">Scriitori</span>, I (1978), <span class="CharOverride-3">643–646</span>; Steinhardt, <span class="CharOverride-3">Incertitudini</span>, <span class="CharOverride-3">73–78</span>; Crohmălniceanu, <span class="CharOverride-3">Pâinea noastră</span>,<span class="CharOverride-3"> 404–407</span>;<span class="CharOverride-3"> </span>Z. Ornea, [<span class="CharOverride-3">Iordan Chimet</span>], RL, 1992, 30, 1997, 22; <span class="CharOverride-3">Dicţ. scriit. rom</span>., I, <span class="CharOverride-3">553–555</span>; Ioan Stanomir, <span class="CharOverride-3">O „Ţară a Minunilor” revizuită</span>, LCF, 1999, 29; Paul Cernat, [<span class="CharOverride-3">Iordan Chimet</span>], OC, 2000, 25, 2001, 59, CU, 2006, 6; Mircea Iorgulescu,<span class="CharOverride-3"> Peisaj după o bătălie care nu</span> <span class="CharOverride-3">a mai avut loc</span>, „22”, 2002, 8–10; Adriana Bittel, <span class="CharOverride-3">O minune de om</span>, RL, 2004, 45; Mihăilescu, <span class="CharOverride-3">Lit. rom. postceaușism</span>, III, <span class="CharOverride-3">111–117</span>;<span class="CharOverride-3"> </span>[<span class="CharOverride-3">Iordan Chimet</span>], CLT, 2006, 22 (grupaj special); Felicia Antip, <span class="CharOverride-3">Elogiul prieteniei</span>, CLT, 2006, 53; Popa, <span class="CharOverride-3">Ist. lit.</span>, I, <span class="CharOverride-3">212–216</span>.<span class="CharOverride-3">&#9;</span><span class="Semnatura">R.S.</span></p>
			<p class="Heuristica-PRIMUL"><span class="titlu-12">CHINDRIŞ, Ioan</span><span class="titlu-12"> </span>(21.III.1938, Sânmiclăuş, j. Satu Mare), istoric literar, editor. Este fiul Mariei (n. Bârsan) și al lui Ioan Chindriș, descendent dintr-o veche familie maramureșeană. Urmează clasele primare în localitatea natală, şcoala medie la Carei (1949–1955) şi Facultatea de Filologie la Universitatea din Cluj (1957–1962). Îşi ia doctoratul în filologie în 1977 cu o teză despre Al. Papiu-Ilarian, iar doctoratul în istorie în 1994. Debutează cu un reportaj în ziarul „Pentru socialism” din Baia Mare (1957). Ca redactor la Studioul de Radioteleviziune Cluj (1962–1985), cultivă acest gen în emisiunile realizate, precum şi în „Vatra”, „Flacăra”, „Tribuna”, „Familia”. Complementar, abordează şi alte genuri publicistice, precum reportajul-anchetă, eseul documentar, interviul etc. E prezent şi în reviste specializate în valorificarea documentului literar, ca „Manuscriptum”, unde devine colaborator permanent. Debutul literar propriu-zis se produce în „Tribuna”, cu schiţele <span class="CharOverride-3">Bărbosul</span> şi <span class="CharOverride-3">Melchior</span> (1967), dar literatura e părăsită în favoarea istoriei literare. O primă carte, ediţia <span class="CharOverride-3">Corespondenţa lui Alexandru Papiu Ilarian</span>, realizată în colaborare cu Iosif Pervain, îi apare în 1972. În 1985 devine cercetător la Institutul de Istorie „George Bariţ” din Cluj-Napoca, unde se specializează în identificarea şi publicarea de documente istorice inedite, iar din 2005 e numit director al Bibliotecii Academiei Române, Filiala Cluj. Semnalează, transcrie şi editează mai multe opere ale reprezentanţilor Şcolii Ardelene, precum <span class="CharOverride-3">Arhieraticonul </span>lui Inochentie Micu-Klein (2000) şi <span class="CharOverride-3">Istoria şi lucrurile şi întâmplările românilor </span>a lui Samuil Micu (I–II, 1995), alături de ediţii din lucrările lui Petru Maior şi Gheorghe Şincai. A contribuit, de asemenea, la realizarea, cu o colaborare mai largă, a două ediţii critice monumentale: <span class="CharOverride-3">Biblia de la Blaj</span>, apărută la Roma în anul jubiliar 2000, şi <span class="CharOverride-3">Biblia Vulgata. Blaj 1760–1761</span> (I–V, 2005). A participat şi la iniţierea şi elaborarea corpusului de corespondenţă <span class="CharOverride-3">George Bariţ şi contemporanii săi </span>(I–IX, 1973–1999). I s-au acordat mai multe distincţii, printre care Premiul „Nicolae Iorga” al Academiei RSR (1976), Medalia Anul Creştin 2000, acordată de Scaunul Apostolic de la Roma, Premiul de Excelenţă al Fundaţiei Naţionale pentru Ştiinţă şi Artă (2008), Ordinul Meritul Cultural în grad de Cavaler (2010).</p>
			<p class="Heuristica-BASE"><span class="CharOverride-1">C.</span> a vizat cu precădere arheologia istorico-literară, întreprinzând o laborioasă operă de investigare a două „vârste”: Şcoala Ardeleană şi literatura generaţiei de la 1848. Integrarea Şcolii Ardelene, operaţie delicată, o vede posibilă numai prin emanciparea de „beletrismul de cabinet”, elitist şi exclusivist. <span class="CharOverride-1">C.</span> e un istoric literar interesat mai mult de ce se petrece în vechiul scris românesc decât de produsul finit, supus nu o dată arbitrarului ideologic şi mental al posterităţii. Istoric, procesul literar se dovedeşte adesea superior produsului literar, prin calitatea lui de element viu, reglator al pulsaţiei intelectuale. Din această apreciere rezultă rolul preponderent al factologiei şi al arheologiei istorico-literare în cercetările sale. Epoca primară a Şcolii Ardelene o vede prin prisma personalismului lui Friedrich Schleiermacher, care a îndrumat scrisul corifeilor mişcării spre construcţia istorică de tipul analelor, spre investigarea filosofică şi teologică a culturii naţionale, stimulând criticismul şi polemismul cu falsificatorii istoriei noastre. Aici istoricul se întemeiază pe o re-lectură a textelor celor mai de seamă cărturari ieşiţi din şcolile Blajului, începând cu Inochentie Micu Klein şi continuând cu Petru Pavel Aaron, Samuil Micu, Gheorghe Şincai, Petru Maior, Ioan Budai-Deleanu ş.a. Exemplul cel mai potrivit poate fi socotit volumul Petru Maior, <span class="CharOverride-3">Scripta minora </span>(1997), unde perspectiva se schimbă în funcţie de alt tip de texte decât cele mai frecventate, anume texte de tip „ars literaria”, polemici, jurnale, corespondenţă sau mărturii de ordin personal. Îndeobşte <span class="CharOverride-1">C.</span> supune atenţiei aspecte necunoscute sau puţin cunoscute, bazându-se pe documente de arhivă, manuscrise sau vechi tipărituri, devenite rarisime şi deseori inaccesibile. Sintezele asupra luminismului blăjean – <span class="CharOverride-3">Naţionalismul modern</span> (1996), <span class="CharOverride-3">Cultură şi societate în contextul Şcolii Ardelene</span> (2001) – pune în circulaţie informaţii necunoscute, accepţiuni noi, îndrăzneţe, operând numeroase corecturi. Opera de reordonare a scrisului Şcolii Ardelene cunoaşte momente de vârf prin reeditarea, în colaborare, a <span class="CharOverride-3">Bibliei de la Blaj</span> şi prin realizarea ediţiei princeps a <span class="CharOverride-3">Bibliei Vulgata </span>(I–V, 2005)<span class="CharOverride-3">.</span> <span class="CharOverride-1">C. </span>a semnat şi studiul introductiv sau postfaţa, adevărate monografii ale vieţii cultural-literare ardelene din secolul Luminilor. Pe de altă parte, raliindu-se concepţiei unor cercetători precum Ion Breazu, Iosif Pervain, George M. Marica ş.a., care echivalează generaţia de la 1848 cu a doua vârstă a Şcolii Ardelene, istoricul literar s-a îndreptat din nou spre zone fertile, puţin cercetate, cum ar fi scrisul lui Alexandru Papiu-Ilarian, Simion Bărnuţiu sau George Bariţiu. Editând <span class="CharOverride-3">Discursul de la Blaj</span> al lui Simion Bărnuţiu (1990), <span class="CharOverride-1">C.</span> descoperă în textul politic structuri de expresie literară care îl apropie pe autorul lui de retorica europeană a anului 1848, exemplul de referinţă fiind Félicité Lamennais. Şi istoriografia momentului este la fel de tributară prozei romantice, fapt demonstrat în lucrarea monografică <span class="CharOverride-3">Ideologia revoluţionară a lui Alexandru Papiu Ilarian </span>(1983). Filonul beletristic poate fi aflat în cele mai neaşteptate texte ale vremii, un loc aparte ocupându-l corespondenţa dintre actorii scenei sociale şi cultural-literare, ca în <span class="CharOverride-3">Corespondenţa lui Alexandru Papiu Ilarian</span>, editată de <span class="CharOverride-1">C</span>. În acest sens poate fi invocat şi corpusul de corespondenţă <span class="CharOverride-3">George Bariţ şi contemporanii săi</span>,<span class="CharOverride-3"> </span>care pune în valoare mai toate condeiele noii generaţii de tranziţie spre clasicismul structural al epocii următoare, dă relief epistolei literare şi memorialisticii, jurnalului şi relaţiei de călătorie, văzute de comentatori ca „o reprezentare epică a timpului” (Ion Vlad), „o gingaşă operaţie de sondaj în adâncimi nepătrunse” (Şerban Cioculescu). Hermeneutica epistolară l-a condus pe <span class="CharOverride-1">C.</span> la descoperirea unor scriitori romantici ardeleni de la mijlocul secolului al XIX-lea, autorii avuţi în vedere fiind Ioan Rusu, Vasilie Popp, Timotei Cipariu, Atanasie Șandor, Iosif Many sau Nicolae Pauleti ş.a. Interesat firesc de istoria cărţii şi a tiparului, mai ales din aria budapestană şi vieneză, cercetătorul semnalează numeroase cărţi ce lipseau din <span class="CharOverride-3">Bibliografia românească veche</span>, dar şi cu aporturi metodologice legate de actualizarea repertoriului „scripturilor române”, operate în parte prin culegerea de studii <span class="CharOverride-3">Transilvanica </span>(2003). Cea mai notabilă descoperire este ediţia întâi a poemului encomiastic <span class="CharOverride-3">Poemation de Secunda Legione Valachica sub Carolo barone Enzenbergio</span>, imagine despre români a italianului Silvius Tannoli, tipărită la 1768, ediţie pe care cercetătorii o căutau de aproape două secole. O pasiune adiacentă a lui <span class="CharOverride-1">C.</span> este eseul sentimental, cu amprenta poemului în proză, dedicat unor personalităţi din trecutul mai îndepărtat sau mai apropiat. Piese unice în felul lor, prin retorism şi reverie meditativă, aceste parentalii sunt adunate în 1998 într-un volum cu titlul <span class="CharOverride-3">Memoriale 100</span>, parţial împrumutat de la Vasile Pârvan.</p>
			<p class="Heuristica___mici"><span class="CharOverride-1">SCRIERI:</span><span class="CharOverride-3"> Alexandru Papiu Ilarian şi Academia Română</span>, Cluj, 1973; <span class="CharOverride-3">Chipuri din hronicul neamului</span>, Bucureşti, 1977; <span class="CharOverride-3">Ideologia revoluţionară a lui Alexandru Papiu Ilarian</span>, Bucureşti, 1983; <span class="CharOverride-3">Figuri de cărturari</span>,<span class="CharOverride-3"> </span>Bucureşti, 1987;<span class="CharOverride-3"> Naţionalismul modern</span>,<span class="CharOverride-3"> </span>Cluj-Napoca, 1996; <span class="CharOverride-3">Memoriale 100</span>, Cluj-Napoca, 1998;<span class="CharOverride-3"> Simion Bărnuţiu. Suveranitate naţională şi integrare europeană</span>,<span class="CharOverride-3"> </span>Cluj-Napoca, 1999;<span class="CharOverride-3"> Cultură şi societate în contextul Şcolii Ardelene</span>, Cluj-Napoca, 2001; <span class="CharOverride-3">Transilvanica</span>, Cluj-Napoca, 2003; <span class="CharOverride-3">Petru Pavel Aron </span>(în colaborare cu Niculina Iacob), Blaj, 2007; <span class="CharOverride-3">Biblia lui Petru Pavel Aron (1760–1761), unica traducere a Vulgatei în cultura românească </span>(în colaborare cu Niculina Iacob), Târgu Lăpuş, 2010; <span class="CharOverride-3">Frumoşii oameni de demult</span>, Târgu Lăpuş, 2010; <span class="CharOverride-3">Tradiţie şi inovaţie latinistă în Biblia lui Timotei Cipariu</span>, Târgu Lăpuş, 2010 (în colaborare cu Niculina Iacob). <span class="CharOverride-1">Ediţii, antologii:</span> <span class="CharOverride-3">Corespondenţa lui Alexandru Papiu Ilarian</span>, I–II, Cluj, 1972 (în colaborare cu Iosif Pervain); <span class="CharOverride-3">George Bariţ şi contemporanii săi</span>, I–IX, pref. Ştefan Pascu şi Iosif Pervain, Bucureşti, 1973–1999 (în colaborare); Nicolae Pauleti, <span class="CharOverride-3">Scrieri</span>, pref. edit., Bucureşti, 1980; Simion Bărnuţiu, <span class="CharOverride-3">Discursul de la Blaj şi alte scrieri de la 1848</span>, pref. Ion Raţiu, Cluj-Napoca, 1990, <span class="CharOverride-3">Istoria filosofiei</span>,<span class="CharOverride-3"> </span>I–II, Bucureşti, 2000–2002 (în colaborare), <span class="CharOverride-3">Filosofia după W. T. Krug</span>, Cluj-Napoca, 2004 (în colaborare cu Ionuţ Isac); Samuil Micu, <span class="CharOverride-3">Istoria Bisericii românilor</span>, I–II, introd. edit., Bucureşti, 1995; Petru Maior, <span class="CharOverride-3">Scripta minora (Ars literaria. Animadversiones. Epistolarium. Ultimae)</span>,<span class="CharOverride-3"> </span>tr. şi pref. edit., Bucureşti, 1997, <span class="CharOverride-3">Protopapadichia</span>, introd. edit., Cluj-Napoca, 1997; <span class="CharOverride-3">Icon Lacrymans Balasfalvensis MDCCLXIV – Icoana plângătoare de la Blaj 1764</span>, ed. bilingvă, Cluj-Napoca, 1997 (în colaborare); Inochentie Micu-Klein, <span class="CharOverride-3">Arhieraticon</span>, pref. edit., Bucureşti, 2000;<span class="CharOverride-3"> Biblia de la Blaj</span>,<span class="CharOverride-3"> </span>ed. jubiliară, pref. Camil Mureşanu, postfaţa edit. şi Eugen Pavel, Roma, 2000 (în colaborare); Timotei Cipariu, <span class="CharOverride-3">Epistolar 1836–1877</span>, pref. Eugen Simion, introd. edit., Bucureşti, 2005; <span class="CharOverride-3">Biblia Vulgata. Blaj 1760–1761</span>, I–V, introd. edit., pref. Eugen Simion, Camil Mureşanu, Bucureşti, 2005 (în colaborare); Ioan Marginai, <span class="CharOverride-3">Stihuri din Sfânta Scriptură pentru multe lucruri. Prima concordanţă biblică românească</span>, Târgu Lăpuş, 2009 (în colaborare cu Niculina Iacob); Ioan Rusu, <span class="CharOverride-3">Scrieri</span>, Târgu Lăpuş, 2010 (în colaborare cu Niculina Iacob);<span class="CharOverride-3"> Samuil Micu în mărturii antologice</span>, Târgu Lăpuş, 2010 (în colaborare cu Niculina Iacob); <span class="CharOverride-3">Ioan Budai-Deleanu în mărturii antologice</span>, Cluj-Napoca, 2012 (în colaborare cu Niculina Iacob).</p>
			<p class="Heuristica___m_RPR"><span class="CharOverride-1">Repere bibliografice:</span> Nicolae Balotă, <span class="CharOverride-3">Papiu Ilarian şi contemporanii săi</span>, LCF, 1972, 44; Dumitru Micu, <span class="CharOverride-3">Vulturul doborât</span>, AFT, 1972, 7; Mircea Zaciu, <span class="CharOverride-3">Ardelenii</span>, ST, 1972, 10; Virgil Nemoianu, <span class="CharOverride-3">Ilarian printre contemporani</span>, F, 1973, 2; Ion Vlad, <span class="CharOverride-3">Epistolarium transilvănean: „George Bariţ şi contemporanii săi”</span>, TR, 1975, 2; Mircea Popa, [<span class="CharOverride-3">Ioan Chindriş</span>], TR, 1981, 33, „Adevărul de la Cluj”, 1996, 1650, 1748, 1997, 2027, 1999, 2590, 2004, 4000, „Astra blăjeană”, 2003, 2, „Făclia”, 2007, 5048; Al. Zub, <span class="CharOverride-3">„Ideologia revoluţionară a lui Alexandru Papiu Ilarian”</span>, AIX, t. XXI, 1984; Şerban Cioculescu, <span class="CharOverride-3">„Decodarea” unei complexe personalităţi: George Bariţ</span>, RL, 1985, 38; Alin Mihai Gherman, , [<span class="CharOverride-3">Ioan Chindriş</span>], TR, 1996, 31–32, „Revista istorică”, 1997, 3–4, ST, 1998, 4–5, VTRA, 1998, 7, CL, 1999, 10; Remus Câmpeanu, <span class="CharOverride-3">Biserica Română Unită – între istorie şi istoriografie</span>, Cluj-Napoca, 2003, <span class="CharOverride-3">252–262</span>; Cristian Colceriu, <span class="CharOverride-3">Elite clujene contemporane – Cluj Contemporary Elites</span>, ed. bilingvă, Cluj-Napoca, 2009, <span class="CharOverride-3">157–192</span>;<span class="CharOverride-3"> </span>Cornel Ungureanu, <span class="CharOverride-3">Rectificări necesare</span>, O, 2011, 2; Ion Buzaşi, <span class="CharOverride-3">Şcoala Ardeleană în câteva restituiri literare</span>, RL, 2011, 36; Cristina-Mariana Lungu (Cărăbuş), <span class="CharOverride-3">„Samuil Micu în mărturii antologice”</span>, „Philologica Jassyensia”, 2011, 1; Eugen Munteanu, Lucia-Gabriela Munteanu, <span class="CharOverride-3">An Exceptional Philological Event: the Publication of a Romanian Version of the Bible from the 18th Century, Translated after the Vulgate Bible</span>, „Biblicum Jassyense”, 2011. &#9;<span class="Semnatura">M.Pp.</span></p>
			<div class="_idGenObjectLayout-1">
				<div id="_idContainer051">
					<div id="_idContainer049" class="Basic-Text-Frame">
						<p class="Titlu-Nume-H">CHINEZU, Ion </p>
						<p class="Titlu-mic-DATE">(15.VIII.1894, Sântana de Mureş, j. Mureş – 10.XII.1966, Bucureşti), critic literar, traducător. </p>
					</div>
					<div id="_idContainer050" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03_DGLR_C_203-313_Mcalinescu-web-resources/image/chii6.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Anei (n. Hosu) şi al lui Ion Chinezu, ţărani. Urmează şcoala primară în satul natal, liceul la Târgu Mureş, Facultatea de Teologie la Blaj şi pe cea de Litere la Budapesta şi la Bucureşti, luându-şi licenţa în filologie în 1920. Fun&#173;cţio&#173;nează ca profesor de limba română la Târgu Mureş (1920–1925) şi la Cluj (1925–1940). A fost colaboratorul lui Sextil Puşcariu la proiectele Muzeului Limbii Române. În 1930 a devenit doctor în litere al Universităţii din Cluj cu teza <span class="CharOverride-3">Aspecte din literatura maghiară ardeleană. 1919–1929</span>. Între 1930 şi 1932 este bursier la Paris, unde urmează cursurile unor personalităţi precum Victor Basch (estetică), Ferdinand Balden&#173;s&#173;perger şi Paul Hazard (literatură comparată). Susţine cronica literară la revista „Darul vremii” (1930), editată de Victor Papilian, şi este în conducerea revistei „Gând românesc” (1933–1940), periodic literar şi cultural din Transilvania, unde s-au adunat nume prestigioase din perioada interbelică. Mai colaborează la „Dacoromania”, „Socie&#173;tatea de mâine”, „Revista Fundaţiilor Regale”, „Erdély Helikon” ş.a. În 1940 vine la Bucureşti, lucrează în diplomaţie la Ambasada Română de la Budapesta, iar în 1944 e deportat în Germania, de unde revine în anul următor. A semnat traduceri cu pseudonimele Ion Urcan, Petre sau Petru Mureşanu, Andrei Aldea şi Alexandru Aldea. </p>
			<p class="Heuristica-BASE">Prima carte a lui <span class="CharOverride-1">C.</span>, <span class="CharOverride-3">Aspecte din literatura maghiară ardeleană. 1919–1929</span>, apărută în 1930, este o abordare sistematică, obiectivă şi riguroasă a fenomenului literar maghiar, definit, pe de o parte, prin încadrarea în climatul cultural al vremii, iar pe de altă parte, prin raportare la literatura română. Literatura maghiară este studiată metodic, pe genuri, luându-se în considerare diferenţierea dintre generaţii, dintre literatura masculină şi cea feminină etc. <span class="CharOverride-1">C.</span> s-a remarcat îndeosebi în calitate de cronicar literar al perioadei interbelice (contribuţiile sale au fost adunate postum de I. Negoiţescu în volumul <span class="CharOverride-3">Pagini de critică</span>, 1969), prin judecăţi de valoare ferme, dar elegant formulate, prin spiritul clasicizant vădit în simţul măsurii şi al echilibrului. El scrie cu ochii la G. Ibrăileanu, pe care l-a apreciat pentru capacitatea de armonizare a specificului naţional cu cel local, a tradiţiei cu tendinţele novatoare. În ceea ce-l priveşte, a înclinat balanţa spre un realism de factură ardeleană pe linia lui Slavici, Rebreanu, Pavel Dan, exprimându-şi deschis rezervele faţă de formalism şi experimentalism. A fost preocupat de relevarea arhitecturii şi a organicităţii estetice a operei literare şi a manifestat un pronunţat interes pentru calitatea expresiei artistice. De pildă, a sesizat noutatea prozei lui Gib I. Mihăescu, considerând romanul <span class="CharOverride-3">Rusoaica</span> „o operă de valoare excepţională” şi apreciind totodată stilul scriitorului: „Subtilitate şi forţă, gravitate mohorâtă şi umor gras se împleteau în acest stil, care cultivă, de obicei, fraza lungă, şerpuitoare, potrivită pentru a urmări până la ultimele pâlpâiri evoluţiile sufleteşti”. Spirit exigent, el a fost totodată un descoperitor al valorilor noi, pe care le-a încurajat şi le-a promovat. Notabil este cazul lui Pavel Dan, pentru impunerea căruia a luptat, inclusiv prin editarea unui volum de nuvele. S-a dovedit însă şi un „subtil cumpănit notator al faptului poetic” (I. Negoiţescu). Apreciază lirismul blagian din <span class="CharOverride-3">La curţile dorului</span> sau rafinamentul intelectual al lui Ion Barbu, după cum remarcă şi tânăra poezie ardelenească, scriind despre Aron Cotruş, Mihai Beniuc ori Emil Giurgiuca. Bun cunoscător al relaţiilor româno–maghiare, <span class="CharOverride-1">C. </span>s-a afirmat şi ca traducător din literatura maghiară, tălmăcind din scriitorii clasici (Móricz Zsigmond, Mikszáth Kálmán sau Jókai Mór), dar şi din nenumăraţi reprezentanţi ai celei contemporane, atât din Ungaria, cât şi din România. Şi versiunea sa la <span class="CharOverride-3">Casa Buddenbrook </span>de Thomas Mann s-a bucurat de ediţii succesive până în zilele noastre.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Aspecte din literatura maghiară ardeleană. 1919–1929</span>, Cluj, 1930; <span class="CharOverride-3">Pagini de critică</span>, îngr. şi pref. I.Negoiţescu, Bucureşti, 1969. <span class="CharOverride-1">Ediţii, antologii:</span> <span class="CharOverride-3">Poezii patriotice</span>, Cluj, 1938 (în colaborare cu Ion Breazu); Pavel Dan, <span class="CharOverride-3">Urcan Bătrânul</span>, introd. edit., Bucureşti, 1938. <span class="CharOverride-1">Traduceri:</span> Asztalos István, <span class="CharOverride-3">Vântul nu se stârneşte din senin</span>, Bucureşti, 1949, <span class="CharOverride-3">Jóska</span>,<span class="CharOverride-3"> </span>Bucureşti, 1957,<span class="CharOverride-3"> Omenie</span>, Bucureşti, 1960, <span class="CharOverride-3">Povestind copiilor</span>, pref. Mihai Gafiţa, Bucureşti, 1961, <span class="CharOverride-3">Duminecă cu dragoste</span>, pref. Ion Oarcăsu, Bucureşti, 1962 (în colaborare cu Constantin Olariu); Móricz Zsigmond, <span class="CharOverride-3">Rubedenii</span>, Bucureşti, 1949, <span class="CharOverride-3">Haiducul îşi joacă murgul</span>, Bucureşti, 1952, <span class="CharOverride-3">Rubedeniile. Un om fericit</span>, pref. Pop Simion, Bucureşti, 1962, <span class="CharOverride-3">Opere alese</span>, I–V, pref. Nagy Pál, Bucureşti, 1957–1970; Kovács György, <span class="CharOverride-3">Cu ghearele şi cu dinţii</span>, Bucureşti, 1950, <span class="CharOverride-3">Buchetul,</span> Bucureşti, 1957, <span class="CharOverride-3">Fata din Ojdula</span>, Bucureşti, 1960, <span class="CharOverride-3">Comoara Cristofilor</span>, Bucureşti, 1965; Mikszáth Kálmán, <span class="CharOverride-3">Două alegeri în Ungaria…</span>, Bucureşti, 1951, <span class="CharOverride-3">Căsătorie ciudată</span>, Bucureşti, 1954; Vas Zoltán, <span class="CharOverride-3">Şaisprezece ani de închisoare</span>, Bucureşti, 1951 (în colaborare cu Emil Giurgiuca); Anna Seghers, <span class="CharOverride-3">Morţii rămân tineri</span>, Bucureşti, 1952; ed. I–II, pref. Alexandru Dragomirescu, Bucureşti, 1964 (în colaborare cu Isaiia Răcăciuni); Fehér Klara, <span class="CharOverride-3">Insula cutremurelor</span>, Bucureşti, 1953; Veres Péter, <span class="CharOverride-3">Încercarea</span>, Bucureşti, 1953, <span class="CharOverride-3">Nevastă rea</span>, Bucureşti, 1955; Sütő András, <span class="CharOverride-3">Pornesc oamenii</span>,<span class="CharOverride-3"> </span>Bucureşti, 1953, <span class="CharOverride-3">A şaptea bucurie</span>, Bucureşti, 1954 (în colaborare cu Remus Luca), <span class="CharOverride-3">Aripă de rândunică</span>, Bucureşti, 1960; Horváth István, <span class="CharOverride-3">Brazdă peste haturi</span>, Bucureşti, 1954, <span class="CharOverride-3">Berbecul brumăriu</span>, Bucureşti, 1957 (în colaborare cu Gelu Perian-Păteanu); Jókai Mór, <span class="CharOverride-3">Crăişorii</span>, Bucureşti, 1955; Ferencz László, <span class="CharOverride-3">Ceaţa</span>, Bucureşti, 1956, <span class="CharOverride-3">Umbra</span>, Bucureşti, 1957; Thomas Mann, <span class="CharOverride-3">Casa Buddenbrook</span>, I–II, introd. Hans Mayer, Bucureşti, 1957; ed. 2, I–II, Bucureşti, 1962; Nagy István, <span class="CharOverride-3">Dincolo de barieră</span>, Bucureşti, 1958; Korda István, <span class="CharOverride-3">Drumul cel mare</span>, pref. Vlaicu Bârna, Bucureşti, 1958; Szemlér Ferenc, <span class="CharOverride-3">Muntele cu trei cocoaşe</span>, Bucureşti, 1959, <span class="CharOverride-3">Solstiţiul</span>, pref. Remus Luca, Bucureşti, 1961; Mikó Ervin, <span class="CharOverride-3">Asalt în ţara stufului</span>, Bucureşti, 1961; Szász János, <span class="CharOverride-3">Primii şi ultimii</span>, Bucureşti, 1963, <span class="CharOverride-3">Cei dintâi şi cei din urmă</span>, I–III, Bucureşti, 1973.</p>
			<p class="Heuristica___m_RPR ParaOverride-1"><span class="CharOverride-1">Repere bibliografice:</span> Nae Antonescu, <span class="CharOverride-3">„Gând românesc”</span>, ST, 1966, 12; Al. Dima, <span class="CharOverride-3">În mişcarea literară a timpului</span>, TR, 1969, 39; Henri Jacquier, <span class="CharOverride-3">In memoriam</span>, TR, 1969, 39; Edgar Papu, <span class="CharOverride-3">Un apostol ardelean</span>, RL, 1969, 40; Negoiţescu, <span class="CharOverride-3">Însemnări</span>,<span class="CharOverride-3"> 139–154</span>; Doina Graur, Bucur Ţincu, <span class="CharOverride-3">Ion Chinezu, istoric şi critic literar</span>, RITL, 1972, 4; V. Fanache, <span class="CharOverride-3">„Gând românesc” şi epoca sa literară</span>, Bucureşti, 1973, <span class="CharOverride-3">passim</span>; Fanache, <span class="CharOverride-3">Întâlniri</span>, <span class="CharOverride-3">216–221</span>; Antonescu, <span class="CharOverride-3">Scriitori</span>, <span class="CharOverride-3">194–219</span>;<span class="CharOverride-3"> </span>Felea, <span class="CharOverride-3">Prezenţa</span>, <span class="CharOverride-3">155–160</span>; Bârlea, <span class="CharOverride-3">Efigii</span>, <span class="CharOverride-3">107–115</span>; Băncilă,<span class="CharOverride-3"> Portrete</span>, <span class="CharOverride-3">231–242</span>;<span class="CharOverride-3"> </span>Ţepelea, <span class="CharOverride-3">Opţiuni</span>, <span class="CharOverride-3">64–75</span>;<span class="CharOverride-3"> </span>Ştefan Baciu, <span class="CharOverride-3">Praful de pe tobă</span>, Bucureşti, 1995, <span class="CharOverride-3">461–466</span>; <span class="CharOverride-3">Dicţ. scriit. rom.</span>,<span class="CharOverride-3"> </span>I,<span class="CharOverride-3"> 555–556</span>; Dan C. Mihăilescu, <span class="CharOverride-3">Biblioplan de aprilie</span>, „22”, 1997, 377; Nicu Caranica, <span class="CharOverride-3">Un Esculap al sufletului românesc</span>, Bucureşti, 1997, <span class="CharOverride-3">209–211</span>; <span class="CharOverride-3">Ion Chinezu – relief în posteritate</span>, Târgu Mureș, 1999; Edgar Papu, <span class="CharOverride-3">Ion Chinezu</span>, „Lamura” (Craiova), 2005, 1–3; Florescu, <span class="CharOverride-3">Aristarc</span>, II, <span class="CharOverride-3">417–439.&#9;</span><span class="Semnatura">D.B.-D.</span></p>
			<p class="Heuristica-PRIMUL"><span class="titlu-12">CHIOARU, Dumitru</span> (19.X.1957, Sângătin, j. Sibiu), poet, eseist. Este fiul Mariei (n. Troancă) şi al lui Dumitru Chioar, ţărani. A absolvit Facultatea de Filologie din Cluj-Napoca în 1980, devenind doctor în filologie în 1998. Este redactor al revistei „Echinox” (1976–1980), profesor de limba şi literatura română la Piatra Neamţ, Agnita, Cisnădie, Sibiu, librar – o scurtă perioadă –, iar din 1990 până în 1992, apoi din 2001, redactor-şef al revistei „Euphorion” şi, concomitent, lector, apoi conferențiar și profesor de literatură comparată la Facultatea de Litere a Universităţii „Lucian Blaga” din Sibiu. Debutează în 1976, în „Transilvania”, cu un grupaj de poeme. Mai colaborează la „Steaua”, „Tribuna”, „Vatra”, „Convorbiri literare”, „Ateneu”, „Orizont”, „România literară”, „Observator cultural”, „Dilema”, „Poesis”, „Tomis”, „Viaţa românească”, „Apostrof” ş.a. Prima carte, <span class="CharOverride-3">Seară adolescentină</span>, îi apare în 1982, autorul fiind distins cu Premiul Uniunii Scriitorilor. A mai obţinut Premiul Asociației Scriitorilor din Sibiu (1999, 2001, 2003, 2004, 2009). </p>
			<p class="Heuristica-BASE">În <span class="CharOverride-3">Seară adolescentină</span> trăsăturile lui <span class="CharOverride-1">C.</span><span class="CharOverride-3"> </span>apar formate. „Licenţiat în melancolie de cabinet” (Al. Cistelecan), poetul oferă un descriptivism minor, asociind un sentimentalism mărunt unei recuzite vetuste de obiecte. În notaţii fără anvergură, focalizând ca prin ceaţă, este consemnată o atmosferă preferabil de toamnă: „Dimineață de noiembrie cum/ trupul unui animal despicat de-a lungul unui/ zid peste care aruncă frunziș cu/ o femeie privirea leagănă aleea/ câteva ore penalizare iarăși în jurul/ cârciumii se așteaptă cu pleoapele abia dezlipite pe aici/ doar mașinile știu graba timpului acum/ ședința începe hârtiile ies/ în oraș se-ncaieră cu opinia publică până deseară cine știe/ ce va mai fi” (<span class="CharOverride-3">Toamnă în așteptare</span>). Cu <span class="CharOverride-3">Secolul sfârşeşte într-o duminică</span> (1991) autorul trece la poeme mai ample, construite prin variaţii pe marginea unui element cât mai amorsat simbolic – lumină, apă ș.a. –, dar fiind în continuare lipsit de mare originalitate, deși câteodată această lipsă încearcă să compenseze prin semnalarea voluntarității intertextuale (câte un ritm de împrumut, câte un ecou). <span class="CharOverride-3">Noaptea din zi </span>(1994) reconfirmă posibilitățile de livresc sufocat de mărunțișuri. Deși poetul evocă adesea combustii, poemele pâlpâie meschin. Retorica e uscată, iar temele confundabile: „În jur numai pereții aceștia de cărți/ citite și răscitite/ vândute și răscumpărate/ niște trupuri de femei împăiate/ garoafele din vază s-au scuturat/ ca scrumul din țigări/ așternându-se-n straturi/ pendula ceasului de perete stă neclintită/ ca un țurțure iarna/ am trăit de ieri încă o viață/ fără să-mi schimb gândurile”. Din <span class="CharOverride-3">Viaţa şi opiniile profesorului Mouse</span> (2004) – inclus iniţial într-o versiune abreviată în antologia <span class="CharOverride-3">Vara de fosfor</span> (2002) – transpar câteva întrebări și obsesii optzeciste („Existența este oare pentru a fi scrisă?/ <span class="CharOverride-3">scriu deci exist</span>?”), dar și sămănătoriste ori doar perene („M-au încercuit anii/ ca pe nucul strâmb din grădină/ sub povara inelelor / nucul scade în înălțime/ dar se îngroașă cuibărindu-se/ între ierburi/ ca într-o coajă de nucă”). De asemenea, <span class="CharOverride-1">C. </span>introduce aici un ciclu de poeme dedicate Sibiului („oraș-vitraliu”) și câtorva dintre obiectivele sale turistic-culturale. Nostalgia, patetismul discret și semitonurile sunt notele principale. În calitate de critic literar, autorul și-a strâns cronicile în volumele <span class="CharOverride-3">Developări in perspectivă. Generaţia poetică ’80 în portrete critice</span> (2004), <span class="CharOverride-3">Arta comparaţiei</span> (2009) și <span class="CharOverride-3">Noi developări în perspectivă</span> (2010). Cronicar blajin, generos și consecvent al poeților congeneri, <span class="CharOverride-1">C.</span> și-a făcut un punct de onoare din a trata optzecismul, nouăzecismul și douămiismul ca pe un fenomen compact și unitar.<span class="CharOverride-3"> </span>Selecția operată în <span class="CharOverride-3">Noua poezie nouă. O antologie de poezie română postmodernă</span> (2011) încearcă să justifice această idee. <span class="CharOverride-3">Poetica temporalităţii. Eseu asupra poeziei româneşti</span> (2000), deși valorifică editorial teza de doctorat, este tot o adunare de eseuri. De la M. Eminescu până la Nichita Stănescu, trecând prin Alexandru Macedonski, George Bacovia, Tudor Arghezi, Lucian Blaga și Ion Barbu, <span class="CharOverride-1">C. </span>combină cam arbitrar o cercetare fenomenologică asupra timpului (presărată cu conspecte din Martin Heidegger ș.a.) cu o prospectare tematistă a orfismului poetic.</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-3">Seară adolescentină</span>, Bucureşti, 1982; <span class="CharOverride-3">Secolul sfârşeşte într-o duminică</span>, Bucureşti, 1991; <span class="CharOverride-3">Noaptea din zi</span>, Sibiu, 1994; <span class="CharOverride-3">Radiografiile</span> <span class="CharOverride-3">timpului</span>, Botoşani, 1998; <span class="CharOverride-3">Poetica temporalităţii. Eseu asupra poeziei româneşti</span>, Cluj-Napoca, 2000; <span class="CharOverride-3">Vara de fosfor</span>, Cluj-Napoca, 2002; <span class="CharOverride-3">Viaţa şi opiniile profesorului Mouse</span>, Cluj-Napoca, 2004; <span class="CharOverride-3">Developări în perspectivă. Generaţia poetică ’80 în portrete critice</span>, București, 2004; <span class="CharOverride-3">Clipe fosforescente</span>, București, 2007; <span class="CharOverride-3">Arta comparaţiei</span>, Cluj-Napoca, 2009; <span class="CharOverride-3">Noi developări în perspectivă</span>, Cluj-Napoca, 2010. <span class="CharOverride-1">Antologii:</span> <span class="CharOverride-3">Antologia poeziei române de la origini până azi</span>, I–II, Piteşti, 1998 (în colaborare cu Ioan Radu Văcărescu); <span class="CharOverride-3">Noua poezie nouă. O antologie de poezie română postmodernă</span>, Cluj-Napoca, 2011.</p>
			<p class="Heuristica___m_RPR"><span class="CharOverride-1">Repere bibliografice: </span>Nicolae Manolescu, <span class="CharOverride-3">Trei debuturi</span>, RL, 1982, 15; Daniel Dimitriu,<span class="CharOverride-3"> „Seară adolescentină”</span>, CL, 1982, 8; Coşovei, <span class="CharOverride-3">Pornind</span>, <span class="CharOverride-3">94–97</span>; Nicolae Oprea, <span class="CharOverride-3">„Secolul sfârşeşte într-o duminică”</span>, „Calende”, 1991, 10; Ioan Holban, <span class="CharOverride-3">Cum se poate muri şi învia într-un poem</span>, CRC, 1992, 6; Ţeposu, <span class="CharOverride-3">Istoria</span>, <span class="CharOverride-3">104</span>; Ioana Pârvulescu, <span class="CharOverride-3">Poezia cu ispite şi regrete</span>, RL, 1994, 34; Milea, <span class="CharOverride-3">Sub semnul</span>, <span class="CharOverride-3">149–151</span>; Bucur, <span class="CharOverride-3">Poeţi optzecişti</span>, <span class="CharOverride-3">49–50</span>; Gheorghe Grigurcu, <span class="CharOverride-3">Un decepţionat caligrafic</span>, RL, 2002, 38; Ulici, <span class="CharOverride-3">Prima verba</span>, IV, <span class="CharOverride-3">101–103</span>; Lefter, <span class="CharOverride-3">Flashback</span>, <span class="CharOverride-3">195–200</span>;<span class="CharOverride-3"> </span>Ion Pop, <span class="CharOverride-3">„Clipele de fosfor” ale lui Dumitru Chioaru</span>, CLT, 2007, 30; Bodiu, <span class="CharOverride-3">Evadarea</span>, <span class="CharOverride-3">112–117</span>;<span class="CharOverride-3"> </span>Borbély, <span class="CharOverride-3">Existența</span>, <span class="CharOverride-3">239–242</span>; Cistelecan, <span class="CharOverride-3">Diacritice</span>,<span class="CharOverride-3"> </span>II, <span class="CharOverride-3">59–74</span>. &#9;<span class="Semnatura">M.I.</span></p>
			<p class="Heuristica-PRIMUL"><span class="titlu-12">CHIORALIA, Constantin</span> (14.XI.1902, Pleniţa, j. Dolj – 14.XII.1986, Bucureşti), poet, publicist. Absolvent al Facultăţii de Drept şi Filosofie din Bucureşti, intră în magistratură, de unde trece consilier juridic, apoi şef de serviciu în Ministerul Învăţământului, până la pensionare (1967). A debutat în 1924 cu versuri la „Adevărul literar şi artistic” (semnând A. Lucaci) şi editorial cu volumul <span class="CharOverride-3">Vitralii</span> (1967).</p>
			<p class="Heuristica-BASE">Poeziile lui <span class="CharOverride-1">C.</span>, confesive, relativ meşteşugite, cu o vagă tentă ironică ce atenuează oarecum excesul de imagini, reţin atenţia prin voinţa de plasticitate şi vitalismul de sorginte ţărănească. Sunt învederate aptitudinea dialogului şi dorința de comunicare („Nimic nu pot să-ţi dărui dacă/ Nu-mi cauţi uşa, musafir”). De aici şi claritatea, eufonia multor versuri, dar şi plata sfătoşenie, mediocritatea „frumoasă” a altora. Dincolo de toate, ies în evidenţă câteva piese, precum <span class="CharOverride-3">Revenind la Vârciorova</span>,<span class="CharOverride-3"> Sămânţăresele</span>,<span class="CharOverride-3"> Analogii</span>,<span class="CharOverride-3"> Inscripţie pe o pernă</span> şi altele adunate în volumul <span class="CharOverride-3">Vitralii</span>, ce dau măsura talentului lui <span class="CharOverride-1">C.</span>, poet cu forţa de a plasticiza peisajul locurilor natale şi de a evoca rodirile nesfârşite. Un ciclu final din <span class="CharOverride-3">Vitralii</span> aparţine ipostazei erotice, cu melancolii de vârstă şi cu expresia sentimentului de legătură cu gliile, de unde încrederea că gândul, „erete pe un cer planând/ Nu va lăsa să-i cadă aripile nicicând”. În schimb, <span class="CharOverride-3">Ecourile</span> (1976) vădesc lectura unui Arghezi „târziu”, <span class="CharOverride-3">Memorial – 1907</span> consunând cu versurile maestrului până la pastişă: „Sosesc din timpuri, oarecum mai vechi/ cu geamătul mulţimii în urechi/ Când cei pierind de linguri prea uscate/ Au fost serviţi cu plumbi pe săturate”. De o cu totul altă factură sunt poemele din <span class="CharOverride-3">Parafă</span>, apărute postum, în 1988. Cu excepţia câtorva (reluate din volumele anterioare), versurile atestă o târzie maturizare poetică. Astfel, ameninţarea morţii nu îi provoacă poetului stări de anxietate, de depresie, ci, dimpotrivă, o febrilitate a trăirii prin artă, menită a-l îndreptăţi să exclame „Non omnis moriar” (<span class="CharOverride-3">Horaţiană</span>).</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Vitralii</span>, Bucureşti, 1967; <span class="CharOverride-3">Ecourile</span>, Bucureşti, 1976; <span class="CharOverride-3">Parafă</span>, Bucureşti, 1988.</p>
			<p class="Heuristica___m_RPR"><span class="CharOverride-1">Repere bibliografice: </span>H. Grămescu, <span class="CharOverride-3">„Vitralii”</span>, LCF, 1967, 36; H. Zalis, <span class="CharOverride-3">„Vitralii”</span>,<span class="CharOverride-3"> </span>VR, 1967, 11; Matei Alexandrescu, <span class="CharOverride-3">Un dialog cu Constantin Chioralia</span>,<span class="CharOverride-3"> </span>R, 1970, 5; C.D. Zeletin, <span class="CharOverride-3">Bătrânul poet Constantin Chioralia</span>, ATN, 2002, 3.&#9;<span class="Semnatura">G.M.</span></p>
		</div>
		<div id="_idContainer053" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Călinescu</span></p>
		</div>
		<div id="_idContainer054" class="Basic-Text-Frame">
			<p class="Basic-Paragraph"><span class="CharOverride-3">Călinescu</span></p>
		</div>
		<div id="_idContainer055" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Călinescu</span></p>
		</div>
		<div id="_idContainer056" class="Basic-Text-Frame">
			<p class="Basic-Paragraph"><span class="CharOverride-3">Călinescu</span></p>
		</div>
		<div id="_idContainer057" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Călinescu</span></p>
		</div>
		<div id="_idContainer058" class="Basic-Text-Frame">
			<p class="Basic-Paragraph"><span class="CharOverride-3">Călinescu</span></p>
		</div>
		<div class="_idGenObjectLayout-1">
			<div id="_idContainer059" class="_idGenObjectStyleOverride-1">
				<img class="_idGenObjectAttribute-1" src="03_DGLR_C_203-313_Mcalinescu-web-resources/image/CALUA1.png" alt="" />
			</div>
		</div>
		<div id="_idContainer060" class="Basic-Text-Frame">
			<p class="Legenda_BUN"><span class="CharOverride-4">Desen de Marcel Iancu</span></p>
		</div>
		<div id="_idContainer061" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Călugăru</span></p>
		</div>
		<div id="_idContainer062" class="Basic-Text-Frame">
			<p class="Basic-Paragraph"><span class="CharOverride-3">Călugăru</span></p>
		</div>
		<div id="_idContainer063" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Călugăru</span></p>
		</div>
		<div id="_idContainer064" class="Basic-Text-Frame">
			<p class="Basic-Paragraph"><span class="CharOverride-3">Căminul</span></p>
		</div>
		<div id="_idContainer065" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Căpăţineanu</span></p>
		</div>
		<div id="_idContainer066" class="Basic-Text-Frame">
			<p class="Basic-Paragraph"><span class="CharOverride-3">Căprariu</span></p>
		</div>
		<div id="_idContainer067" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cărare</span></p>
		</div>
		<div id="_idContainer068" class="Basic-Text-Frame">
			<p class="Basic-Paragraph"><span class="CharOverride-3">Cărăuş</span></p>
		</div>
		<div id="_idContainer069" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cărcăleanu</span></p>
		</div>
		<div id="_idContainer070" class="Basic-Text-Frame">
			<p class="Basic-Paragraph"><span class="CharOverride-3">Cărtărescu</span></p>
		</div>
		<div id="_idContainer071" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cărtărescu</span></p>
		</div>
		<div id="_idContainer072" class="Basic-Text-Frame">
			<p class="Basic-Paragraph"><span class="CharOverride-3">Cărtărescu</span></p>
		</div>
		<div id="_idContainer073" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cărtărescu</span></p>
		</div>
		<div id="_idContainer074" class="Basic-Text-Frame">
			<p class="Basic-Paragraph"><span class="CharOverride-3">Cărtărescu</span></p>
		</div>
		<div class="_idGenObjectLayout-1">
			<div id="_idContainer075" class="_idGenObjectStyleOverride-1">
				<img class="_idGenObjectAttribute-1" src="03_DGLR_C_203-313_Mcalinescu-web-resources/image/02_Musina_Mariana_MSarin_Cartarescu_Lefter.jpg" alt="" />
			</div>
		</div>
		<div id="_idContainer076" class="_idGenObjectStyleOverride-1">
			<p class="Legenda_BUN">Alexandru Mușina, Mariana Marin, Mircea Cărtărescu, Ion Bogdan Lefter și Bogdan Ghiu</p>
		</div>
		<div id="_idContainer077" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cărtărescu</span></p>
		</div>
		<div id="_idContainer078" class="Basic-Text-Frame">
			<p class="Basic-Paragraph"><span class="CharOverride-3">Cărtărescu</span></p>
		</div>
		<div id="_idContainer079" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cărţi populare</span></p>
		</div>
		<div id="_idContainer080" class="Basic-Text-Frame">
			<p class="Basic-Paragraph"><span class="CharOverride-3">Cărţi populare</span></p>
		</div>
		<div class="_idGenObjectLayout-1">
			<div id="_idContainer081" class="_idGenObjectStyleOverride-1">
				<img class="_idGenObjectAttribute-1" src="03_DGLR_C_203-313_Mcalinescu-web-resources/image/Alexandria_f._65v-66.jpg" alt="" />
			</div>
		</div>
		<div id="_idContainer082" class="_idGenObjectStyleOverride-1">
			<p class="Legenda_BUN">Ilustrație la <span class="CharOverride-4">Alexandria</span>, BAR, ms. rom. 575</p>
		</div>
		<div class="_idGenObjectLayout-1">
			<div id="_idContainer083" class="_idGenObjectStyleOverride-1">
				<img class="_idGenObjectAttribute-1" src="03_DGLR_C_203-313_Mcalinescu-web-resources/image/Erotocrit,_f._1v-2.jpg" alt="" />
			</div>
		</div>
		<div id="_idContainer084" class="_idGenObjectStyleOverride-1">
			<p class="Legenda_BUN">Filă din <span class="CharOverride-4">Erotocrit</span>, BAR, ms. rom. 3514</p>
		</div>
		<div id="_idContainer085" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cărţi populare</span></p>
		</div>
		<div id="_idContainer086" class="Basic-Text-Frame">
			<p class="Basic-Paragraph"><span class="CharOverride-3">Cărţi populare</span></p>
		</div>
		<div id="_idContainer087" class="_idGenObjectStyleOverride-1">
			<p class="Legenda_BUN">Filă din <span class="CharOverride-4">Fiziolog</span>, BAR, ms. rom. 4602</p>
		</div>
		<div class="_idGenObjectLayout-1">
			<div id="_idContainer088" class="_idGenObjectStyleOverride-1">
				<img class="_idGenObjectAttribute-1" src="03_DGLR_C_203-313_Mcalinescu-web-resources/image/Fiziologul_Ms.rom._46S02,_f.png" alt="" />
			</div>
		</div>
		<div id="_idContainer089" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cătană</span></p>
		</div>
		<div id="_idContainer090" class="Basic-Text-Frame">
			<p class="Basic-Paragraph"><span class="CharOverride-3">Cătina</span></p>
		</div>
		<div id="_idContainer091" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Câmpeanu</span></p>
		</div>
		<div id="_idContainer092" class="Basic-Text-Frame">
			<p class="Basic-Paragraph"><span class="CharOverride-3">Câmpeanu</span></p>
		</div>
		<div id="_idContainer093" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cândea</span></p>
		</div>
		<div id="_idContainer094" class="Basic-Text-Frame">
			<p class="Basic-Paragraph"><span class="CharOverride-3">Cândea</span></p>
		</div>
		<div class="_idGenObjectLayout-1">
			<div id="_idContainer095" class="_idGenObjectStyleOverride-1">
				<img class="_idGenObjectAttribute-1" src="03_DGLR_C_203-313_Mcalinescu-web-resources/image/02_Candea.jpg" alt="" />
			</div>
		</div>
		<div id="_idContainer096" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cândea</span></p>
		</div>
		<div id="_idContainer097" class="Basic-Text-Frame">
			<p class="Basic-Paragraph"><span class="CharOverride-3">Cândea</span></p>
		</div>
		<div id="_idContainer098" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cândroveanu</span></p>
		</div>
		<div id="_idContainer099" class="Basic-Text-Frame">
			<p class="Basic-Paragraph"><span class="CharOverride-3">Cântarea României</span></p>
		</div>
		<div id="_idContainer100" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cântec</span></p>
		</div>
		<div id="_idContainer101" class="Basic-Text-Frame">
			<p class="Basic-Paragraph"><span class="CharOverride-3">Cântec</span></p>
		</div>
		<div id="_idContainer102" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cântec</span></p>
		</div>
		<div id="_idContainer103" class="Basic-Text-Frame">
			<p class="Basic-Paragraph"><span class="CharOverride-3">Cântece</span></p>
		</div>
		<div id="_idContainer104" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cântece</span></p>
		</div>
		<div id="_idContainer105" class="Basic-Text-Frame">
			<p class="Basic-Paragraph"><span class="CharOverride-3">Cârchelan</span></p>
		</div>
		<div id="_idContainer106" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cârdu</span></p>
		</div>
		<div id="_idContainer107" class="Basic-Text-Frame">
			<p class="Basic-Paragraph"><span class="CharOverride-3">Cârlova</span></p>
		</div>
		<div id="_idContainer108" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cârlova</span></p>
		</div>
		<div id="_idContainer109" class="Basic-Text-Frame">
			<p class="Basic-Paragraph"><span class="CharOverride-3">Cârneci</span></p>
		</div>
		<div id="_idContainer110" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cârneci</span></p>
		</div>
		<div id="_idContainer111" class="Basic-Text-Frame">
			<p class="Basic-Paragraph"><span class="CharOverride-3">Cârneci</span></p>
		</div>
		<div id="_idContainer112" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cârneci</span></p>
		</div>
		<div id="_idContainer113" class="Basic-Text-Frame">
			<p class="Basic-Paragraph"><span class="CharOverride-3">Ceara</span></p>
		</div>
		<div id="_idContainer114" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cehan-Racoviţă</span></p>
		</div>
		<div id="_idContainer115" class="Basic-Text-Frame">
			<p class="Basic-Paragraph"><span class="CharOverride-3">Celac</span></p>
		</div>
		<div id="_idContainer116" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Celan</span></p>
		</div>
		<div id="_idContainer117" class="Basic-Text-Frame">
			<p class="Basic-Paragraph"><span class="CharOverride-3">Celan</span></p>
		</div>
		<div id="_idContainer118" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Celarianu</span></p>
		</div>
		<div id="_idContainer119" class="Basic-Text-Frame">
			<p class="Basic-Paragraph"><span class="CharOverride-3">Celarianu</span></p>
		</div>
		<div id="_idContainer120" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cele douăsprezece vise</span></p>
		</div>
		<div id="_idContainer121" class="Basic-Text-Frame">
			<p class="Basic-Paragraph"><span class="CharOverride-3">Cele trei Crişuri</span></p>
		</div>
		<div id="_idContainer122" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cele trei Crişuri</span></p>
		</div>
		<div id="_idContainer123" class="Basic-Text-Frame">
			<p class="Basic-Paragraph"><span class="CharOverride-3">Cenaclu</span></p>
		</div>
		<div id="_idContainer124" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cenaclu</span></p>
		</div>
		<div id="_idContainer125" class="Basic-Text-Frame">
			<p class="Basic-Paragraph"><span class="CharOverride-3">Cenaclu</span></p>
		</div>
		<div class="_idGenObjectLayout-1">
			<div id="_idContainer126" class="_idGenObjectStyleOverride-1">
				<img class="_idGenObjectAttribute-1" src="03_DGLR_C_203-313_Mcalinescu-web-resources/image/Junimea_2_casa_poSgor.jpg" alt="" />
			</div>
		</div>
		<div id="_idContainer127" class="_idGenObjectStyleOverride-1">
			<p class="Legenda_BUN">Casa Pogor din Iași unde se țineau ședințele Junimii; astăzi, Muzeul Literaturii Române</p>
		</div>
		<div id="_idContainer128" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cenaclu</span></p>
		</div>
		<div id="_idContainer129" class="Basic-Text-Frame">
			<p class="Basic-Paragraph"><span class="CharOverride-3">Cenaclu</span></p>
		</div>
		<div id="_idContainer130" class="_idGenObjectStyleOverride-1">
			<p class="Legenda_BUN"><span class="CharOverride-11">Cenaclul Sburătorul, octombrie 1942<br /></span>În picioare, de la stânga la dreapta: Eugen Jebeleanu, Mia Frollo, Pericle Martinescu, Sorana Țopa, Cicerone Theodorescu, Monica Lovinescu, Pompiliu Constantinescu, Tudor Vianu, Vladimir Streinu, Lucia Demetrius, Dan Petrașincu, Ion Larian Postolache. Pe scaune: Ion Ojog, Maura Prigor, E. Lovinescu, Ștefania Zottoviceanu-Rusu, Dinu Nicodin</p>
		</div>
		<div class="_idGenObjectLayout-1">
			<div id="_idContainer131" class="_idGenObjectStyleOverride-1">
				<img class="_idGenObjectAttribute-1" src="03_DGLR_C_203-313_Mcalinescu-web-resources/image/cenacSlu.png" alt="" />
			</div>
		</div>
		<div id="_idContainer132" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cenaclu</span></p>
		</div>
		<div id="_idContainer133" class="Basic-Text-Frame">
			<p class="Basic-Paragraph"><span class="CharOverride-3">Cenaclu</span></p>
		</div>
		<div id="_idContainer134" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Centrul</span></p>
		</div>
		<div id="_idContainer135" class="Basic-Text-Frame">
			<p class="Basic-Paragraph"><span class="CharOverride-3">Centrul</span></p>
		</div>
		<div id="_idContainer136" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cenuşă</span></p>
		</div>
		<div id="_idContainer137" class="Basic-Text-Frame">
			<p class="Basic-Paragraph"><span class="CharOverride-3">Cercetări</span></p>
		</div>
		<div id="_idContainer138" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cercul</span></p>
		</div>
		<div id="_idContainer139" class="Basic-Text-Frame">
			<p class="Basic-Paragraph"><span class="CharOverride-3">Cercul</span></p>
		</div>
		<div id="_idContainer140" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cercul</span></p>
		</div>
		<div id="_idContainer141" class="Basic-Text-Frame">
			<p class="Basic-Paragraph"><span class="CharOverride-3">Cercul</span></p>
		</div>
		<div id="_idContainer142" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cerna</span></p>
		</div>
		<div id="_idContainer143" class="Basic-Text-Frame">
			<p class="Basic-Paragraph"><span class="CharOverride-3">Cerna-Rădulescu</span></p>
		</div>
		<div id="_idContainer144" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cernat</span></p>
		</div>
		<div id="_idContainer145" class="Basic-Text-Frame">
			<p class="Basic-Paragraph"><span class="CharOverride-3">Cernat</span></p>
		</div>
		<div id="_idContainer146" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cerneţ</span></p>
		</div>
		<div id="_idContainer147" class="Basic-Text-Frame">
			<p class="Basic-Paragraph"><span class="CharOverride-3">Cernov</span></p>
		</div>
		<div id="_idContainer148" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cesereanu</span></p>
		</div>
		<div id="_idContainer149" class="Basic-Text-Frame">
			<p class="Basic-Paragraph"><span class="CharOverride-3">Cesereanu</span></p>
		</div>
		<div id="_idContainer150" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cesereanu</span></p>
		</div>
		<div id="_idContainer151" class="Basic-Text-Frame">
			<p class="Basic-Paragraph"><span class="CharOverride-3">Cetatea</span></p>
		</div>
		<div id="_idContainer152" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cetatea</span></p>
		</div>
		<div id="_idContainer153" class="Basic-Text-Frame">
			<p class="Basic-Paragraph"><span class="CharOverride-3">Cetea</span></p>
		</div>
		<div id="_idContainer154" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Cheianu</span></p>
		</div>
		<div id="_idContainer155" class="Basic-Text-Frame">
			<p class="Basic-Paragraph"><span class="CharOverride-3">Cheie-Pantea</span></p>
		</div>
		<div id="_idContainer156" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Chelariu</span></p>
		</div>
		<div id="_idContainer157" class="Basic-Text-Frame">
			<p class="Basic-Paragraph"><span class="CharOverride-3">Chelariu</span></p>
		</div>
		<div id="_idContainer158" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Chemarea</span></p>
		</div>
		<div id="_idContainer159" class="Basic-Text-Frame">
			<p class="Basic-Paragraph"><span class="CharOverride-3">Chemarea</span></p>
		</div>
		<div id="_idContainer160" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Chendi</span></p>
		</div>
		<div id="_idContainer161" class="Basic-Text-Frame">
			<p class="Basic-Paragraph"><span class="CharOverride-3">Chendi</span></p>
		</div>
		<div id="_idContainer162" class="_idGenObjectStyleOverride-1">
			<p class="Legenda_BUN">Redacţia „Sămănătorului”: Ion Scurtu, Ilarie Chendi, Vasile Pârvan, M. Sadoveanu, Al. Lepădatu, St. O. Iosif</p>
		</div>
		<div class="_idGenObjectLayout-1">
			<div id="_idContainer163" class="_idGenObjectStyleOverride-1">
				<img class="_idGenObjectAttribute-1" src="03_DGLR_C_203-313_Mcalinescu-web-resources/image/chei5.png" alt="" />
			</div>
		</div>
		<div id="_idContainer164" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Chendi</span></p>
		</div>
		<div id="_idContainer165" class="Basic-Text-Frame">
			<p class="Basic-Paragraph"><span class="CharOverride-3">Chendi</span></p>
		</div>
		<div id="_idContainer166" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Chesarie</span></p>
		</div>
		<div id="_idContainer167" class="Basic-Text-Frame">
			<p class="Basic-Paragraph"><span class="CharOverride-3">Chichere</span></p>
		</div>
		<div class="_idGenObjectLayout-1">
			<div id="_idContainer168" class="_idGenObjectStyleOverride-1">
				<img class="_idGenObjectAttribute-1" src="03_DGLR_C_203-313_Mcalinescu-web-resources/image/chesarie_de_ramnic.png" alt="" />
			</div>
		</div>
		<div id="_idContainer169" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Chifor</span></p>
		</div>
		<div id="_idContainer170" class="Basic-Text-Frame">
			<p class="Basic-Paragraph"><span class="CharOverride-3">Chifu</span></p>
		</div>
		<div id="_idContainer171" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Chifu</span></p>
		</div>
		<div id="_idContainer172" class="Basic-Text-Frame">
			<p class="Basic-Paragraph"><span class="CharOverride-3">Chihaia</span></p>
		</div>
		<div id="_idContainer173" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Chihaia</span></p>
		</div>
		<div id="_idContainer174" class="Basic-Text-Frame">
			<p class="Basic-Paragraph"><span class="CharOverride-3">Chilaru</span></p>
		</div>
		<div id="_idContainer175" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Chimet</span></p>
		</div>
		<div id="_idContainer176" class="Basic-Text-Frame">
			<p class="Basic-Paragraph"><span class="CharOverride-3">Chindriş</span></p>
		</div>
		<div id="_idContainer177" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Chindriş</span></p>
		</div>
		<div id="_idContainer178" class="Basic-Text-Frame">
			<p class="Basic-Paragraph"><span class="CharOverride-3">Chindriş</span></p>
		</div>
		<div id="_idContainer179" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Chinezu</span></p>
		</div>
		<div id="_idContainer180" class="Basic-Text-Frame">
			<p class="Basic-Paragraph"><span class="CharOverride-3">Chioaru</span></p>
		</div>
		<div id="_idContainer181" class="Basic-Text-Frame">
			<p class="Basic-Paragraph ParaOverride-2"><span class="CharOverride-3">Chioralia</span></p>
		</div>
	</body>
</html>

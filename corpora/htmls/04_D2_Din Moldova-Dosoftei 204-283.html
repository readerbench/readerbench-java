<!DOCTYPE html>
<html>
	<head>
		<meta charset="utf-8" />
		<title>04_D2_Din_Moldova-Dosoftei_204-283</title>
		<link href="04_D2_Din_Moldova-Dosoftei_204-283-web-resources/css/idGeneratedStyles.css" rel="stylesheet" type="text/css" />
	</head>
	<body id="x04_D2_Din_Moldova-Dosoftei_204-283" lang="ro-RO">
		<div id="_idContainer000" class="Basic-Text-Frame">
			<p class="Basic-Paragraph"><span class="CharOverride-1">Din Moldova</span></p>
		</div>
		<div class="_idGenObjectLayout-1">
			<div id="_idContainer001" class="Basic-Text-Frame">
			</div>
		</div>
		<div class="_idGenObjectLayout-1">
			<div id="_idContainer002" class="_idGenObjectStyleOverride-1">
				<img class="_idGenObjectAttribute-1" src="04_D2_Din_Moldova-Dosoftei_204-283-web-resources/image/din_moldovas.jpg" alt="" />
			</div>
		</div>
		<div id="_idContainer031" class="_idGenObjectStyleOverride-1">
			<p class="Heuristica_PRIMUL_Semnat"><span class="titlu-12">DIN MOLDOVA</span>, publicaţie apărută la Iaşi, bilunar, între 1862 şi 1863, sub direcţia şi redacţia lui B.P. Hasdeu. Începând cu numărul 10 din 1863, în urma unor acuze de separatism, şi-a schimbat titlul în „Lumina”. Datorită lui Hasdeu, publicaţia are un solid sector de istorie, cu contribuţii şi în domeniile adiacente: diplomatica, arheologia, bibliologia, iconica, glosologia, chiar filologia, întrucât Hasdeu, care a avut, primul în cultura română, conştiinţa valorii filologice a textelor vechi şi a preţuit savoarea stilului arhaic, sprijinea argumentarea istorică cu observaţii lingvistice. Spirit romantic, el nu separa istoria de literatură, cerându-i „espresiune”, „perspectivă”, „culori”, dimensiune epică (<span class="CharOverride-1">Conceptul studiilor arheologice în legătură cu istoria universală şi a românilor</span>). O contribuţie deosebită prin bogăţia informaţiilor este studiul <span class="CharOverride-1">Desţărarea lui Petru Vodă Rareş, </span>la care lucrase – se pare – patru ani. Prodigioasă a fost editarea de documente şi izvoare istorice, domeniu în care Hasdeu îşi depăşea epoca. El traduce şi comentează <span class="CharOverride-1">Descrierea Moldovei şi a Munteniii în versuri polone</span> de Miron Costin, face arhivistică, prezintă cărţi rare (Martin Kraus despre Principatele Române, scrieri ale lui Amfilohie Hotiniul, <span class="CharOverride-1">Legenda Sântei Parasceve patroanei Ieşului</span> de mitropolitul Dosoftei). În comentariile care însoţesc tragedia <span class="CharOverride-1">Răposatul postelnic</span> Hasdeu îşi fixează ca ţel să desluşească în istorie patimile naturii omeneşti (luând drept călăuze pe Sofocle şi pe Shakespeare) şi să dea plasticitate şi specific local scenelor istorice prin incursiuni în folclorul şi obiceiurile neamului. Studiul său <span class="CharOverride-1">Mişcarea literelor în Ieşi</span>, moment important în constituirea, la noi, a criticii literare, a apărut în <span class="CharOverride-2">D. M.</span>, fără a fi terminat. Hasdeu defineşte, precedându-l pe Titu Maiorescu, şi nu departe de spiritul acestuia, criteriile poeziei, insistând asupra „imaginii pure sau ideii poetice”, „sâmburele” ei, ca şi asupra rolului determinant al imaginaţiei. Tot aici Hasdeu începe şi polemica sa cu Maiorescu, pe care-l ironizează la rubrica „Tutti frutti”. Conflictul se adânceşte în urma acuzei de imoralitate pe care Comitetul central de inspecţiune şcolară (din care făcea parte şi Maiorescu) o lansează la adresa revistei în care Hasdeu publicase nuvela <span class="CharOverride-1">Duduca Mamuca. </span>În replică,<span class="CharOverride-1"> Apărarea redactorului</span> la procesul de presă ce i s-a intentat, sclipitoare prin argumentaţia logică şi ironie, e şi profesiunea de credinţă, realistă, a autorului, portretist al societăţii. Publicaţia a adăpostit articolul lui C. Negruzzi <span class="CharOverride-1">Studii asupra limbei române</span>, versuri ale lui Hasdeu, încercările romantice ale lui Şt. G. Vârgolici, o baladă de V. Alecsandri şi traducerile lui V. Pogor din Horaţiu şi Théophile Gautier. &#9; <span class="Semnatura CharOverride-3">S.C.</span></p>
			<p class="Heuristica_PRIMUL_Semnat"><span class="titlu-12">DIN</span><span class="CharOverride-2"> TRADIŢIILE POPULARE ALE ROMÂNILOR DIN UNGARIA</span>, publicaţie apărută la Budapesta din 1975 până în 2008, inițial sub egida Secţiei naţionalităţilor conlocuitoare, a Asociaţiei Maghiare de Etnografie şi a Uniunii Democratice a Românilor din Ungaria. Tomurile ei, editate mai întâi o dată la doi-trei ani, apoi anual în 1993–1995, și din nou neregulat, au totuși continuitate, numerotarea fiind neîntreruptă. Subtitlurile variază în funcție de conținutul tomurilor: „Studii”, „Studii și recenzii”, „Studii și basme”, „Studii, basme, povești, snoave și creații muzicale” etc. Redactor-şef a fost, la început, preşedintele adjunct al Asociaţiei, Iván Balassa, urmat mai târziu (de la numărul 6/1988) de Újvári Zoltán. Ca „redactor de serie” este menționat,<span class="CharOverride-2"> </span>la numerele 8 și 10, Epejessy Ernő. Redactorii propriu-ziși s-au schimbat de la număr la număr: Ágnes Kovács împreună cu Alexandru Hoţopan, Ágnes Kovács, Gheorghe Mihăiescu, Emilia Martin-Nagy. Publicația a avut, de-a lungul timpului, și o serie de lectori și referenți de specialitate, ca și traducători din maghiară în română (și în franceză, pentru rezumate). Cu toții au contribuit la menținerea unui nivel academic al textelor și la atingerea scopului declarat în <span class="CharOverride-1">Cuvântul înainte</span> al lui Gyula Ortutay din primul număr: acela de a continua tradițiile etnografiei maghiare, care<span class="CharOverride-1"> </span>s-a străduit mereu<span class="CharOverride-1"> </span>„să cerceteze istoria, cultura și natura, deci etnografia tuturor popoarelor din patria maghiară”, adică să analizeze „ce fel de cultură au creat împreună ungurimea și naționalitățile conlocuitoare și cum s-a păstrat și dezvoltat fizionomia lor național-populară și tradițiile lor populare”. Referindu-se la toate cele patru naționalități cărora Asociația Maghiară de Etnografie din Budapesta le-a rezervat câte un anuar, articolul o include implicit pe cea română. Iar publicația dedicată ei a asigurat, într-adevăr, tipărirea în limba română a unor studii întinse despre folclorul şi etnografia românilor din Ungaria. Colaboratorii nu se mulțumesc cu simpla înregistrare documentară a faptelor folclorice, ci explorează, expun și interpretează pe larg, uneori monografic, obiceiurile, credinţele şi superstiţiile populare româneşti legate de nuntă şi înmormântare (Ana Simion,<span class="CharOverride-2"> </span><span class="CharOverride-1">Creații populare legate de nuntă și înmormântare în comuna Micherechi</span>, Emilia Martin-Nagy, <span class="CharOverride-1">Credințe legate de moarte la românii din Ungaria</span>), de sărbătorile calendaristice (Elisabeta Magda, <span class="CharOverride-1">Sfera credințelor și obiceiuri de iarnă la românii din Micherechi, Chitighaz și Bătania</span>, Mihaela Bucin, <span class="CharOverride-1">Obiceiuri populare dintre Paști și Rusalii</span>), de jocuri (Zoltán Ujváry, <span class="CharOverride-1">Jocul turcii la românii din Ungaria</span>), de creşterea animalelor (István Lugosi, <span class="CharOverride-1">Contribuții la datinile creșterii animalelor în comuna Bedeu</span>). Sunt monografiate, în atente studii etnografice, unele ocupații tradiționale (<span class="CharOverride-1">Prelucrarea cânepii și arta țesutului la Micherechi</span> de Szabó Lórándné, <span class="CharOverride-1">Țesături țărănești românești din Micherechi</span> de Maria Rocsin). Literatura populară este analizată în diferitele ei forme: Ana Hoțopan (<span class="CharOverride-1">Poezia riturilor de naștere în folclorul românesc</span> și <span class="CharOverride-1">Cântecul haiducesc în folclorul românesc, maghiar și bulgar)</span>,<span class="CharOverride-2"> </span>Alexandru Hoțopan (<span class="CharOverride-1">„Furatu și scosu fusălor” la șezătoare</span>, <span class="CharOverride-1">„Umblatu cu furca”</span> și, în repetate rânduri, despre tradiții legate de satul său natal, Micherechi), Sámuel Domokos<span class="CharOverride-2"> </span>(<span class="CharOverride-1">Povestitorul Vasile Gurzău</span> și <span class="CharOverride-1">Horile morților ale lui Teodor Sava)</span>, László S. Károly (<span class="CharOverride-1">Bocete românești din Ungaria)</span>. Cum se vede chiar din titluri, studiile valorifică, între altele, cunoașterea vie și creatoare a culturii populare pe care o dețin unii purtători remarcabili ai ei, cum ar fi povestitorii Mihai Purdi şi Vasile Gurzău, dar şi anumiți muzicanţi de renume, a căror activitate o prezintă Alexandru Hoţopan (<span class="CharOverride-1">Iancu, muzicantul micherechean</span>) şi Eva Kozma Frătean (<span class="CharOverride-1">Repertoriul muzical al românilor din Chitighaz</span>). Își găsesc loc în revistă și mici antologii folclorice inedite, cum este cea alcătuită de Alexandru Hoţopan în ianuarie 1993, intitulată <span class="CharOverride-1">Date etnografice. Plugușor cu căluți urători</span>, sau creații separate precum basmul<span class="CharOverride-2"> </span><span class="CharOverride-1">Ficioru dă-mpărat Nuștiu</span>, cules de Lucia Borza de la o femeie născută în satul Chitighaz. Prin toate aceste contribuții, înfăptuite grație dăruirii și meticulozității profesionale a numeroși autori, atât maghiari, cât și români, publicația și-a atins ținta fixată inițial, aceea de a face cunoscută, prin cercetare, o zestre culturală amenințată de dispariție. Alți colaboratori: Elena Csobai, Rozalia Sinkó-Laurinyecz, Gábor Lükő, Ladislau Martin, Zoltán Zsupos.    &#9;<span class="Semnatura">I.M.</span></p>
			<p class="Heuristica-PRIMUL"><span class="titlu-12">DINULESCU</span><span class="CharOverride-2">, Ioana </span>(3.VII.1950, Craiova), poetă. Este fiica Elenei (n. Comisaru) şi a lui Dumitru Dinulescu, muncitor. A urmat la Craiova şcoala generală, Liceul de Filologie–Istorie și Facultatea de Filologie, secţia română–franceză (1969–1973). A frecventat cenaclul revistei „Ramuri” şi cenaclul studențesc Cadran. A fost, pe rând, profesoară de limba&#160;şi literatura română la Balş, redactor la „Ramuri” (1975–1980), unde ţine o&#160;cronică literară (în special de poezie), şi la Studioul Teritorial de Radio Craiova, semnând comentarii literare, dramatice şi de artă; după 1985 a fost câţiva ani profesoară la Casa Pionierilor din Craiova, iar după 1989 realizator de programe culturale la Radio Oltenia. Debutează cu poezie la „Ramuri” în 1971, iar editorial în antologia <span class="Emphasis">Romanian Poets </span>(Iowa City, SUA, 1977). Debutul individual s-a produs abia în 1982 cu volumul <span class="Emphasis">Călătorii de recunoaştere. </span><span class="Emphasis CharOverride-4">A mai colaborat</span> la „România literară”, „Lu&#173;ceafărul”, „Vatra”, „Convorbiri literare”, „Cronica”, „Steaua”, „Calende”, „Orizont”, „Familia”, „Tribuna” ş.a. A fost premiată de revistele „Luceafărul” și „Tribuna”, precum şi de Filiala Craiova a Uniunii Scriitorilor (1995, 1999). </p>
			<p class="Heuristica-BASE">Primul volum publicat de <span class="CharOverride-2">D.</span>, <span class="CharOverride-1">Călătorii de recunoaştere</span>, a reţinut atenţia comentatorilor; tributare unor modele recognoscibile (Nichita Stănescu, Mircea Dinescu îndeosebi), dar reformulate de un ego feminin expansiv, poemele, majoritatea de dragoste, exprimă o exuberanţă aurorală, histrionic-degajată a descoperirii lumii prin simţuri („Pătrundeam între lucruri/ Ca într-o ţară de nimeni altul călcată/ Ci eu, doar eu în pragu-i/ Eram cea aşteptată”). Robusteţea notaţiei se asociază cu fineţea unei sensibilităţi visătoare, viziunea lirică apărând ca o proiecţie transfigurată a propriului trup. Frenezia vitală se domoleşte în <span class="CharOverride-1">Legea şi visul</span> (1987) şi <span class="CharOverride-1">Eu şi lumina</span> (1988), lăsând locul rememorărilor nostalgice ale vârstelor dintâi şi unei reflexivităţi sporite pe fondul asumării unui intimism domestic, cu rupturile şi crizele sale. Poeta începe să ia distanţă faţă de sine şi învaţă să se deprindă cu „legile toamnei” în poeme confesive despre „aşteptare-melancolie-indiferenţă” în care universul exterior se lasă interiorizat prin metafore ale corporalităţii feminine. Identitatea lirică se precizează mai clar, afectivitatea tonului fiind dublată (şi cenzurată discret) de luciditatea autoscopică. În fapt, toate versurile compun o autobiografie transfigurată, deschisă tot mai mult, cu trecerea timpului, către realul cotidian şi existenţa contingentă. <span class="CharOverride-1">Cortina în faţa mării</span> (1995) şi <span class="CharOverride-1">Sufletul, această ficţiune</span> (1999), ultimul reluând titlul unui poem din <span class="CharOverride-1">Eu şi lumina</span>, orientează dramele intimităţii însingurate către dezabuzarea socială, cu accente protestatare şi apocaliptice în <span class="CharOverride-1">Steaua lui Ion</span> (1999), unde e înscenat şi un dialog cu dublul identitar masculin (Ioana–Ion). Alter egoul este uneori degradat sarcastic până la condiţia fratelui-porc („Mai înţeleaptă ca Iacob,/ ca îngerul,/ ca porcul Ion,/ scurm şi eu în blidul comun,/ în caldele tărâţe/ măcinate sub astrul isteric,/ sub cocoaşă istorică”), alteori înălţat până la nivelul „îngerului Ioan”: „Lasă-mă să greşesc, îngere Ioan,/ lasă-mă să-mi rup glezna de aur,/ să-mi mototolesc aripile de hârtie/ şi rochia incoloră de văduvă trandafirie”. Lipsa de orizont metafizic a poetei „singure printre barbari”, definită de inaderenţa morală la mentalităţile Isarlâkului craiovean (blazon negativ preluat de la Ion D. Sîrbu, via Ion Barbu), se asociază cu persiflarea vaticinară a moravurilor lumii literare locale. Iubit şi detestat, oraşul natal, spaţiu de exil interior, se impune, dincolo de titlul care poate contraria, ca personaj poetic central în <span class="CharOverride-1">Oraşul lui Heidegger</span><span class="CharOverride-2"> </span>(2003) (<span class="unnamed1">„Oraş la marginea câmpiei,/ în bătaia vânturilor roşii ale veacului./ drumeţii i-au uitat de milenii/ numele/ cămilele nu i-au aflat niciodată fântânile”)</span>, alături de ipostaza „autumnală” a „văduvei tradafirii”, locatară la etajul opt al blocului cu numărul treisprezece bis şi mare iubitoare de căţei şi pisici. Se regăsește aici, ca şi în <span class="CharOverride-1">Dumnezeu pe acoperiş</span> (2004), gustul histrionic al dedublărilor („alter egoul meu hlizitor” ipostaziat de „motanul vecinei de la nouă”). Dimensiunea religioasă capătă relief suplimentar în <span class="CharOverride-1">Fereastra spartă</span> (2011), cuprinzând 33 de poeme, cu trimitere clară la vârsta christică. Poetă notabilă a urbei de provincie şi a însingurării casnice, <span class="CharOverride-2">D.</span> îşi compune o „sfântă treime” de uz personal (Ion/Ioana/Iona), „chitul” în burta căruia trăieşte fiind acelaşi oraş obsedant. Sub semnul „spaimei şi melancoliei” vârstei, poemele sunt secvenţe ale unui jurnal interior în care condiţia deprimantă, repetitivă a singurătăţii provinciale capătă nu doar identitate, ci şi intensitate lirică: „Vara asta a început/ ca o repetiţie a verii trecute./ Acelaşi colb oltenesc se aşterne/ peste orăşelul în care încerc/ de-o mie de ani// să citesc, să scriu, să respir.// Aceleaşi siluete gheboşate,/ fantoşe cenuşii ale timpurilor/ zvelte de vara trecută,// întârzie fără niciun rost/ seara/ sub teii scuturaţi înainte/ de înfrunzire.// Îmi voi petrece vacanţa/ citind cărţi prăfuite/ de anul trecut. Îmi voi petrece/ vacanţa/ privind filme de anul trecut.// Plimbând-o în lesa albastră/ pe calina Carina canina, voi pluti/ ca un absurd fulg de zăpadă/ deasupra trotuarelor vechi,/ desfundate ale Craiovei,// măcinate de târşâitul paşilor/ trecătorilor de anul trecut”.</p>
			<p class="Heuristica___mici"><span class="CharOverride-2">SCRIERI:</span> <span class="Emphasis">Călătorii de recunoaştere</span>,<span class="Emphasis"> </span>Craiova, 1982; <span class="Emphasis">Legea şi visul</span>,<span class="Emphasis"> </span>Bucureşti, 1987; <span class="Emphasis">Eu şi lumina</span>,<span class="Emphasis"> </span>Craiova, 1988; <span class="Emphasis">Cortina în faţa mării</span>, Bucureşti,<span class="Emphasis"> </span>1995; <span class="Emphasis">Sufletul</span>,<span class="Emphasis"> această ficţiune</span>,<span class="Emphasis"> </span>Bucureşti, 1999; <span class="Emphasis">Steaua lui Ion</span>,<span class="Emphasis"> </span>Craiova, 1999; <span class="CharOverride-1">Poeme</span>, Drobeta-Turnu Severin, 2002;<span class="Emphasis"> Oraşul</span> <span class="Emphasis">lui Heidegger</span>,<span class="Emphasis"> </span>Craiova, 2003; <span class="CharOverride-1">Dumnezeu pe acoperiş</span>, Bucureşti, 2004; <span class="CharOverride-1">Poeme de pe malul stâng</span>, Craiova, 2007; <span class="CharOverride-1">Fereastra spartă</span>, Craiova, 2011.</p>
			<p class="Heuristica___m_RPR"><span class="CharOverride-2">Repere bibliografice</span>: Constanţa Buzea, <span class="CharOverride-1">„Călătorii de recunoaştere”</span>, AFT, 1982, 10; 3; Laurenţiu Ulici, <span class="CharOverride-1">Rece şi cald</span>, RL, 1982, 41; Petru Poantă, <span class="CharOverride-1">„Călătorii de recunoaştere”</span>,<span class="CharOverride-1"> </span>TR, 1982, 35; Eugen Simion, <span class="CharOverride-1">Lecţia de melancolie</span>, RL, 1982, 49; Constantin M. Popa, <span class="CharOverride-1">„Călătorii de recunoaştere”</span>, R, 1983, 1; Nicolae Manolescu, <span class="CharOverride-1">Poeți tineri</span>, RL, 1988, 15; Bucur Demetrian, <span class="CharOverride-1">Poemul ca pasărea Phoenix</span>, R, 1995, 11–12; Al. Cistelecan, <span class="CharOverride-1">Exultanțe, melancolii, tânjiri</span>, LCF, 1996, 6; Mircea Bârsilă, <span class="CharOverride-1">Ioana Dinulescu sau Proba dedublării</span>, „Calende”, 1997, 3–4; <span class="CharOverride-1">Dicţ. scriit. rom.</span>, II, <span class="CharOverride-1">101–102</span>; Geo Vasile, [<span class="CharOverride-1">Ioana Dinulescu</span>], RL, 2000, 16, 2005, 12, 2008, 41, CNT, 2003, 5; Bucur Demetrian, <span class="CharOverride-1">Poetul şi sufletul său</span>, R, 2000, 5–6; Lefter, <span class="CharOverride-1">Scriit. rom. ’80–’90</span>, I, <span class="CharOverride-1">211–212</span>; Gheorghe Grigurcu, <span class="CharOverride-1">Feminitate versus provincie</span>, RL, 2003, 38; Adrian Dinu Rachieru, <span class="CharOverride-1">Alţi poeţi din Craiova (II)</span>, CL, 2008, 6; Dan Cristea, <span class="CharOverride-1">Un eu liric cu multe faţete</span>, LCF, 2008, 11; Gabriela Gheorghişor, <span class="CharOverride-1">„Fereastra spartă”</span>, RL, 2012, 5; Daniela Firescu, <span class="CharOverride-1">Chemarea Polymniei</span>, R, 2012, 3; Paul Aretzu, <span class="CharOverride-1">Singurătatea exilatei de la etajul opt</span>, R, 2012, 4. &#9; <span class="Semnatura">P.C.</span></p>
			<p class="Heuristica-PRIMUL"><span class="titlu-12">DINULESCU</span><span class="CharOverride-2">, Puși (Dumitru)</span> (27.VIII.1942, Bucureşti), prozator, dramaturg, poet. Este fiul Elenei (n. Butunoiu) şi al lui Dumitru Dinulescu, inginer. Licenţiat al Facultăţii de Limba și Literatura Română a Universităţii Bucureşti (1965) şi al Institutului de Artă Teatrală şi Cinematografică „I.L. Caragiale”, secţia regie de film şi televiziune (1973), a fost bibliograf și redactor la „Revista nouă” din Ploiești (1966–1968), metodist la Casa de Cultură a Studenților din București (1968), redactor, apoi regizor la Televiziunea Română (1968–1970, 1990–1997), asistent de regie la Studioul Cinematografic București (1974), redactor la Radio București (1975–1977). Debutează la „Viața studențească” în 1966. Prima carte, <span class="CharOverride-1">Robert Calul,</span> îi apare în 1968, în colecţia „Luceafărul” a Editurii pentru Literatură. A regizat două lung-metraje, <span class="CharOverride-1">Sper să ne mai vedem</span> (1985) și <span class="CharOverride-1">Nuntă cu sirenă</span> (1998) – cel de-al doilea pe un scenariu propriu, scris în colaborare cu Celina Petrescu –, și câteva piese de teatru. A semnat Dumitru Dinulescu, dar din 1998 a adoptat semnătura Puși Dinulescu.</p>
			<p class="Heuristica-BASE">Înzestrat pentru cinematografie, <span class="CharOverride-2">D.</span> a trăit drama cenzurii comuniste, de unde şi ratarea lui ca scenarist. Cu un ochi necruţător, atent la detalii, la pitorescul când absurd, când lugubru al realităţii româneşti, beneficiar al unei prize la real de tip gogolian, scriitorul este înzestrat şi cu o ataşantă şi suculentă tandreţe „cehoviană”. Egocentric, el îşi trăieşte cu nesaţ experienţele amoroase, situate invariabil la limita dintre sublim şi grotesc, dintre realitatea cenuşie şi fantasmele ultracolorate, dintre excentricitatea aiuritoare, ironia autopersiflantă şi conştiinţa acută a propriei inutilităţi. Ins boem, figură notorie a chefurilor din breasla scriitoricească a anilor ’70 din secolul trecut, <span class="CharOverride-2">D.</span> scrie la început cu euforie. Dacă prozele volumului de debut mai păcătuiesc prin subţirimea şi lipsa de miză a naraţiunii, prin cultivarea ludicului absolut, a gratuităţii nu o dată stupefiante, odată cu <span class="CharOverride-1">Linda Belinda</span> (1979; Premiul Asociaţiei Scriitorilor din Bucureşti) şi în special cu <span class="CharOverride-1">Galaxia burlacilor</span> (1980) <span class="CharOverride-2">D.</span> se instalează solitar şi sigur în cuprinsul prozei fantezist-ironice a generaţiei ’70, cea care a supt îndeajuns din onirismul de la finele deceniului al şaptelea. Autobiografic, autoscopic, autonarativ, autoexemplar, personajul – care este autorul – îşi copleşeşte lectorul cu o inflaţie de figuri, situaţii a căror banalitate strigătoare la cer se salvează tocmai prin trăirea lor cu acea aiureală aburită, specifică acestui om invariabil mahmur, ghiduş, părăsit de toate iubirile, înşelat de prieteni, însă revenind în chip irepresibil mereu la punctul de plecare, dar şi cu o serie de contemplaţii înregistrate când cu voluptate estetizantă, când cu amarul tipic veşnicului perdant. Acesta este Personajul, iar în jurul lui roiesc pitoresc clasicele tipuri de gaşcă şi petreceri, nenumărate Monici, Gabriele, Consuele ce traversează în lung şi-n lat cafenelele şi restaurantele Bucureştiului; se bea masiv mai ales votcă, dar şi şampanie răcită în cada de baie, se sirotează necontenit fizionomiile feminităţii dulci, uneori situaţiile „erotice” sunt de un comic paralizant, într-un derizoriu înduioşător – precum cuplul de la ping-pong din proza ce deschide volumul <span class="CharOverride-1">Eu şi Robert Calul</span> (1982) –, după cum există proze de două rânduri, devenite celebre în lumea scriitoricească bucureşteană, aşa cum este <span class="CharOverride-1">Boul şi Luminiţa</span>.<span class="CharOverride-2"> </span>În schimb, sleit de fantezie, în ciuda abuzului de fantezii, romanul <span class="CharOverride-1">Îngerul contabil</span> (1985; Premiul Uniunii Scriitorilor) este practic de necitit. Performanţă stilistică, adevărat, dar exersată în gol, <span class="CharOverride-1">Îngerul contabil</span> a fost corect calificat ca „roman fantasmagoric”: aventuri din Paris, Bucureşti, Verona, dar şi în cer, în Iad şi în Rai, cu farfurii zburătoare, laboratoare spaţiale şi prânzuri pe Calea Victoriei, cu personaje precum Einstein, Niels Bohr, Max Planck, alături de Marta şi coana Sofica, plajă la Costineşti, Jacqueline, baruri de noapte, collapsarul x-35. În fine, o aiureală forţată şi iute epuizantă, <span class="CharOverride-1">Galaxia burlacilor</span> este de departe cartea reprezentativă a lui <span class="CharOverride-2">D.</span>, figură insolită, într-un context narativ dominat de parabola politică, de romanul istoric cu sau fără chei şi sertare. Volumul <span class="CharOverride-1">Teatru</span> (2010) strânge piesele <span class="CharOverride-1">Bani de dus, bani de-ntors</span>, <span class="CharOverride-1">Nunta lui Puiu</span>, <span class="CharOverride-1">Amanta mortului sau Noua și adevărata Casă cu Țoape</span>, <span class="CharOverride-1">Pescărușul lui Hamlet</span>, <span class="CharOverride-1">Săru’ mâna tanti sau Pe pragul despărțirii </span>și <span class="CharOverride-1">Senvici cu infinit</span>. Influența comediei clasice românești – „Se vede de la o poştă cât de mult autorul îl iubeşte pe Caragiale, îi venerează pe Sebastian şi Kiriţescu, dar şi că nu poate să-l uite pe Mazilu” (Ion Cocora) – este reală, însă rescrisă într-o manieră vehement caricaturală, grotescă, șarjată, obscenă, kitsch. <span class="CharOverride-2">D.</span> și-a adunat poeziile de prin sertare în <span class="CharOverride-1">Poezii bestiale</span> (2002), a publicat apoi versuri licențioase în <span class="CharOverride-1">Frumoasa și lapovița. Poezii intraductibile și interzise tinerilor sub 16 ani</span> (2006): „Versurile mele zălude/ Cam impude,/ Cam imude/ Sau imunde”. O curiozitate vulgară și lipsită de umor, simptom al unei derive nu doar estetice, este pamfletul <span class="CharOverride-1">Gașca și diavolul. Istoria bolnavă a domnului Manolescu</span> (2009), reacție a scriitorului la neincluderea într-o istorie literară.</p>
			<p class="Heuristica___mici"><span class="CharOverride-5">SCRIERI</span><span class="CharOverride-2">:</span> <span class="CharOverride-1">Robert Calul</span>, Bucureşti, 1968; <span class="CharOverride-1">Linda Belinda</span>, Bucureşti, 1979; <span class="CharOverride-1">Galaxia burlacilor</span>, Bucureşti, 1980; <span class="CharOverride-1">Eu şi Robert Calul,</span> Bucureşti, 1982; <span class="CharOverride-1">Îngerul contabil</span>, Bucureşti, 1985; ed. 2, București, 1998; <span class="CharOverride-1">Romanul Sfintei Mogoşoaia. Un roman-jurnal al golăniilor şi simțirilor din anii 70</span>, Bucureşti, 2001; <span class="CharOverride-1">Două piese de teatru</span>, Bucureşti, 2002; <span class="CharOverride-1">Poezii bestiale</span>, Bucureşti, 2002; <span class="CharOverride-1">Crimă la circ. O antologie sau o ontologie de autor</span>, Bucureşti, 2004; <span class="CharOverride-1">Pescăruşul lui Hamlet</span>, Bucureşti, 2004; <span class="CharOverride-1">Nunta lui Puiu</span>, Bucureşti, 2005; <span class="CharOverride-1">Frumoasa și lapovița. Poezii intraductibile și interzise tinerilor sub 16 ani</span>, București, 2006; <span class="CharOverride-1">Gașca și diavolul. Istoria bolnavă a domnului Manolescu</span>, București, 2009;<span class="CharOverride-1"> Teatru</span>, București, 2010;<span class="CharOverride-1"> Burlacul</span>, București, 2011.</p>
			<p class="Heuristica___m_RPR"><span class="CharOverride-2">Repere bibliografice:</span> Valeriu Cristea, <span class="CharOverride-1">„Robert Calul”</span>, AFT, 1968, 29; Dimisianu,<span class="CharOverride-1"> Prozatori</span>,<span class="CharOverride-1"> 164–167</span>; Cornel Ungureanu, <span class="CharOverride-1">„Linda Belinda”</span>, O, 1979, 17; Mihai Ungheanu, <span class="CharOverride-1">„Linda Belinda”</span>, ST, 1979, 6; Rodica Florea, <span class="CharOverride-1">Statornicie în formula prozei absurde</span>, VR, 1979, 8–9; Iorgulescu, <span class="CharOverride-1">Critică</span>,<span class="CharOverride-1"> 114–119</span>; Moraru, <span class="CharOverride-1">Semnele</span>,<span class="CharOverride-1"> 159–163</span>; Raicu, <span class="CharOverride-1">Fragmente</span>, <span class="CharOverride-1">387–392</span>; Condurache, <span class="CharOverride-1">Portret</span>,<span class="CharOverride-1"> 34–36</span>; Dana Dumitriu, <span class="CharOverride-1">„Îngerul contabil”</span>, RL, 1986, 11;<span class="CharOverride-1"> </span>Ulici, <span class="CharOverride-1">Lit. rom.</span>, I, <span class="CharOverride-1">395</span>; <span class="CharOverride-1">Dicţ. scriit. rom.</span>,<span class="CharOverride-1"> </span>II, <span class="CharOverride-1">100–101</span>; Grigore Traian Pop, <span class="CharOverride-1">Puși contra Dumitru Dinulescu</span>, București, 2001; Mircea Ghițulescu, <span class="CharOverride-1">De la Mazilu la Puși Dinulescu</span>, CL, 2002, 6; Geo Vasile, <span class="CharOverride-1">Erototeca eşecului euforic</span>, CNT, 2004, 1; Ion Cocora, <span class="CharOverride-1">Un comediograf de modă veche</span>, LCF, 2008, 11; Popa, <span class="CharOverride-1">Ist. lit.</span>,<span class="CharOverride-1"> </span>II, <span class="CharOverride-1">919–921</span>; Mircea Ghițulescu, <span class="CharOverride-1">Radiografia insolenței</span>, CL, 2010, 10. &#9; <span class="Semnatura">T.R.</span></p>
			<p class="Heuristica-PRIMUL"><span class="titlu-12">DINUTZ</span><span class="CharOverride-2">, Mircea</span> (24.IX. 1948, Bacău, – 19.II.2013, Focșani), critic literar, editor. Este fiul Paraschivei (n. Parascan) și al lui Petrea Dinutz, muncitor. După absolvirea Liceului nr. 3 din Bacău (1966) este student la Institutul Pedagogic din același oraș (1967–1970), apoi își termină studiile la Facultatea de Limba și Literatura Română a Universității din București (1971–1975), timp în care frecventează și cenaclul de critică literară condus de Eugen Simion. Ulterior e profesor la Liceul Minier din Rovinari, județul Gorj (1975–1976), muzeograf la Muzeul Județean de Istorie și Artă din Bacău (1976–1978), director al Casei de Cultură din Slănic Moldova (1979–1984), administrator la Întreprinderea Județeană Cinematografică Vrancea (1984–1986). Din 1987 revine în învățământ, funcționând la Liceul Industrial nr. 1 și la Liceul Economic din Focșani și la Școala Generală din Doaga până în 1990, când trece ca profesor la Colegiul „Al. I. Cuza” și apoi la Colegiul Național Unirea din Focșani, până în martie 2009, când se pensionează medical. Publică primele texte critice în revista băcăuană „Gaudeamus”, din al cărei colegiu redacțional face parte în anii 1969–1970. În 1970 debutează cu versuri în revista „Ateneu”, fără a persevera ca poet. Între octombrie 2002 și martie 2003 este redactor-șef al revistei focșănene „Oglinda literară”, iar din 2008 al revistei „Pro Saeculum”.</p>
			<p class="Heuristica-BASE">În critica literară practicată de <span class="CharOverride-2">D.</span> prevalează interesul pentru prozatori, clasici (Duiliu Zamfirescu, Liviu Rebreanu, Camil Petrescu) și contemporani (Marin Preda, George Bălăiță, Gabriela Adameșteanu ș.a.). În eseul <span class="CharOverride-1">Marin Preda. Patosul interogației </span>(1997) examinează scrierile autorului avut în atenție din perspectiva întrebărilor esențiale pe care acesta și le-a pus, a convingerii lui că secolul în care a trăit „a strecurat în conștiința omenească îndoiala față de om”. Scriitorul s-a întrebat ce înseamnă să fii om, iar personajele, la rândul lor, întreabă și se întreabă, încercând astfel să îmblânzească lumea, pentru a trăi în mijlocul ei. Eseul urmărește nuanțat relația personajelor lui Marin Preda cu realitatea, de la cele din prozele sale de început, <span class="CharOverride-1">Colina </span>și <span class="CharOverride-1">Iubire</span>, spre exemplu, care sunt „incapabile să decodeze semnalele realității imediate, lăsându-se pradă unor stări obscure și incontrolabile”, la Ilie și Niculae Moromete, Cocoșilă și Dumitru lui Nae din <span class="CharOverride-1">Moromeții </span>și la Victor Petrini din <span class="CharOverride-1">Cel mai iubit dintre pământeni</span>, pentru care cuvântul este o modalitate de a stăpâni lumea. Cu deosebire personalitatea lui Ilie Moromete este surprinsă în cele mai diverse stări: contemplativitate, reflexivitate, mirare, uimire, neliniște, perplexitate, disperare, ingenuitate, însingurare, derută. <span class="CharOverride-1">Popasuri critice </span>(2001) este un volum cu pagini dense despre literatura lui George Bălăiță și a Gabrielei Adameșteanu. Proza celui dintâi, în concepția autorului ei „o istorie a sufletului și a rezistenței omului, a salvării și transformării lui”, este pentru interpret opera unui „moralist grav”, beneficiind de sugestii venite dinspre William Faulkner, James Joyce, Thomas Mann, dinspre scriitorii ruși și dinspre Gabriel García Márquez, înrâuriri „de recunoscut în spiritul lor și nimic mai mult”, cel mai important roman al lui George Bălăiță, <span class="CharOverride-1">Lumea în două zile</span>, punând „într-o fericită cumpănă tradiția cu tehnicile moderne”. Proza Gabrielei Adameșteanu este văzută ca fiind preocupată deopotrivă de lucrurile mărunte și de cele cu relief pronunțat, personajele fiind „apăsate de neliniște și nereușită”. Între tehnici sunt remarcate monologul interior și discursul incontinent, ce par să fie „o formă de apărare a personajelor în fața singurătății și morții, dar și o formă de vitalitate, de justificare a propriei existențe prin cuvântul nesupravegheat, liber, în compensație față de un <span class="CharOverride-1">modus vivendi </span>impus, cenușiu și limitat”. Complementar, <span class="CharOverride-2">D.</span> alcătuiește ediții și antologii, unele prefațate de la un timp de câte o micromonografie, din opera unor scriitori din Vrancea, precum Duiliu Zamfirescu, G.M. Vlădescu, Virgil Huzum, Ion Larian Postolache ș.a. </p>
			<p class="Heuristica___mici"><span class="CharOverride-2">SCRIERI:</span><span class="CharOverride-1"> Marin Preda. Patosul interogației</span>, Focșani, 1997; <span class="CharOverride-1">Popasuri critice</span>, postfață Petre Isachi, Bacău, 2001; <span class="CharOverride-1">Tablete de duminică</span>, pref. Constantin Călin, Focșani, 2008; <span class="CharOverride-1">Ioan Dumitru Denciu</span>, pref. edit., Focșani, 2009; <span class="CharOverride-1">Scriitori vrânceni de ieri și de azi</span>, Galați, 2011; <span class="CharOverride-1">Anamneze necesare, </span>îngr. Constantin Marafet,<span class="CharOverride-1"> </span>Râmnicu Sărat, 2012; <span class="CharOverride-1">D’ale democrației</span>, Târgu Mureș, 2012. <span class="CharOverride-2">Ediții, antologii:</span> M. Eminescu, <span class="CharOverride-1">Sărmanul Dionis</span>, introd. edit., Galați, 1992; Duiliu Zamfirescu, <span class="CharOverride-1">Lydda</span>, pref. edit., Galați, 1992, <span class="CharOverride-1">Viața la țară</span>, pref. edit., Galați, 1992; <span class="CharOverride-1">Virgil Huzum</span> (în colaborare cu Alexandru Deșliu), pref. edit., Focșani, 2005; <span class="CharOverride-1">Ion Larian Postolache</span> (în colaborare cu Alexandru Deșliu), pref. edit., Focșani, 2006; <span class="CharOverride-1">Florin Muscalu</span>, pref. edit., Focșani, 2007.</p>
			<p class="Heuristica___m_RPR"><span class="CharOverride-2">Repere bibliografice: </span>Muscalu, <span class="CharOverride-1">Dicț. scriit. vrânceni, 59–60</span>; Budău, <span class="CharOverride-1">Bacăul lit., 628–630</span>; Ion Roșioru, <span class="CharOverride-1">Un temerar demers</span> <span class="CharOverride-1">editorial</span>, LCF, 2006, 11; Emilian Marcu, „<span class="CharOverride-1">Ioan</span> <span class="CharOverride-1">Dumitru Denciu</span>”, CL, 2010, 1; Ionel Necula, <span class="CharOverride-1">Spiritul vrâncean în lecturi elective</span>, Râmnicu Sărat, 2010, <span class="CharOverride-1">50–58</span>; Grigore Codrescu, <span class="CharOverride-1">Jurnalul criticului incomod</span>, Bacău, 2011, <span class="CharOverride-1">77–82</span>; Datcu, <span class="CharOverride-1">Pagini</span>, <span class="CharOverride-1">115–116</span>; Adrian Țion, <span class="CharOverride-1">Triumful marginii</span>, „Acolada” (Satu Mare), 2012, 10; Ion Adam, <span class="CharOverride-1">Afinități selective</span>, Târgoviște, 2012, <span class="CharOverride-1">162–168. &#9; </span><span class="CharOverride-6">I.D.</span></p>
			<p class="Heuristica-PRIMUL"><span class="titlu-12">DIONISIE</span><span class="CharOverride-2"> </span><span class="CharOverride-5">Eclesiarhul</span> (c. 1740, Stoeneşti, j. Vâlcea – 1820, Craiova), cronicar, traducător. Dumitru, după numele mirean, era unul dintre cei patru copii ai familiei modeste a lui Alexie şi a Aspaziei, ce va deveni Anastasia monahia. La şcolile mănăstireşti din zona vâlceană a deprins limbile slavonă, greacă, rusă, cunoştinţe de toponimie, de istorie şi geografie, meşteşugul caligrafiei şi al miniaturii, arta gravurii şi a picturii bisericeşti. Ucenic al episcopului Grigorie Socoteanu şi preot de mir la biserica Episcopiei Râmnicului, se va călugări la Hurezu (1769). Va fi ieromonah (1770–1771) şi, pentru scurt timp, egumen. Ca eclesiarh la Episcopia Râmnicului din 1786, lucrează la rânduirea şi copierea arhivelor din mănăstiri şi alte instituţii bisericeşti. În timpul războiului turco–austriac (1788–1791) porneşte în pribegie, ca şi Naum Râmniceanu, alături de episcopul Filaret de Râmnic. În cronica pe care o va scrie apar însemnări despre călătoria făcută prin Banat, la cetatea sârbească Petrovaradin şi mai departe, până la Buda. Se întoarce în ţară înaintea păcii de la Şiştov (1791). Din cauza neînţelegerilor cu episcopul grec Nectarie, la Râmnic, este nevoit să se retragă la mănăstiri – Sadova, Jitianu, Cozia, Govora, activând ca arhivar şi caligraf. A mai fost eclesiarh la Bistriţa (1795–1799) şi egumen al schitului Mănăileşti (1799–1801), unde se află portretul său în frescă. Eclesiarh mitropolitan la Bucureşti între 1804 şi 1813, <span class="CharOverride-2">D.E.</span> a transcris în condici, admirabil caligrafiate, fonduri uriaşe de documente istorice şi bisericeşti. Scos din funcţie de acelaşi Nectarie, ajuns mitropolit al Ungro-Vlahiei, se retrage la Craiova. Restul vieţii trăieşte modest, ca „dascăl slavonesc”, traducător de documente şi caligraf. </p>
			<p class="Heuristica-BASE">Principala scriere a lui <span class="CharOverride-2">D.E.</span> este un cronograf<span class="CharOverride-1"> </span>alcătuit din 1814.<span class="CharOverride-1"> </span>Cronicarul<span class="CharOverride-1"> </span>reia vechea specie bizantină într-o epocă târzie, de tranziţie între veacuri şi mentalităţi, hazardându-se a da, naiv şi fantezist, o viziune europeană asupra evenimentelor istorice. Are la îndemână doar lucrări minore, de propagandă antifranceză, tipărite la Viena, Buda sau Moscova, buletine şi „gazeturi” franţuzeşti şi germane, o cronică a slovenilor, cronografe greceşti. Surse interne sunt stolnicul Dumitrache, <span class="CharOverride-1">Genealogia Cantacuzinilor</span> a lui Mihai Cantacuzino, scrisori şi documente cunoscute de eclesiarh. Mai importantă este latura memorialistică a cronicii sale, aerul de autenticitate fiind dat de amintirile personale şi de informaţiile orale. Spirit balcanic, când înclinat spre fabulaţie şi miraculos, când robit amănuntelor anecdotice sau chiar prozaice (liste de preţuri sau „catastişele” cioclilor), narează savuros, într-un stil mai limpede decât Zilot Românul. El descoperă dialectica fatalistă, vag orientală, bazată pe ciclicitatea faptelor istorice – idee iluministă, îmbinată cu moralismul din <span class="CharOverride-1">Eclesiarh</span>. Spaţiul cronicii este sud-estul european, teatru de război a trei imperii. <span class="CharOverride-2">D.E.</span> face portretul unor comandanţi, dă amănunte strategice şi pitoreşti despre mişcările de trupe şi „secreturile” armamentului epocii. „Nemţii” (austriecii), ca şi turcii, pradă Oltenia, ajungând până la Bucureşti. Vizirul, copleşit de duşmanii împărăteşti, tratează direct cu Potemkin, ibovnicul împărătesei Ecaterina a II-a. În ţară se succedă domniile scurte şi repetate ale fanarioţilor: Ipsilanti, Mavrogheni, Moruzi, Suţu, Hangerli, Caragea. Tablouri plastice despre istoria socială şi economică a ţării completează portretistica. Vremea de acalmie, de bună „rânduială”, cu biruri moderate şi trai ieftin, a domniei lui Alexandru Ipsilanti sau ordinea impusă de Nicolae Mavrogheni, conducător cu deprinderi justiţiare ce umblă deghizat, în popor, nu durează. Alexandru Moruzi, „maestru” în a strânge banii, înfiinţează un spital la Bucureşti, speriat de ciumă şi cutremur. Calamităţile – ciuma, seceta, lăcustele – se repetă în istorie, şi<span class="CharOverride-2"> </span>cronicarul, frisonat, le consemnează. Personaj de nuvelă istorică, Osman Pazvantoglu este bine caracterizat în ascensiunea sa de fost mercenar ajuns, prin uzurpare, stăpânul Vidinului. Pazvangiii şi cârjaliii lui trăiesc din jafurile repetate prin Oltenia, de frica lor ajungând a se bejeni chiar şi marii boieri. Capudan Hassan-paşa, care trebuia să-l prindă pe Pazvantoglu, petrece, la Bucureşti, cu podărese şi cârciumărese travestite în cucoane, într-o farsă, viu colorată, a viciului balcanic. Constantin Hangerli, ce istovise ţara în biruri şi dări, sfârşeşte tragic. Un joc viclean, bine gradat, cu virtuţi scenice, se consumă între perfidia trimisului sultanului, ce tocmise ucigaş un harap „buzat”, şi laşitatea boierilor, ce îl abandonează pe domn. Echilibrul de forţe se schimbă în panorama deşertăciunilor istoriei; în vremea lui Constantin Ipsilanti, omul ruşilor, apar generalii Bagration („Pangration”) şi Miloradovici, care ajunge a se însura cu o „Filipească”, feldmareşalul Kamenski, cu un portret laudativ de om sobru, ce pune ordine în excesele ocupanţilor, sau Prozorovski, ce aruncă turcilor injurii pitoreşti. Cu mari digresiuni sunt narate luptele dintre turci şi ruşi din perioada 1806–1812. <span class="CharOverride-2">D.E. </span>intercalează în cronica sa, după surse precare, istoria lungă şi fantezistă a lui Napoleon Bonaparte. Despre revoluţia franceză cronicarul dă explicaţii naive, în spirit neaoş muntenesc. Cronica se încheie cu rezumatul campaniei lui Napoleon în Rusia. În plină epocă fanariotă scrierea anunţă balcanismul literar, oferind pagini de proză de un crunt pitoresc, imagini pline de culoare, pe alocuri macabre. Expresivitatea involuntară ţine de familiaritatea cu care cronicarul tratează marea istorie, de fantezia ce suplineşte informaţia deficitară. Împletirea expresiilor populare cu neologismele încă nefixate lingvistic, coloratura unor turcisme şi grecisme dau farmec limbii. În afara cronicii, <span class="CharOverride-2">D.E.</span> a tradus, din slavonă, numeroase hrisoave domneşti, acte şi documente sau texte religioase, ca <span class="CharOverride-1">Rugăciuni, rânduieli şi învăţături</span> (1819), carte ce a servit ca manual. Din ruseşte traduce <span class="CharOverride-1">Stavrofilia sau Calea împărătească a crucii Domnului</span> (1793). O muncă uriaşă a depus la cele peste 30 de condici de documente şi 22 de pomelnice adunate din mănăstiri şi biserici, cele mai multe din Oltenia, de la Episcopia Râmnicului şi Mitropolia ţării. În aceste opere „minore” se regăsesc preocupările sale pentru istoria ţării şi mărturii personale, strecurate în prefeţe. A alcătuit condicile Episcopiei Râmnicului (I–III, 1779–1786), ale unor mari mănăstiri: Tismana (I–II, 1787), Cozia (1794), Bistriţa (I–III, 1795–1796), Govora (1797) şi ale altor aşezăminte monahale: Strehaia, Sadova, Jitianu, Titireciu, Mănăileşti. La Bucureşti întocmeşte mai multe condici, cu moşiile Mitropoliei, risipite prin Muntenia, cu documentele mănăstirii Cotroceni (I–III, 1806–1808) şi ale metocurilor ei, Văleni şi Micşani. Revenit în Oltenia, mai dă condica mănăstirii Bucovăţ/Coşuna (1813) şi a mănăstirii Obedeanu din Craiova (1820) sau, pentru „case” boiereşti, condica vel paharnicului Constantin Almăjanu (1819). Aceste condici conţin un imens material documentar şi sunt scrise cu o mână de maestru în arta caligrafică. Splendidele majuscule, scenele pe teme religioase, laice sau doar decorative, ca şi portretele realizate de <span class="CharOverride-2">D.E.</span> formează un capitol interesant în arta miniaturisticii româneşti.</p>
			<p class="Heuristica___mici"><span class="CharOverride-5">SCRIERI:</span><span class="CharOverride-2"> </span><span class="CharOverride-1">Chronograful Ţărei Rumâneşti de la 1764 până la 1815</span>,<span class="CharOverride-1"> </span>în <span class="CharOverride-1">Tezaur de monumente istorice pentru România</span>, II, publ. Al. Papiu-Ilarian, Bucureşti, 1863, <span class="CharOverride-1">159–236</span>;<span class="CharOverride-1"> </span>ed. (<span class="CharOverride-1">Chronograful Ţării Rumâneşti</span>), îngr. şi pref. C.S. Nicolăescu-Plopşor, Râmnicu Vâlcea, 1934; <span class="CharOverride-1">Hronograf (1764–1815)</span>, îngr. Dumitru Bălaşa, introd. Dumitru Bălaşa şi Nicolae Stoicescu, Bucureşti, 1987.</p>
			<p class="Heuristica___m_RPR"><span class="CharOverride-2">Repere bibliografice:</span> Iorga, <span class="CharOverride-1">Ist. lit. XVIII</span>, II, <span class="CharOverride-1">122–128</span>;<span class="CharOverride-1"> </span>Ion Donat,<span class="CharOverride-1"> Dionisie Eclesiarhul – constatări şi observaţii noi</span>, AO, 1934, 74–76; Aurelian Sacerdoţeanu, <span class="CharOverride-1">Cronicarul Dionisie, eclesiarh al Mănăstirii Bistriţa din Vâlcea</span>, AO, 1936, 86–88; Ion Vîrtosu, <span class="CharOverride-1">Date noi despre Dionisie Eclesiarhul</span>, Bucureşti, 1937; Călinescu, <span class="CharOverride-1">Ist. lit. </span>(1941), <span class="CharOverride-1">37–39</span>, <span class="CharOverride-1">Ist. lit. </span>(1982), <span class="CharOverride-1">33–34</span>;<span class="CharOverride-1"> </span>Popovici, <span class="CharOverride-1">Studii</span>, I, <span class="CharOverride-1">160–164</span>; Ivaşcu, <span class="CharOverride-1">Ist. lit.</span>, I, <span class="CharOverride-1">340–341</span>; Piru, <span class="CharOverride-1">Ist. lit</span>., II, <span class="CharOverride-1">166–176</span>; <span class="CharOverride-1">Ist. lit.</span>, II, <span class="CharOverride-1">124–125</span>;<span class="CharOverride-1"> </span>Emilian Bureţea,<span class="CharOverride-1"> Cuvinte de origine turcă şi neogreacă în hronograful lui Dionisie Eclesiarhul</span>, Bucureşti, 1970; Mircea Muthu, <span class="CharOverride-1">La marginea geometriei</span>, Cluj-Napoca, 1979, <span class="CharOverride-1">100–110</span>; <span class="CharOverride-1">Dicţ. lit. 1900</span>, <span class="CharOverride-1">282–283</span>; Dumitru Bălaşa, <span class="CharOverride-1">Cronicarul Dionisie Eclesiarhul</span>, MO, 1982, 1–3, 7–9; Radu Constantinescu, <span class="CharOverride-1">Dionisie din Pietrari miniaturist şi caligraf</span>, Bucureşti, 1982;<span class="CharOverride-1"> </span>Sorescu,<span class="CharOverride-1"> Uşor cu pianul</span>, <span class="CharOverride-1">221–236</span>; <span class="CharOverride-1">Dicţ. esenţial</span>,<span class="CharOverride-1"> 256–257</span>; Manolescu, <span class="CharOverride-1">Istoria</span>, <span class="CharOverride-1">138–139</span>. &#9; <span class="Semnatura">A.Sm. </span></p>
			<div class="_idGenObjectLayout-1">
				<div id="_idContainer005">
					<div id="_idContainer003" class="Basic-Text-Frame">
						<p class="Heuristica-PRIMUL ParaOverride-1"><span class="CharOverride-2">DIONISIE </span><span class="CharOverride-5">Romano</span> (29.VII.1806, Sălişte, j. Sibiu – 18.I.1873, Buzău), cărturar, traducător. </p>
					</div>
					<div id="_idContainer004" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="04_D2_Din_Moldova-Dosoftei_204-283-web-resources/image/II_51_840_Dionisie_Romano.jpg" alt="" />
					</div>
				</div>
			</div>
			<p class="Heuristica-PRIMUL">Originar dintr-o familie de ţărani ardeleni, Marina și Ionaş Roman, Dimitrie se călugăreşte în 1823 la mănăstirea Neamţ. Vine la Bucureşti în acelaşi an şi intră la tipografia de la Cişmeaua Mavrogheni, lucrând mai târziu ca zeţar pentru Ion Heliade-Rădulescu. Dornic de instruire, va fi sprijinit de Eufrosin Poteca şi de episcopul Ilarion al Argeşului. După „cursul normal” de pregătire a învăţătorilor de la „Sf. Sava”, urmat în 1831, <span class="CharOverride-2">D.R.</span> desfăşoară o bogată activitate didactică şi culturală la Buzău, ca profesor (1832–1843) şi conducător al tipografiei Episcopiei, continuând la Bucureşti (1843–1848), ca director la Seminarul Mitropoliei, funcţie în care îi va însoţi de câteva ori pe tinerii ortodocşi trimişi la studii în Rusia. Militant al Revoluţiei de la 1848, va fi închis la Văcăreşti şi expulzat în Transilvania. La întoarcere vieţuieşte la mănăstirea Băbeni de lângă Râmnicu Sărat, apoi ca egumen (1850–1854) la Sadova, în Dolj, unde reorganizează şcoala mănăstirii, iar din 1855 ca stareţ şi „rector” al Seminarului de la mănăstirea Neamţ; iniţiază aici un ciclu şcolar complet şi deschide un gimnaziu la Târgu Neamţ. Unionist convins, este numit în 1859 locţiitor de episcop la Buzău, eparhie în care revine – după ce fusese câteva luni locţiitor al episcopului de Huşi – în 1865 ca episcop titular pentru tot restul vieţii. Pentru bogata activitate în domeniul învăţământului, tiparului şi publicisticii şi nu în ultimul rând pentru preţioasa donaţie făcută bibliotecii instituţiei academice la înfiinţare, în 1868 va fi ales membru onorar al Societăţii Academice Române. </p>
			<p class="Heuristica-BASE">Luminător dârz, de ascendenţă ardeleană, influenţat de mişcarea de redeşteptare naţională de la „Sf. Sava”, monah paşoptist profesând idei liberale, <span class="CharOverride-2">D.R.</span> depăşeşte cu mult orizontul vieţii mănăstireşti. Activează constant, luând măsuri reformatoare, pentru emanciparea şi culturalizarea clerului prin intermediul şcolilor (fondate, reorganizate sau conduse de el), al tipăriturilor şi presei. El scoate primele reviste religioase româneşti: „Vestitorul bisericesc” (Buzău, 1839–1840, în colaborare cu Gavriil Munteanu) şi „Eho eclesiastic” (Bucureşti, septembrie 1850 – august 1852), cu suplimentul editorial „Biblioteca religioasă-morală”. A redactat, când n-a adaptat sau tradus, manuale pentru seminariile teologice sau pentru învăţământul laic elementar, ca, de pildă, <span class="CharOverride-1">Biblioteca tinerilor începători sau Culegere de întâile cunoştinţe trebuincioase pentru învăţătura copiilor ce încep a ceti</span> (1838). Tot o carte didactică este şi traducerea din franceză intitulată <span class="CharOverride-1">Imnuri în proză pentru copiii care încep a ceti</span> (1858). Pentru educaţia morală a învăţăceilor, el alcătuieşte <span class="CharOverride-1">Principii generale de înţelepciune şi datoriile tinerilor</span> (1871). Un manual de omiletică poate fi considerată lucrarea sa teoretică <span class="CharOverride-1">Principii de retorica şi elocuinţa amvonului </span>(I–II, 1859). Mare predicator al vremii – avea „o sabie în gură”, spuneau contemporanii –, <span class="CharOverride-2">D.R.</span> a lăsat numeroase discursuri rostite la inaugurarea de şcoli şi instituţii, panegirice închinate unor personalităţi politice şi ecleziastice, cuvântări funebre, gen în care excelează, etalându-şi cultura şi fineţea oratorică. Bun cunoscător al limbii franceze, acest monah autodidact şi „bonjurist” traduce importante scrieri moral-filosofice cu tangenţe religioase. Tălmăcirea din Lamennais, <span class="CharOverride-1">Cuvintele unui credincios</span>, ce face elogiul libertăţii, publicată anonim în 1848, cu o prefaţă în spiritul profetic şi patriotic al paşoptiştilor, a fost răspândită gratuit pe Câmpia Libertăţii şi salutată ca un eveniment de „Pruncul român”. Mai traduce din romanticul Chateaubriand <span class="CharOverride-1">Geniul hristianismului</span> (I–II, 1850–1851), predici morale din L. Bourdaloue – <span class="CharOverride-1">Cuvânt pentru conştiinţa greşită</span> (1841) sau meditaţii din iluministul J.-B. Massillon, incluse în <span class="CharOverride-1">Mângăietorul celor întristaţi, celor bolnavi şi celor bătrâni sau Adunare de meditaţii</span> (I–II, 1850). Selectează, de asemenea, două culegeri, <span class="CharOverride-1">Din confesiile Sfântului Augustin</span> (I, 1851) şi <span class="CharOverride-1">Din meditaţiile Sfântului Augustin</span> (I–III, 1851). Se adaugă <span class="CharOverride-1">Proverbele lui Solomon</span> (1852) şi <span class="CharOverride-1">Ecclisiastul </span>(1852), traduceri modernizate lingvistic ale vechilor texte biblice. Încercând să împace monahismul cu viaţa societăţii, asceza cu slujirea naţiei, <span class="CharOverride-2">D.R.</span> a cultivat numeroase relaţii cu personalităţi culturale, politice şi ecleziastice sau cu diplomaţi străini, bine reflectate în bogata lui corespondenţă. </p>
			<p class="Heuristica___mici"><span class="CharOverride-5">SCRIERI:</span><span class="CharOverride-2"> </span><span class="CharOverride-1">Principii de retorica şi elocuinţa amvonului</span>, I–II, Iaşi, 1859; <span class="CharOverride-1">Principii generale de înţelepciune şi datoriile tinerilor</span>, Buzău, 1871; ed. 2 (<span class="CharOverride-1">Vrei să fii înţelept?</span>), îngr. şi pref. Onisifor Ghibu, Bucureşti, 1916. <span class="CharOverride-2">Traduceri: </span>L. Bourdaloue, <span class="CharOverride-1">Cuvânt pentru conştiinţa greşită</span>, Buzău, 1841; ed. Iaşi, 1859; Lamennais, <span class="CharOverride-1">Cuvintele unui credincios</span>, pref. trad., Bucureşti, 1848; ed. Iaşi, 1859; <span class="CharOverride-1">Mângăietorul celor întristaţi, celor bolnavi şi celor bătrâni sau Adunare de meditaţii</span>, I–II, Bucureşti, 1850; ed. Iaşi, 1859; Chateaubriand, <span class="CharOverride-1">Geniul hristianismului</span>, I–II, Bucureşti, 1850–1851; <span class="CharOverride-1">Din confesiile Sfântului Augustin</span>, I, Bucureşti, 1851; <span class="CharOverride-1">Din meditaţiile Sfântului Augustin</span>, I–III, Bucureşti, 1851; <span class="CharOverride-1">Proverbele lui Solomon</span>, Bucureşti, 1852; <span class="CharOverride-1">Ecclisiastul</span>, Bucureşti, 1852; <span class="CharOverride-1">Imnuri în proză pentru copiii care încep a ceti</span>, Iaşi, 1858; ed. Buzău, 1869.</p>
			<p class="Heuristica___m_RPR"><span class="CharOverride-2">Repere bibliografice:</span> Melchisedec, <span class="CharOverride-1">Biografia prea sânţitului Dionisie Romano episcopul de Buzău</span>, Bucureşti, 1882; Gh. Popescu, <span class="CharOverride-1">Viaţa şi activitatea lui Dionisie Romano, episcop de Buzău</span>. <span class="CharOverride-1">1859–1873</span>, Bucureşti, 1898; Iorga, <span class="CharOverride-1">Ist. Bis.</span>,<span class="CharOverride-1"> </span>II, <span class="CharOverride-1">271–272</span>; Onisifor Ghibu, <span class="CharOverride-1">Ziaristica bisericească la români</span>, Sibiu, 1910, <span class="CharOverride-1">7–15</span>; Gabriel Cocora, <span class="CharOverride-1">Tipar şi cărturari</span>, pref. Dan Zamfirescu, Bucureşti, 1977, <span class="CharOverride-1">192–203</span>; <span class="CharOverride-1">Dicţ. lit. 1900</span>, <span class="CharOverride-1">284–285</span>; Gabriel Cocora, <span class="CharOverride-1">Episcopia Buzăului, o vatră de spiritualitate şi simţire românească</span>, Buzău, 1986, <span class="CharOverride-1">159–163</span>,<span class="CharOverride-1"> passim</span>; Mircea Păcurariu, [<span class="CharOverride-1">Dionisie Romano</span>], AC, 2003, 15, T, 2003, 7; Epifanie, episcop al Buzăului, <span class="CharOverride-1">Episcopul Dionisie Romano, promotor al culturii şi al emancipării neamului</span>, Buzău, 2006. &#9; <span class="Semnatura">A.Sm. </span></p>
			<p class="Heuristica_PRIMUL_Semnat"><span class="titlu-12">DIPLOMATARIUM</span><span class="CharOverride-2"> ITALICUM</span>, publicaţie-anuar apărută la Roma, neregulat, între 1925 şi 1939, în patru volume, ca periodic al Şcolii Române din Roma. Are subtitlul „Documenti raccolti negli archivi italiani”. Director: Vasile Pârvan, apoi, din 1930, Emil Panaitescu. Publică documente şi materiale inedite privitor la români, descoperite în arhivele din Roma, precum <span class="CharOverride-1">Alcuni missionari cattolici italiani nella Moldavia nei secoli XVII e XVIII</span> (G. Călinescu), <span class="CharOverride-1">I Paesi Romeni in una serie di „Avvisi” della fin del Cinquecento </span>(N. Buta), <span class="CharOverride-1">La contesa tra Gabrielle Báthori e Radu Şerban vista dalla Corte di Vienna </span>(Ion Moga), <span class="CharOverride-1">Una relazione manoscritta italiana sulla rivoluzione di Tudor Vladimirescu </span>(D. Găzdaru) etc. Mai colaborează Virginia Vasiliu, Claudio Isopesco, Constantin Radu, Anton Mesrobeanu, Mihai Berza, Aurel Decei, Francisc Pall. &#9; <span class="Semnatura">M.Pp.</span></p>
			<div class="_idGenObjectLayout-1">
				<div id="_idContainer006" class="_idGenObjectStyleOverride-1">
					<img class="_idGenObjectAttribute-1" src="04_D2_Din_Moldova-Dosoftei_204-283-web-resources/image/DISCOBOLUL_19322.png" alt="" />
				</div>
			</div>
			<p class="Heuristica_PRIMUL_Semnat"><span class="titlu-12">DISCOBOLUL</span>, revistă apărută la Bucureşti, lunar, între septembrie 1932 şi mai 1933. Redacţia era formată din Horia Liman, Dan Petraşincu şi Ieronim Şerbu. Este o publicaţie literară de orientare moderat modernistă, dar subliniat contestatară în privinţa valorilor anterioare. Editorialul <span class="CharOverride-1">Gong</span> conţine un program destul de ceţos („Descins în arenă, aruncătorul discului nostru nu aduce nici stridenţa unui extremism de jargon literar, nici ramolismentul burghez al unor tradiţionale restricţii estetice [...], el aduce numai realitatea vie a unor talente antrenate afirmării în timp”), din care transpare totuşi orgoliul delimitativ al întemeietorilor. Luări de poziţie ulterioare vor clarifica profilul revistei, a cărei principală direcţie o va constitui negativismul. Dătător de ton este articolul <span class="CharOverride-1">General</span> (2/1932), în care Eugen Ionescu îşi exprimă dubiile privind capacitatea de discernământ a intelectualului român, fenomen generator de confuzii valorice. Dintre numele consacrate, autorul lui <span class="CharOverride-1">Nu</span> recunoaşte doar două: M. Eminescu şi Titu Maiorescu; restul n-ar reprezenta decât nişte „debutanţi în cultură”, împotmoliţi într-o „de nedepăşit fază de început, de căutare în noapte”. În <span class="CharOverride-1">Criticii bătrâni şi critica tinerilor</span>, acelaşi autor desfiinţează dintr-un condei întreaga critică românească actuală, de la G. Ibrăileanu la Pompiliu Constantinescu, G. Călinescu şi Şerban Cioculescu, exprimând, în schimb, încrederea în „tinereţea şi sănătatea spirituală” a noii generaţii. Atitudinea negativistă este susţinută şi de Mihail Ilovici (<span class="CharOverride-1">Momentul nostru de răfuială</span>), de Petre Boldur, care pledează pentru reînregimentare spirituală (<span class="CharOverride-1">Despre spiritualitate</span>) sau de Horia Groza, care vorbeşte de „un catehism al tinerilor critici, bazat pe metafizica negaţiei” (<span class="CharOverride-1">Elemente</span>). În acelaşi spirit, corului contestatar i se adaugă semnăturile lui Mircea Eliade (<span class="CharOverride-1">Originalitate şi autenticitate</span>, <span class="CharOverride-1">Un nou clasicism</span>) şi Emil Cioran (<span class="CharOverride-1">Despre vidul interior</span>, <span class="CharOverride-1">Împotriva oamenilor inteligenţi</span>), ambii detronând idei înrădăcinate, concepte, mentalităţi curente etc. Rubricile mai importante sunt „Paranteze sincronice”, „Puncte”, „Carnet”. Publică poezie Emil Botta (<span class="CharOverride-1">Anotimp</span>, <span class="CharOverride-1">Mineral</span>, <span class="CharOverride-1">Centru</span>, <span class="CharOverride-1">Comă</span>), Al. Robot (<span class="CharOverride-1">Cerbii din liră</span>, <span class="CharOverride-1">Nostalgie</span>, <span class="CharOverride-1">Preistorie</span>, <span class="CharOverride-1">Somn pe câmp</span>, <span class="CharOverride-1">Romanţă</span>), Virgil Gheorghiu (<span class="CharOverride-1">Orientală</span>, <span class="CharOverride-1">Luni</span>, <span class="CharOverride-1">Vânătoare saxonă</span>, <span class="CharOverride-1">Marea vânătoare</span>), Horia Stamatu (<span class="CharOverride-1">Pastel</span>, <span class="CharOverride-1">Oglinzi</span>, <span class="CharOverride-1">Tombolă</span>), Eugen Ionescu (<span class="CharOverride-1">Elegii</span>), Simion Stolnicu, Lucian Boz, Pericle Martinescu, Ștefan Dima ş.a. Ieronim Şerbu oferă mai multe fragmente din romanul <span class="CharOverride-1">Virgin</span>, Horia Liman – pagini din romanul <span class="CharOverride-1">Uliţa cu epave</span>, Dan Petraşincu – câteva capitole din romanele <span class="CharOverride-1">Sângele </span>şi <span class="CharOverride-1">Iubire bolnavă</span>, precum şi un fragment de jurnal. Eugen Ionescu este prezent cu <span class="CharOverride-1">Lateral</span>, „dintr-un roman ce va apare”, iar Arşavir Acterian semnează câteva pagini din <span class="CharOverride-1">Jurnal</span>. În publicistică este combătut ermetismul cu orice preţ, considerat „carapacea după care se ascunde incultura” (Ieronim Şerbu, <span class="CharOverride-1">„Sfârâiacul” sau O anumită poezie modernistă</span>), producând confuzie în lirica română (Pericle Martinescu, <span class="CharOverride-1">Despre anumite moduri poetice şi anumiţi poeţi</span>). Edgar Papu abordează teme de estetică generală (<span class="CharOverride-1">Note pe marginea problemei culturii</span>, <span class="CharOverride-1">Sensul tehnicei</span>, <span class="CharOverride-1">Experienţe asupra frumosului</span>). Cronica literară este susţinută de Horia Groza, care scrie despre <span class="CharOverride-1">Lutul</span> lui C. Stere, <span class="CharOverride-1">Iarmarocul metehnelor</span> de Dragoş Protopopescu, <span class="CharOverride-1">Caietul verde</span> de Ion Pillat sau despre poezia lui Simion Stolnicu. În cadrul aceleiaşi rubrici, Ieronim Şerbu referă despre E. Lovinescu (<span class="CharOverride-1">Bizu</span>), Liviu Rebreanu (<span class="CharOverride-1">Răscoala</span>), Mircea Eliade (<span class="CharOverride-1">Maitreyi</span>) şi despre caracterul novator al prozei lui Camil Petrescu. Pericle Martinescu face cronica volumelor de poezie <span class="CharOverride-1">Fum de argint</span> de Petre Dinu, <span class="CharOverride-1">Zbor alb</span> de Radu Boureanu şi <span class="CharOverride-1">Petre Schlemihl</span> de Ilarie Voronca. Mai semnează cronici şi recenzii Dan Petraşincu, Petru Comarnescu, Mihail Ilovici, Liviu Teodoru. Cronica dramatică îi revine lui Horia Liman, iar de cea plastică se ocupă Petre Boldur. Eseurile lui Petru Manoliu (<span class="CharOverride-1">Ţara Şera</span>, <span class="CharOverride-1">Vis cu morţi</span>, <span class="CharOverride-1">Glose pentru adevărata moarte</span>) reflectă şi ele ideile tinerei generaţii şi sunt de o elevată ţinută artistică. Traducerile sunt mai puţin reprezentate. Se remarcă tălmăcirile făcute de Eugen Jebeleanu din Klabund (<span class="CharOverride-1">Cântec de curvă din Hamburg</span>, <span class="CharOverride-1">Micul ucigaş</span>, <span class="CharOverride-1">Pogrom</span>, <span class="CharOverride-1">Balada cântăreţilor de stradă</span>) şi din <span class="CharOverride-1">Cântecele de spânzurătoare</span> ale lui Christian Morgenstern. Alexandru Westfried traduce două poezii de Rimbaud. Prin conţinut, dar mai ales prin semnăturile unor celebrităţi în devenire, revista este demnă de tot interesul. &#9; <span class="Semnatura">M.V.</span></p>
			<p class="Heuristica_PRIMUL_Semnat"><span class="titlu-12">DISCOBOLUL</span>, revistă apărută la Alba Iulia, lunar, mai întâi în 1990 (cinci numere), apoi din octombrie 1997 până în ianuarie 1999, după care își schimbă periodicitatea, ieșind o dată la două luni sau trimestrial. Membrii fondatori sunt Aurel Pantea, Eugen Curta, Mircea Stâncel, Cornel Nistea, Nicolae Drăgan, Emil Scrieciu şi Iacob Mârza. Seria nouă îl are ca director de onoare pe Ion Pop, ca redactor-șef pe Aurel Pantea și ca secretar pe Eugen Curta (1997–2008), urmat de Gabriela Chiciudean (din 2008). De-a lungul timpului, din redacție fac parte Cornel Nistea, Mircea Stâncel, Mihai Dragoman (1997–1998), Nicolae Drăgan (1997–1998), Dorin Ovidiu Dan (1998–1999), Maria Ştefănescu (1998–2005), Nicoleta Sălcudeanu (din 1998), Gheorghe Jurcă (2004–2010), Ion Buzași (din 2006), Ioana Cistelecan (din 2008), Adriana Teodorescu (din 2009). Purtând un nume inspirat de titlul volumului de aforisme publicat de Lucian Blaga în 1945 și reluându-l pe acela al revistei conduse de Horia Liman, Ieronim Șerbu și Dan Petrașincu între 1932 și 1933, <span class="CharOverride-2">D.</span> își propune să devină principalul factor catalizator al integrării creației artistice locale și regionale în câmpul cultural românesc. Acest deziderat, exprimat și de Ion Pop în articolul-program <span class="CharOverride-1">Cuvinte de însoțire</span> prin metafora „metropolei interioare” clădite din „provincia reală”, este îndeplinit de multe dintre numerele apărute până în 2000. Alături de scriitori reprezentativi din Alba și Hunedoara, la <span class="CharOverride-2">D.</span> colaborează, deținând inclusiv rubrici permanente, poeți, prozatori și critici prestigioși din Cluj, Bihor, Mureș ori Brașov. Alexandru Vlad și Al. Cistelecan scriu articole de opinie cu tematică socio-politică, Alexandru Mușina, Aurel Pantea și Ioan Moldovan publică poezii, Ion Pop, Gheorghe Crăciun, Gheorghe Perian sau Corin Braga semnează eseuri și cronici literare, Cornel Moraru dezvoltă seriale de microstudii despre filosofia lui Lucian Blaga, iar Radu Țuculescu domină secțiunea dedicată memorialisticii prin numeroase fragmente de „jurnal helvetic”. Demne de interes sunt și textele inedite aparținând lui Paul Goma (fragmente din romanul <span class="CharOverride-1">Sabina II</span>) sau lui Vintilă Horia (scrisori), precum și cele recuperate de Mircea Popa în rubrica „Documenta”. Interviurile cu Gheorghe Crăciun și Mihai Sin, recenziile arțăgoase ale Nicoletei Sălcudeanu, poemele Angelei Marinescu sau traducerile din Samuel Beckett, Henri Michaux, René Girard ș.a. completează imaginea unei publicații de referință pentru mediul cultural transilvănean, care tinde să atingă nivelul de influență al revistei „Vatra” din Târgu Mureș. Totuși, în intervalul 2001–2006, <span class="CharOverride-2">D.</span> cunoaște o scădere a calității textelor publicate. Caracterul provincial, care în primii ani ai seriei noi constituia un aspect secundar sau cu totul marginal, începe să se facă simțit. Cronicile și rubrica „Teme la alegere”, care cuprinde adesea referate studențești, vizează preponderent cărți, autori și problematici de o relevanță strict locală, unora dintre redactori li se închină veritabile panegirice, colaboratorii sunt selectați aproape exclusiv din ceea ce avea să devină Filiala Alba–Hunedoara a Uniunii Scriitorilor. Un număr întreg este menit să recupereze figura Olgăi Caba, un altul transcrie comunicările simpozionului <span class="CharOverride-1">Creștinismul popular între teologie și etnografie</span>, o anchetă se intitulează <span class="CharOverride-1">Alba Iulia – „cronotop cultural”</span>, iar o alta adună elogii pentru Blajul istoric. Cu adevărat consistente sunt, în schimb, dosarul amplu <span class="CharOverride-1">Scriitori din Basarabia </span>(46–48/2001) și rubrica „Traduttore, traditore?”, unde apar poeți macedoneni, cât și variante noi ale textelor lui Henry Miller, Jürgen Habermas, Karl Jaspers, Laurent Jenny ș.a. Un reviriment al <span class="CharOverride-2">D.</span> începe de la finalul anului 2006, când sunt antologate intervențiile de la prima masă rotundă cu tematică literară (despre autoritatea critică) organizată de revistă. Ulterior, an de an, redactorul-șef Aurel Pantea prezidează <span class="CharOverride-1">Colocviile romanului românesc</span>, așa încât numerele din ianuarie–martie 2007, din aprilie–iunie 2008, 2010, 2011 și 2012 ori din iulie–septembrie 2009 devin piese bibliografice importante pentru înțelegerea metamorfozelor prozei contemporane autohtone. La realizarea acestor dosare contribuie cu analize și mărturisiri originale mulți autori importanți ai perioadei postcomuniste, de la Nicolae Breban, Eugen Simion, Ion Pop, Al. Cistelecan, Mircea Muthu, Ion Simuț, Petru Cimpoeșu, Ioan Groșan, Cristian Teodorescu, Radu Mareș, Florina Ilis, Radu Aldulescu până la criticii tineri Andrei Terian, Alex Goldiș, Paul Cernat, Bogdan Crețu, Marius Miheț, Daniel Cristea-Enache. Emulație produc și „serile de poezie” sau anchetele tot mai inventive coordonate de redactorii <span class="CharOverride-2">D.</span>, la care participă, printre alții, Ion Mureșan, Nora Iuga, Adrian Popescu, Viorel Mureșan, Claudiu Komartin, Gheorghe Grigurcu, Irina Petraș, Mihaela Ursa, Ștefan Borbély, Liviu Antonesei, Daniel Vighi, Bogdan Suceavă. În acest mod, revista contrabalansează și, indirect, dă valoare rubricilor menite să popularizeze creatorii locali (începând cu 2011 fiecare număr conține fișe bio-bibliografice ale autorilor din zona Alba–Hunedoara) ori să-i comemoreze pe aceia marginalizați sau uitați: Mihai Beniuc, Pavel Dan, Ovidiu Bârlea, Teodor Murășanu, Ioan Miclea, Valer Butură ș.a. Un aport major la revigorarea <span class="CharOverride-2">D.</span> îl are Al. Cistelecan, căruia i se și dedică un număr omagial cu ocazia împlinirii a 60 de ani (166–168/2011). Puncte de reper ale revistei rămân, de asemenea, traducerile de o calitate constant ridicată, remarcabile fiind nu doar acelea din scrierile lui Paul Valéry, Pablo Neruda, Francis Jammes, René Char sau Jacques Prévert, ci și dosarul <span class="CharOverride-1">Voci paralele. Din Carpați la Serra D’Alcoi</span> (163–165/2011), unde apar, în versiuni bilingve, opt poeți români și catalani: Ion Cristofor, Miquel Desclot, Letiția Ilea, Christelle Enguix, Oana Cătălina Ninu, Maria Antònia Massanet, Aurel Pantea, Marc Romera. &#9; <span class="Semnatura">Cs.B.</span></p>
			<p class="Heuristica_PRIMUL_Semnat"><span class="titlu-12">DISTRACŢIA</span>, revistă satirică şi literară apărută la Bucureşti, săptămânal, între 5 octombrie 1897 şi 15 martie 1898. Era redactată de Const. V. Grigorescu şi C. Mulţescu, aceştia folosind, pentru a semna cronicile literare, recenziile, cronicile dramatice, parodiile, schiţele umoristice şi traducerile, o adevărată colecţie de pseudonime: Costică Evidis, Costache Modestu, Modest, Fradiavolo, Conrad, Catadouche, Don Director, Dr. Sfătos, Don Salust, Vadim ş.a. Nu e însă exclus ca unele dintre aceste pseudonime să aparţină altor colaboratori, poate chiar unor scriitori consacraţi, deoarece nivelul articolelor cu subiecte inspirate din viaţa literară şi chiar atitudinea generală a revistei atestă prezenţa în redacţie a unor oameni cu gust literar sigur. Se recurge, ca la orice revistă umoristică, la divertisment, glumă uşoară şi calambur, dar există o atitudine literară anumită, menţinută cu consecvenţă. <span class="CharOverride-2">D. </span>atacă veleitarismul, critică moda în literatură, face o cronică a debuturilor, semnalând slăbiciunile scrierilor respective. Se intervine, de asemenea, în polemicile vremii în favoarea unor scriitori cunoscuţi (G. Coşbuc, Radu Rosetti). Printre începătorii recenzaţi cu atenţie se numără N.D. Cocea şi Tudor Arghezi. Între scriitorii străini traduşi, aleşi din categoria umoriştilor la modă atunci, figurează Georges Courteline şi Alphonse Allais.&#9; <span class="Semnatura CharOverride-3">R.Z.</span></p>
			<p class="Heuristica-PRIMUL"><span class="titlu-12">DOBOŞ</span><span class="CharOverride-2">, Andrei </span>(6.VIII.1984, Turda), poet. Este fiul Mariei (n. Călbază), croitoreasă,<span class="Comment-Reference CharOverride-7"> </span>şi al lui Constantin Doboş, inginer. Absolvent al Liceului „Dr. Lazăr Chirilă” din Baia de Arieş (2003), a urmat cursurile Facultăţii de Litere a Universităţii „Babeş–Bolyai” din Cluj-Napoca (2003–2007). În timpul studenţiei a fost redactor la revista „Echinox”. A lucrat ca librar (2007–2009) şi, ulterior, ca redactor al Editurii Casa Cărţii de Ştiinţă. Debutează cu versuri în „Tribuna” (2007),<span class="CharOverride-1"> </span>iar<span class="CharOverride-1"> </span>editorial în acelaşi an, în urma concursului de debut al Editurii Vinea, cu volumul <span class="CharOverride-1">Mănăştur story</span>, carte distinsă cu Premiul „Iustin Panţa” al Uniunii Scriitorilor, Filiala Sibiu. Mai publică poezie în „România literară”, „Familia” ș.a. </p>
			<p class="Heuristica-BASE">La apariţie, critica s-a grăbit să reproşeze volumului de debut al lui <span class="CharOverride-2">D.</span> tonalitatea minoră a notaţiei lirice, înregistrând, ca un efect de generaţie, tendinţa spre „mizerabilism”. Inspirat de sugestiile epice ale titlului, Ion Pop descria <span class="CharOverride-1">Mănăştur story </span>ca o „mică epopee de mahala”, acumulare de tablouri insignifiante ale unui cotidian de cartier. Într-un decor mobilat cu blocuri cenuşii, un subiect pasiv („astăzi stau şi mă uit la oamenii ăştia”), care alternează contemplativitatea cu somnolenţa, contabilizează modificările infime ale propriilor dispoziţii fiziologice: „mă cam strânge căciula/ şi am nişte scame pe bluză”. Totuşi notaţia nu este în sens strict „minimalistă”. Lirica lui <span class="CharOverride-2">D. </span>continuă să vorbească despre lucrurile importante, despre iubire, despre emoţie, despre fiorul morţii, dar îl eliberează pe subiect de responsabilitatea lor. „Nu trebuie să faci absolut nimic” este deviza unui personaj care justifică prin apatie delegarea vibraţiei afective. Pasivitatea eului nu reprezintă aşadar o atrofiere a energiilor sufleteşti, ci, mai degrabă, o exteriorizare a lor. Un subiect-satelit, hrănit cu sentimente care stăruie în afara lui, orbitează sfera de iradiere emoţională a unei alte fiinţe: „eu înghiţind în gol şi plesnindu-mi fruntea asudată,/ de teamă şi nerăbdare/ el apropiindu-se din ce în ce, împrăştiind irizaţiile furiei”. Universul liric se populează cu prieteni, cu băieţi de cartier, cu femei zărite o singură dată ori cu străini care devin purtători ai fluxurilor afective, ca proiecţii obiective ale unor realităţi interioare; era firesc ca o asemenea poezie să nutrească reverii ale solidarităţii şi ale efuziunii amicale, pe care poemul de final le deconspiră pe un ton naiv: „îmi iubesc din ce în ce mai mult părinţii,/ îmi iubesc din ce în ce mai mult prietenii,/ îi iubesc din ce în ce mai mult pe necunoscuţi”. Odată cu evoluţia sensibilităţii lirice, acest mit al comuniunii va pierde din consistenţă. Cele câteva poeme din carnetul <span class="CharOverride-1">Apă tulbure, antifoane etc. </span>(2009), publicat ca supliment al revistei „Observator cultural”, nu reprezintă decât prelungirea previzibilă a unui bilanţ negativ, notând cu minus percepţia unei umanităţi diminuate: „suntem numai noi/ în fiecare zi mai puţini”.<span class="CharOverride-1"> </span>Însă abia <span class="CharOverride-1">Inevitabil</span> (2011) va aduce o înnoire a recuzitei poetice. Locul efigiilor, al contururilor accentuate, al figurilor obsedante este luat de formele mărunte şi în acelaşi timp subtile ale materiei. Printr-o schimbare de focalizare şi o afectare a miopiei („cu atenţie: continuu: fără exhibiţie”), privirea caută, în magma biologică şi anorganică în care se scaldă viaţa, foiala existenţelor colective: sunt „furnici colectoare care răspândesc locul hranei în Teritoriu”, culturi microbiene care „între primăvară şi iarnă/ explodează” ori „insecte de toate mărimile” care „zboară, mişună, se caţără”. Poezia redescoperă astfel o „natură” (Alex Goldiş) dar nu aceea pe care o clasifica Linné, cu forme stabile, cu „specii”, ci o natură a proprietăţilor mobile, a transferurilor între regnuri, a contaminărilor. Un poem intitulat semnificativ <span class="CharOverride-1">Pojghiţe</span> evocă circulaţia liberă a atributelor între formele vieţii: „Există câini şoricari, urs furnicar/ însă pisica nu e şoricară”. Pentru subiectul care stă în centrul acestei lumi traversate de substanţe migratoare nu mai există drame identitare. Fiinţele, care se fac şi se desfac într-un proces neîncetat de contagiune, primesc „infecţia” microbiană ca pe un fenomen constitutiv organismului, expunând iritaţiile epidermice senzual („Bube dulci, herpes/ pe buzele/ fetelor tinere”) – semn al irepresibilei disponibilităţi în faţa lumii. Se poate remarca la <span class="CharOverride-2">D. </span>capacitatea de reinvenţie a unui subiect „slab” vindecat de traumele modernităţii şi însufleţit de o nouă mitologie a imitaţiei creatoare: „Când mă întâlnesc cu oameni trebuie/ să fiu atent/ să nu le preiau râsul, gesturile şi/ dispoziţia/ Rar mă pot abţine”.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Mănăştur story</span>, Bucureşti, 2007; <span class="CharOverride-1">Apă tulbure, antifoane etc.</span>, Bucureşti, 2009;<span class="CharOverride-1"> Inevitabil</span>, Bucureşti, 2011.</p>
			<p class="Heuristica___m_RPR"><span class="CharOverride-2">Repere bibliografice:</span> Gellu Dorian, <span class="CharOverride-1">„Mănăştur story”</span>, CL, 2007, 9; Rita Chiran, <span class="CharOverride-1">Poetry în progress</span>, CLT, 2007, 47; Teodora Dumitru, <span class="CharOverride-1">„Mănăştur story”</span>, CLT, 2008, 19; Daniel Cristea-Enache, <span class="CharOverride-1">Căminul liric</span>, RL, 2008, 22; Ion Pop, <span class="CharOverride-1">Viața și poezia ca „o chestie ok”</span>, APF, 2008, 10; Irina Petraş, <span class="CharOverride-1">Poemul ca experiment ascetic</span>, RL, 2011, 44; Ion Pop, <span class="CharOverride-1">Poeme noi de Andrei Doboş</span>, TR, 2011, 221; Alex Goldiş, <span class="CharOverride-1">Chill-out în aer liber</span>, VTRA, 2012, 2. &#9; <span class="Semnatura">A.Td.</span></p>
			<p class="Heuristica-PRIMUL"><span class="titlu-12">DOBRE</span><span class="CharOverride-2">, Alexandru</span> (15.V.1940, Fierbinţi, j. Ialomiţa – 16.VI.2015, Bucureşti), etnolog. Este fiul Vasilicăi (n. Dedu) şi al lui Dumitru Dobre. Urmează, după studii liceale la Bucureşti şi Fierbinţi, Facultatea de Filologie a Universităţii bucureştene (1958–1963). Lucrează, succesiv, ca director de cămin cultural în Fierbinţi (1957–1959), ofiţer activ (1963–1971), redactor la „Scânteia tineretului”, referent de specialitate la cancelaria Academiei Române (1977–1989). Este membru în comitetul de redacţie al „Analelor Academiei Române” (1977–1989), membru în comitetul de redacţie (1979), secretar responsabil de redacţie (1980–1985) şi redactor-şef (din 1986) al „Revistei de etnografie şi folclor”, redactor responsabil adjunct al „Memoriilor Comisiei de Folclor” (1988). După 1989 este cadru didactic la Universitatea „Spiru Haret” din Bucureşti. Şi-a luat doctoratul cu teza <span class="CharOverride-1">Folclorul taberei militare</span> (1994). </p>
			<p class="Heuristica-BASE">Primul volum al lui <span class="CharOverride-2">D.</span>, <span class="CharOverride-1">Idealul unităţii naţionale în cultura română</span> (1988; Premiul „Nicolae Bălcescu” al Academiei RSR), este de fapt o istorie a Academiei Române, însă cartea nu s-a putut intitula aşa, fiindcă principalul for ştiinţific al ţării era tot mai marginalizat şi ocultat, regimul comunist contrapunându-i Academia de Ştiinţe Sociale şi Politice. Lucrarea este, în prima ei parte, o istorie a spiritului de asociere în cultura română modernă, a rădăcinilor istorice ale Academiei Române, un excurs asupra societăţilor şi asociaţiilor cultural-ştiinţifice şi literare care au premers-o. Autorul demonstrează că discuţiile purtate în aceste cadre, precum şi în principalele publicaţii din epocă, pe marginea unor deziderate majore – elaborarea unui sistem ortografic unitar, întocmirea unei gramatici şi a unui dicţionar general – au condus la ideea înfiinţării unei academii, care să concentreze activitatea învăţaţilor epocii şi să determine elaborarea acestor lucrări de interes naţional. În partea a doua se stăruie asupra înfiinţării Academiei, a alegerii ca membri a marilor cărturari din toate provinciile locuite de români, asupra iniţiativelor cărturăreşti şi a participării la acţiunile pentru înfăptuirea unităţii naţionale, precum Pronunciamentul de la Blaj (1868), serbarea de la Putna (1871), mişcarea memorandistă (1882, 1887–1895), asupra acţiunilor de valorificare a moştenirii clasice: prima ediţie a operelor lui Dimitrie Cantemir, tipărirea <span class="CharOverride-1">Istoriei românilor supt Mihai Vodă Viteazul</span> de Nicolae Bălcescu, a operelor complete ale lui Miron Costin ş.a. Scrisă de un cercetător care s-a aflat mulţi ani în proximitatea arhivei Academiei Române, cartea a preluat direct de la sursă o multitudine de informaţii şi documente, pe care le-a interpretat judicios. Alte două cărți privesc tot Academia Română, de data aceasta interesul mergând spre tradiția populară: <span class="CharOverride-1">Folclorul și etnografia sub protecția Academiei Române</span> (I, 2002) și <span class="CharOverride-1">Academia Română. Cercetarea și punerea în valoare a culturii populare tradiționale </span>(2004), amândouă la fel de bine informate. Cu un caracter de enciclopedie, implicit şi de istorie a folclorului şi a folcloristicii, întrucât privesc concomitent „cercetători, culegători, colecţii, motive fundamentale, capodopere” sau fac un fel de „muzeologie etnologică”, sunt lucrările <span class="CharOverride-1">Etnologia poporului român</span> (2007) şi <span class="CharOverride-1">Etnologi şi etnologie </span>(2008), precedate de un prim volum de studii monografice intitulat <span class="CharOverride-1">Enciclopedia culturii tradiţionale româneşti </span>(2001). Un studiu aparte, <span class="CharOverride-1">Folclorul taberei militare. Armata şi războiul în folclorul românesc. O nouă abordare</span> (2001), părăseşte tratarea tradiţională, pe secvenţe, în favoarea interpretării acestei categorii a folclorului în relaţie cu altele, fiindcă, precizează <span class="CharOverride-2">D.</span>, formele diverse ale literaturii taberei militare „afectează toate genurile şi speciile creaţiei populare”. Altă noutate constă în prezentarea milităriei ca mediu generator de cultură. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Idealul unităţii naţionale în cultura română</span>, Bucureşti, 1988; <span class="CharOverride-1">Enciclopedia culturii tradiţionale româneşti</span>, I, Bucureşti, 2001; <span class="CharOverride-1">Folclorul taberei militare. Armata şi războiul în folclorul românesc. O nouă abordare</span>, Bucureşti, 2001; <span class="CharOverride-1">Folclorul şi etnografia sub protecţia Academiei Române</span>, I<span class="CharOverride-1">,</span> Bucureşti, 2002; <span class="CharOverride-1">Academia Română. Cercetarea și punerea în valoare a culturii populare tradiționale</span>, București, 2004; <span class="CharOverride-1">Etnologia poporului român</span>. <span class="CharOverride-1">Cercetători, culegători, colecții</span>, <span class="CharOverride-1">motive fundamentale, capodopere</span>, București, 2007; <span class="CharOverride-1">Etnologi și etnologie. Muzeologie etnologică</span>, București, 2008; <span class="CharOverride-1">Academia Română, înalt și reprezentativ așezământ cultural–științific</span>, București, 2009. <span class="CharOverride-2">Ediţii:</span><span class="CharOverride-1"> </span>Mihail Canianu, <span class="CharOverride-1">Studii şi culegeri de folclor românesc</span>, pref. Dan Horia Mazilu, Bucureşti, 1999 (în colaborare cu Mihai M. Robea); Sal Segall, <span class="CharOverride-1">Din folclorul poporului evreu. Credinţe, datini şi superstiţii</span>, cu o scrisoare de Gala Galaction, pref. Dan Horia Mazilu, introd. edit., Bucureşti, 2000; I.-A. Candrea, <span class="CharOverride-1">Iarba fiarelor. Studii de folclor. Din datinile şi credinţele poporului român</span>, pref. Dan Horia Mazilu, introd. edit., Bucureşti, 2001; Lazăr Şăineanu, <span class="CharOverride-1">Studii folclorice</span>, pref. Dan Horia Mazilu, introd. edit., Bucureşti, 2003 (în colaborare cu Mariana Franga).</p>
			<p class="Heuristica___m_RPR"><span class="CharOverride-2">Repere bibliografice:</span> Teodor Vârgolici, <span class="CharOverride-1">Academia Română şi unitatea naţională</span>, RL, 1989, 1; Ion Dodu Bălan, <span class="CharOverride-1">Lucrări dedicate Unirii</span>, FLC, 1989, 9; Ilie Moise, <span class="CharOverride-1">Idealul unităţii naţionale şi Academia Română</span>, T, 1989, 5; Adriana Rujan, <span class="CharOverride-1">„Numai cu istoria în mână”</span>, ARG, 1989, 6; Ion Buzaşi,<span class="CharOverride-1"> „Idealul unităţii naţionale în cultura română”</span>, ST, 1989, 7; Ion Cuceu, <span class="CharOverride-1">„Idealul unităţii naţionale în cultura română”</span>, AAF, 1991–1993; Nicolae Constantinescu, <span class="CharOverride-1">Profesiunea sa – folclorul</span>, ALA, 2000, 517; Teodor Vârgolici, <span class="CharOverride-1">Academia Română şi cultura tradiţională</span>, ALA, 2005, 757; Datcu, <span class="CharOverride-1">Dicţ. etnolog.</span>, <span class="CharOverride-1">329–330. &#9;</span><span class="Semnatura">I.D.</span></p>
			<p class="Heuristica-PRIMUL"><span class="titlu-12">DOBRE</span><span class="CharOverride-2">, Aneta</span> (14.XI.1939, Galaţi), istoric literar. Este fiica Eufrosinei (n. Decisiuc) şi a lui Neculai Dobre, funcţionar. A absolvit Facultatea de Filologie din Bucureşti, secţia rusă–română, rămânând la Catedra de filologie rusă a aceleiaşi facultăţi. În 1977 a obţinut titlul de doctor în filologie cu teza <span class="CharOverride-1">Natura în poezia lui Serghei Esenin</span>. În 1978 a devenit lector, ulterior a parcurs celelalte trepte ierarhice la Catedra de limba şi literatura rusă a Facultăţii de Limbi Străine, fiind şi şefă a Catedrei. A colaborat cu studii despre Serghei Esenin, Ana Ahmatova, A.S. Puşkin, I.S. Turgheniev, Alexei Tolstoi, Osip Mandelştam, Innokenti Annenski, romantismul rus, simbolismul rus etc. la „Secolul 20”, „România literară”, „Studii de literatură universală”, „Analele Universităţii Bucureşti”, „Romanoslavica” ş.a. Debutează editorial cu antologia <span class="CharOverride-1">Lirica rusă a secolului XX </span>(1963). Participă la realizarea unor volume colective: <span class="CharOverride-1">A.S. Puşkin în context cultural românesc </span>(1984), <span class="CharOverride-1">Puşkin. Bicentenar </span>(2000), <span class="CharOverride-1">Modernismul rus în contextul modernismului european </span>(2006), <span class="CharOverride-1">Texte despre text </span>(2007) ş.a.</p>
			<p class="Heuristica-BASE">În studiul <span class="CharOverride-1">Serghei Esenin. Textul lumii</span> (1984) <span class="CharOverride-2">D. </span>îşi propune să pătrundă în conexiunile specifice de la nivelul structurilor intertextuale şi extratextuale ale modelului realităţii, aşa cum l-a conceput poetul rus. Este urmărit modul în care Esenin încearcă să-şi găsească identitatea, povestindu-se pe sine prin „cuvântul” naturii; semnele existenţei sunt atât de armonios încorporate în textul naturii, încât poetul îşi citeşte în el propriul destin. Autoarea apreciază că în lupta dramatică cu acest destin poetul se vede scriind împreună cu natura textul lumii. Ideea guvernantă a volumului <span class="CharOverride-1">Teme şi variaţiuni</span> (1994), care trece în revistă istoria literaturii ruse, este aceea că, din perspectiva temporalităţii interne a culturii, operele se dispun într-o diacronie a dialogului între texte. Ceea ce se şi demonstrează în paginile despre Boris Pasternak, Osip Mandelştam, Innokenti Annenski, Vladimir Maiakovski (poemele de până în 1917), Serghei Esenin ş.a. Studii aplicate, axate îndeosebi pe interpretarea poeziei ruse, în încercarea de a o privi din perspectiva modernităţii, se întâlnesc şi în <span class="CharOverride-1">Boris Pasternak. Poezia prozei şi proza poeziei </span>şi <span class="CharOverride-1">Itinerare poetice</span>, ambele volume apărute în 1997, sau în textele din <span class="CharOverride-1">Consonanţe. Poezia rusă modernă </span>(2007), unde se recuperează câteva „serii artistice, într-o diacronie a dialogului între texte”, pornind de la A.S. Puşkin şi I.S. Turgheniev şi ajungând până la Marina Ţvetaeva.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Serghei Esenin. Textul lumii</span>, Bucureşti, 1984; <span class="CharOverride-1">Teme şi variaţiuni</span>, Bucureşti, 1994; <span class="CharOverride-1">Boris Pasternak. Poezia prozei şi proza poeziei</span>, Bucureşti, 1997; <span class="CharOverride-1">Itinerare poetice</span>, Bucureşti, 1997; <span class="CharOverride-1">Consonanţe. Poezia rusă modernă</span>, Bucureşti, 2007. <span class="CharOverride-2">Antologii: </span><span class="CharOverride-1">Lirica rusă a secolului XX</span>,<span class="CharOverride-1"> </span>Bucureşti, 1963; <span class="CharOverride-1">Poezia rusă (secolul XX). Lirica</span>, Bucureşti, 1977.</p>
			<p class="Heuristica___m_RPR"><span class="CharOverride-2">Repere bibliografice:</span> Albert Kovács, <span class="CharOverride-1">Disputa fundamentală</span>, RL, 1985, 45. &#9;<span class="Semnatura">M.Vs.</span></p>
			<div class="_idGenObjectLayout-1">
				<div id="_idContainer009">
					<div id="_idContainer007" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DOBRESCU</span><span class="CharOverride-2">, Alexandru </span>(5.IX.1947, Botoşani), critic şi istoric literar. </p>
					</div>
					<div id="_idContainer008" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="04_D2_Din_Moldova-Dosoftei_204-283-web-resources/image/Dobrescu_Al.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Anei (n. Bucur) şi al lui Tache Dobrescu, pictor şi scenograf. Urmează Liceul „August Treboniu Laurian” din Botoşani (1960–1965) şi Facultatea de Filologie a Universităţii „Al. I. Cuza” din Iaşi (1965–1970). În 2001 a obţinut titlul de doctor în filologie cu teza <span class="CharOverride-1">Maiorescianismul în cultura română</span>. A funcţionat ca redactor la „Cronica” (1970–1971), la „Convorbiri literare” (1971–1990), unde este apoi redactor-şef (1990–1995), ca profesor la Liceul „Mihai Eminescu” din Iaşi (1985–1990). Între 1995 şi 1998 este redactor-șef al Editurii Mydo Center, ulterior cercetător ştiinţific la Fundaţia Academică „Petre Andrei” din Iaşi (1999–2000), director al Muzeului Municipal din Iaşi (2000–2004), inspector la Casa de Cultură a Municipiului Iaşi (2004–2008), bibliotecar la Academia Română, Filiala Iaşi (2008–2011), redactor-şef la revista „Însemnări ieşene” (din 2009). În 2012 a fost numit director al Institutului Cultural Român de la Paris. A debutat la „Viaţa studenţească” în 1969 şi editorial cu volumul <span class="CharOverride-1">Foiletoane </span>apărut în 1979. A mai colaborat la „Alma Mater” („Dialog”), „Steaua”, „Tribuna”, „Orizont”, „Familia”, „Tomis”, „Vatra”, „Ramuri”, „Viaţa românească”, „România literară”, „Adevărul literar și artistic” ş.a.</p>
			<p class="Heuristica-BASE">Deţinând de-a lungul multor ani rubrica de critică a criticii şi apoi cronica literară la „Convorbiri literare”, <span class="CharOverride-2">D.</span> s-a impus încă de la început ca un spirit justiţiar, de o francheţe şi o intransigenţă a opiniilor care deseori au şocat. Strânse în trei volume, <span class="CharOverride-1">Foiletoane</span> (1979–1984) au făcut încă o dată dovada unui critic iconoclast, gata să ia în răspăr aserţiunile predecesorilor sau să contrazică preconcepţiile confortabil instalate în conştiinţa publică. Astfel, în pofida aparenţelor, nu Titu Maiorescu ar fi maestrul polemicii în perimetrul românesc, ci C. Dobrogeanu-Gherea, fiindcă, spre deosebire de cel dintâi, el ştie să dialogheze cu adversarul: „Maiorescu e oracular, Gherea e socratic”. De asemenea, Perpessicius nu îi pare nici pe departe de o bunăvoinţă aproape universală (aşa cum îl caracteriza E. Lovinescu), ci, dimpotrivă, el adresează o „curtenitoare invitaţie operei de a lua loc în somptuosul fotoliu sub a cărui catifea aşteaptă un pumn de pioneze”. Altor valori consacrate în domeniul criticii (Şerban Cioculescu, Al. Dima, Mircea Zaciu, Constantin Ciopraga, George Munteanu) <span class="CharOverride-2">D.</span> le reproşează fie inconsistenţa demersului, fie erori de informaţie sau chiar de construcţie. Stilul său ia uneori forme de o duritate extremă, ironia fiind împinsă până la sarcasm, ca în foiletonul dedicat lui I. Constantinescu. Rare sunt momentele când criticul nutreşte o nedisimulată admiraţie pentru un confrate sau altul, dar chiar şi atunci o mărturiseşte cu eleganţă şi măsură. Dacă în volumul de debut erau cuprinse mai ales cronici la cărţile de critică, în următoarele două din seria <span class="CharOverride-1">Foiletoane</span> preocuparea se îndreaptă cu preponderenţă spre beletristică. Pornind de la ultima apariţie a reprezentanţilor generaţiei ’60 în poezie, <span class="CharOverride-2">D.</span> nu face o simplă cronică a cărţii, ci, luând-o ca pretext al comentariului, întreprinde o radiografiere a întregii literaturi a autorului. Aşadar, un fel de micromonografii, de cele mai multe ori pigmentate de comentarii caustice. Acelaşi dar al formulărilor laconice, aproape aforistice, care se va regăsi în monografiile ulterioare, este prezent şi aici, validând un critic cu opinii proprii, dar şi cu un stil uşor recognoscibil. Mergând deseori împotriva curentului, el<span class="CharOverride-2"> </span>încearcă să ofere altă imagine decât cea cunoscută asupra scriitorilor comentaţi. Astfel, Ioan Alexandru a devenit un „imnograf neîndurat, ale cărui volume vor creşte ca aluatul, până la proporţiile cărămizilor”; pe Dan Deşliu, având doar calităţile unui poet minor, „istoriile literare îl vor consemna, probabil, ca pe un Vlahuţă al jumătăţii din urmă a acestui veac” etc. Tonul debutonat, dezinvolt, uneori chiar bătăios (ca în cronica demolatoare la o carte a lui Dan Zamfirescu, <span class="CharOverride-1">Accente şi profiluri</span>), se regăseşte şi în volumul al treilea din <span class="CharOverride-1">Foiletoane</span>. Nici o inhibiţie în faţa valorilor consacrate, nici un rabat abaterii de la criteriul estetic. Sunt comentaţi mai ales scriitori de maximă rezonanţă ai momentului: Eugen Barbu, D.R. Popescu, Nicolae Breban, Fănuş Neagu, Ion Băieşu, dar nu sunt ignoraţi nici autori aflaţi la început de carieră (Aura Muşat, Teodor Parapiru). Şi aici criticul nu se mulţumeşte cu o cronică a cărţii comentate, ci o încadrează fie în spaţiul mai larg al operei (ca în cazul scriitorilor consacraţi), fie în cadrul generaţiei, în speţă optzecismul, caracterizat succint prin „prozaism acuzat, refuz (zgomotos) al întregului arsenal de efecte poetice în uz, ironie etc.” Câteva idei din <span class="CharOverride-1">Foiletoane</span> se regăsesc în <span class="CharOverride-1">Introducere în opera lui Titu Maiorescu</span> (1988). Într-un stil metaforic, uneori prea încărcat pentru „canonul” studiului critic („Apele receptării, o clipă transparente, se încarcă pe nesimţite de mâluri groase, prin care ochiul nu are cum pătrunde”), verdictul asupra „complexului” Maiorescu este totuşi corect, pendularea între admiraţie şi condescendenţă, recunoştinţă şi ingratitudine fiind făcută vizibilă de-a lungul anilor în receptarea operei şi a vieţii mentorului junimist. Accentele judicioase, observaţiile pertinente (precum acelea referitoare la sporadica preocupare de critic literar, exacerbată de mai toţi exegeţii) sunt dublate de izbucniri „antimaioresciene”, <span class="CharOverride-2">D. </span>suspectându-i pe criticii postlovinescieni (Şerban Cioculescu, Pompiliu Constantinescu), spre exemplu, de oportunism atunci când la centenarul junimistului şi-au declarat deschis aderenţa la doctrina sa estetică. Dacă, de obicei, defectul unui exeget este prea marea apropiere, afecţiunea împinsă la idolatrie pentru subiectul abordat, nu acelaşi lucru se poate afirma despre <span class="CharOverride-2">D.</span> Departe de a-l supraevalua pe Maiorescu, el selectează acele trăsături caracterologice puțin favorabile „portretului robot” pe care încearcă să i-l întocmească. Ambiţia, dorinţa de a străluci, de a domina impunându-se mai totdeauna prin opoziţie fac din mentorul junimist, după opinia exegetului, un om lipsit de sentimente, de căldură, apreciat de semeni, dar nu şi iubit. Dionisiac, Maiorescu s-a vrut apolinic: „Ardeleanul coleric s-a adăpostit în armura englezului flegmatic”. „Masca” pe care Maiorescu a oferit-o contemporanilor l-a modelat, dar l-a şi mutilat, condamnându-l la „suferinţă, iubire şi ură”. Lucrarea va fi reluată în <span class="CharOverride-1">Maiorescu și maiorescienii </span>(2004; Premiul „Lucian Blaga“ al Academiei Române), îmbogățită cu un capitol de sinteză privind moștenirea maiorescianismului. Mai apropiat afectiv de subiect se dovedeşte <span class="CharOverride-2">D.</span> în <span class="CharOverride-1">Ibrăileanu – nostalgia certitudinii</span> (1989), carte cu un titlu bine ales, reflectând exact esenţa studiului. G. Ibrăileanu, acest „predispus psihologic la devotament”, este constrâns nu doar la inconsecvenţe, dar şi la inadvertenţe faţă de propriile credinţe. În plus, îndoindu-se mereu de valabilitatea opţiunii, Ibrăileanu încearcă să obţină (indiferent în ce domeniu) o certitudine. De altfel, şi în analiza romanului <span class="CharOverride-1">Adela</span> – în epocă o adevărată revelaţie atât pentru critică, cât şi pentru publicul larg – accentele cad tot pe nevoia de certitudine. Uneori (ce e drept, nu prea des), <span class="CharOverride-2">D.</span> se lasă sedus de propriile speculaţii privind locul în literatură al femeii sau al bărbatului (în jurul căruia gravitează totul), paranteze parazitare care încarcă inutil pagina. Conştient de acest balast, criticul îl marchează cu umor: „Am închis paranteza din paranteză”. Acesta este stilul (îndeobște aproape oral) al unui critic ce se înscrie în seria „nonconformiştilor”, gata să atace tabuurile, să comute sau chiar să disloce locurile comune vehiculate cu insistenţă şi intrate, ca atare, în conştiinţa receptorilor. Mai târziu, în primul volum din <span class="CharOverride-1">Corsarii minții. Istoria ilustrată a plagiatului la români</span> (2007), <span class="CharOverride-2">D. </span>demonstrează cu argumente laborioase că multe dintre textele întemeietoare ale literaturii române, cu autori de la cronicari până la Titu Maiorescu, conțin în proporții variabile plagiate. <span class="CharOverride-1">S’avem pardon! Note civile</span> (2007) este o culegere de texte publicistice savuroase, apărute inițial în „Ziarul de Iași”, majoritatea putând constitui nucleele unor studii mai ample. <span class="CharOverride-2">D.</span> i-a antologat în trei volume (2002–2008) pe „detractorii” ai lui M. Eminescu, incluzând sub această etichetă depreciativă și pe autorii unor critici articulate (deși în comentariile însoțitoare autorul face distincțiile necesare): Alexandru Grama, Aron Densuşianu, Anghel Demetriescu, Gr. Gellianu, Petre Grădişteanu, N. Ţincu, Nicu Xenopol, Al. Macedonski, B.P. Hasdeu, G.I. Ionnescu-Gion ș.a.; în mod curios, ultimul volum din serie îi este consacrat mai curând lui Panait Istrati și doar incidental lui Eminescu. Lui Anghel Demetriescu i-a dedicat în 2007 o amplă ediție recuperatoare.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Foiletoane</span>, vol. I, Bucureşti, 1979, vol. II–III, Iaşi, 1981–1984; <span class="CharOverride-1">Introducere în opera lui Titu Maiorescu</span>, Bucureşti, 1988; ed. (<span class="CharOverride-1">Maiorescu și maiorescienii</span>), București, 2004; <span class="CharOverride-1">Ibrăileanu – nostalgia</span> <span class="CharOverride-1">certitudinii</span>, Bucureşti, 1989; <span class="CharOverride-1">Butoiul lui Diogene. Eseuri despre omul din literatură</span>, Timişoara, 2003; <span class="CharOverride-1">Legea lui Arhimede</span>, Timişoara, 2003; <span class="CharOverride-1">Dicţionar mitologic ilustrat</span>, Timișoara, 2004;<span class="CharOverride-1"> Corsarii minții. Istoria ilustrată a plagiatului la români</span>, I, Iași, 2007; <span class="CharOverride-1">S’avem pardon! Note civile</span>¸ Iași, 2007. <span class="CharOverride-2">Antologii, ediţii:</span> <span class="CharOverride-1">I.L. Caragiale, „Moftul român”</span>, pref. edit., Iaşi, 1991; <span class="CharOverride-1">Detractorii lui Mihai Eminescu</span>, pref. edit., vol. I, Iaşi, 2002, vol. II, București, 2006, vol. III, Iași, 2008; Anghel Demetriescu, <span class="CharOverride-1">Scrieri istorice şi literare</span>, pref. edit., Bucureşti, 2007; <span class="CharOverride-1">Iaşii de aproape şi de departe</span>, Iași, 2008; Gr. T. Popa, <span class="CharOverride-1">Scrieri</span>, I, pref. edit., Iași, 2012. <span class="CharOverride-2">Traduceri: </span>Jean-Marie Guyau, <span class="CharOverride-1">Arta din punct de vedere sociologic</span>, Bucureşti, 1991; Georges Maurevert, <span class="CharOverride-1">Cartea plagiatelor</span>, Bucureşti, 2005.</p>
			<p class="Heuristica___m_RPR"><span class="CharOverride-2">Repere bibliografice:</span> Gheorghiu, <span class="CharOverride-1">Reflexe</span>, <span class="CharOverride-1">114–119</span>; Grigurcu, <span class="CharOverride-1">Între critici</span>, <span class="CharOverride-1">297–300</span>; Mircea Iorgulescu, <span class="CharOverride-1">„Complexul” Maiorescu</span>, RL, 1988, 32; Adrian Marino, <span class="CharOverride-1">Maiorescu, azi</span>, TR, 1988, 35; Piru, <span class="CharOverride-1">Critici</span>, <span class="CharOverride-1">280–283</span>; Monica Spiridon, <span class="CharOverride-1">Fatalitatea transparenţei</span>, R, 1990, 4; <span class="CharOverride-1">Dicţ. scriit. rom.</span>, II, <span class="CharOverride-1">104–106</span>; Manolescu, <span class="CharOverride-1">Lista</span>, III, <span class="CharOverride-1">381–385</span>; Nicolae Manolescu, <span class="CharOverride-1">Critici şi detractori</span>, RL, 2003, 10; Constantin Coroiu, [<span class="CharOverride-1">Alexandru Dobrescu</span>], ALA, 2003, 659, CLT, 2007, 27, 28, 2008, 25, 26; Ion Simuţ, <span class="CharOverride-1">Plagiatul universal</span>, RL, 2007, 42; Teodora Dumitru, <span class="CharOverride-1">Corsarii şi găinarii</span>, CLT, 2008, 8; Al. Cistelecan, <span class="CharOverride-1">Alexandru Dobrescu sau Spiritul polemic pe câmpul de luptă</span>, CLT, 2011, 12. &#9; <span class="Semnatura">D.Gr.</span></p>
			<div class="_idGenObjectLayout-1">
				<div id="_idContainer012">
					<div id="_idContainer010" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DOBRESCU</span><span class="CharOverride-2">, Caius </span>(22.I.1966, Braşov), poet, prozator, eseist. </p>
					</div>
					<div id="_idContainer011" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="04_D2_Din_Moldova-Dosoftei_204-283-web-resources/image/dobrescu_caiuss.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Paulinei Dobrescu (n. Diaconu), asistentă medicală, şi al lui Aristide Dobrescu, economist. După studii medii la liceele „Andrei Şaguna” şi Unirea din Braşov, a urmat Facultatea de Filologie a Universităţii din Bucureşti, secţia română–engleză, absolvită în 1988 cu o lucrare de diplomă cu titlul <span class="CharOverride-1">Postmodernismul – un model intern şi extern al schimbării</span>. A fost asistent asociat (1991–1992), asistent (1992–1998), lector (1998–2004) și conferențiar (2004–2008) la secţia de filologie a Facultăţii de Ştiinţe – ulterior Facultatea de Litere – a Universităţii Transilvania din Braşov. Din 2008 este profesor la Facultatea de Litere a Universităţii din Bucureşti. În 2000 a primit titlul de doctor în filologie cu teza <span class="CharOverride-1">Postmodernismul – o abordare teoretică din perspectiva unei definiţii plurale şi deschise a conceptului de „cultură burgheză”</span>. În 1998–1999 a fost director al Centrului pentru Formare Diplomatică şi Relaţii Internaţionale al Ministerului Afacerilor Externe și consilier al ministrului Afacerilor Externe, în 1999–2000 a fost membru în colectivul de redacţie al publicaţiei de opinie şi dezbatere culturală şi politică „Provincia” (Cluj-Napoca), iar în 1996–2004 a fost redactor-şef adjunct al periodicului de studii şi analize culturale „Interval” (Braşov). A debutat în revista „Dialog” din Iaşi, în 1985. A făcut parte din „Grupul literar de la Braşov”, împreună cu Simona Popescu, Andrei Bodiu şi Marius Oprea, alături de care a debutat editorial în volumul colectiv <span class="CharOverride-1">Pauză de respiraţie</span> (1991). A frecventat Cercul Literar 19 din Brașov, precum și, în București, Cenaclul de Luni și cenaclul Universitas. Mai colaborează la „Echinox”, „Contrapunct”, „România literară”, „Dilema”, „Vatra”, „Familia”, „Poesis”, „Euresis. Cahiers roumanis d’études littéraires”, „Observator cultural”, „Caietele Echinox” ş.a. În 1990–1991 a beneficiat de o bursă Herder la Viena, fiindu-i acordate şi alte burse: New Europe College (1995–1996, 2003–2004), Budapest Collegium (1996–1997), Fulbright (Chicago, 2002), Fundația Kulturfonds (2004), Ministerul Ştiinţei şi Culturii al landului Bavaria, în cadrul Künstlerhaus, Bamberg (2005–2006). A primit Premiul Asociaţiei Scriitorilor din Braşov (1991), Premiul ASPRO (1994), Premiul Editurii Univers (1998), Premiul Orașului Münster pentru Poezie Europeană (2009).</p>
			<p class="Heuristica-BASE">Cele câteva poeme incluse în <span class="CharOverride-1">Pauză de respiraţie</span> făceau deja vizibilă linia în care <span class="CharOverride-2">D.</span> avea să evolueze – un lirism viguros, de o largă respirație, unind descriptivismul cel mai sec, ironia amplă, experimentalismul neinhibat și supratema conceptuală. Într-un interviu din 2003 scriitorul vorbea despre „mașscriism”, cuvânt compus prin care identifica poetica grupului brașovean în care se formase. Pornirea polemică față de literatura antecesorilor (în special a șaizeciștilor, dar și a optzeciștilor, cu toată prețuirea arătată în eseuri față de scriitori ca Alexandru Mușina și Gheorghe Crăciun) este tot timpul activată, fie și în subtext, precum în poemul care deschide volumul <span class="CharOverride-1">Efebia </span>(1994), intitulat <span class="CharOverride-1">anii șaizeci au trecut</span>: „Noi stăm de vorbă în cofetărie/ Și bem cafea, și timpul nostru nu e/ Decât un biet produs artizanal,/ Un kitsch patent. Nu este timpul proaspăt/ De altădată”. Polemic este și un titlu ca <span class="CharOverride-1">Spălându-mi ciorapii</span> (1994). „Nimic din ceea ce era dat ca scontat poetic nu mai apare aici”, nota Marin Mincu în prezentarea volumului; „se poate vorbi de o a-poeticitate”. Este cultivat un realism trivial, dublat de o reflecție politică: din poezia pe mai multe voci <span class="CharOverride-1">nori singuratici pe fondul unui ger timpuriu</span> transpare trauma unei anchete, manifestată prin suspiciune și paranoia, în timp ce poemul <span class="CharOverride-1">spălându-mi ciorapii </span>este o miniepopee comic-fantastă, operațiunea banală numită în titlu căpătând apendice extrapolante ce valorifică succesiv narațiunea de aventuri, basmele arabe, biografism, meditații asupra timpului etc. Alt text,<span class="CharOverride-1"> o întâmplare neobișnuită</span>,<span class="CharOverride-1"> </span>oferă un coșmar eroicomic în stilul Bob Dylan.<span class="CharOverride-1"> </span>În <span class="CharOverride-1">Deadevă </span>(1998), experimentul său poetic cel mai decis, <span class="CharOverride-2">D.</span> oferă o primă încercare radicală de anexare a limbajul străzii intermediat de noile forme de socializare online (miRC etc.): „Desfund QVta adicaș/ vrea so, visez so. Apuc/ coada pompei, astancepe/ sămi dean/ redere. Desfund/ 1 laie./ Cnd:/ apăs 1 dată, apa/ țșneștenapoi/ printro găurică/ d sub robinet./ Bg tare, mă simt/ bărbat. Coada d lemn/ dn mâna mea st kiar IEU,/ d esență tare” (<span class="CharOverride-1">Dau pompe</span>). În <span class="CharOverride-1">Odă liberei întreprinderi</span> (2009) lirica devine manifest discursivă, cuprinzând pasaje de felul: „Tu, Mână Invizibilă, jucându-te pe claviatura-n/ Evantai a Percepțiilor, când dincoace,/ când dincolo de Intelect. Tu,-mbrățișând ca un/ Calmar gigantic-benevolent, cu toate/ tentaculele de-odată, Cașalotul acestei lumi”. Discursivul capătă amploare în <span class="CharOverride-1">Euromorphotikon</span> (2010), roman în versuri ale cărui elaborare conceptuală și virtuozitate tehnică nu au egal în poezia postcomunistă decât în <span class="CharOverride-1">Levantul </span>lui Mircea Cărtărescu. Intriga, tratată cu sarcasm swiftian și elaborată printr-un mixaj postmodern de discursuri, de genuri (între romanul politic și cel polițist) și de referințe, are ca obiect un flamboaiant Congres European al Dragostei Abundente ce ar urmări adoptarea unei Declaraţii Comune și construirea din trupurile participanților a unei instalații artistice numite Alegorii Vii a Europei ca Dragoste Abundentă. <span class="CharOverride-2">D.</span> a scris și romane propriu-zise. <span class="CharOverride-1">Balamuc sau Pionierii spațiului</span> (1994), <span class="CharOverride-1">Teză de doctorat</span> (2007) și <span class="CharOverride-1">Minoic</span> (2011) dublează nivelul unui realism caustic cu privire la moștenirea comunismului printr-un metarealism care trimite nu atât către subminarea primului realism, cât prin protezarea lui cu un aparat teoretic sofisticat. În <span class="CharOverride-1">Balamuc sau Pionierii spațiului</span> planul realist urmărește cu o focalizare în cheie mizerabilistă peripețiile unei familii din comunism care se confruntă cu perspectiva unui avort dorit, dar ilegal; în timp ce planul metarealist are o componentă SF turată ironic, inclusiv prin poanta finală (voiajul navei spațiale către destinație din nivelul science-fiction reprezintă de fapt călătoria spermatozoidului către uter din secvența realistă). În <span class="CharOverride-1">Minoic</span>, romanul cel mai bun al autorului, sunt jucate mai multe tipuri de miză. Miza cea mai mică ține de comic şi de şarjă, exploatând următoarele elemente: un român aterizat în Statele Unite, ilustrând motivul insului picat din lună; un număr ridicat de personaje-şablon; secvențe care amintesc de comediile universitare ale lui David Lodge; un păienjeniş conspiraționist tratat de sus de către un autor care, deşi îl inventează, ia peste picior maculatura de gen. Toate aceste date țin de parametrii romanului comic, ceea ce <span class="CharOverride-1">Minoic</span> şi este, până la un punct. O a doua miză, în termeni de importanță, ține de convenția romanului cu cheie, prezentând în travesti onomastic personaje precum Mircea Eliade, Ioan Petru Culianu sau Mihai Pacepa. Relația dintre Eliade și Culianu inspirase deja câțiva romancieri (Saul Bellow, Norman Manea ș.a.). La <span class="CharOverride-2">D.</span>, poate şi datorită acestei precedențe, distorsiunile introduse în enciclopedia reală sunt ceva mai elaborate și potențează efectul comic al romanului. O a treia miză ține de abordarea genului thriller şi are o calitate intertextuală şi metatextuală. Deşi toată recuzita de trimiteri ironice nu lipseşte, autorul nu neglijează partea de <span class="CharOverride-1">mystery</span>, mergând pe o combinație de thriller conspiraționist și de roman detectivistic. Conceptul este acela din primele două romane ale lui Umberto Eco, <span class="CharOverride-1">Numele trandafirului</span> şi <span class="CharOverride-1">Pendulul lui Foucault</span>, care sintetizează și în acelaşi timp parodiază literatura de gen. În fine, a patra miză şi cea mai importantă stă în transcenderea primelor trei mize – comerciale – într-un roman a cărui ofertă să nu fie epuizată de lectura rapidă în regim de divertisment. De altfel, în publicistică și eseuri, la fel ca Ion Manolescu, <span class="CharOverride-2">D.</span> a pledat pentru eliberarea de exclusivismul modelului estetic și aspirația către un concept mai larg de cultură, care să încorporeze valori sociopolitice într-un sens mai complex și mai adecvat vieții decât preeminența stilistic-metaforică (generația ’60 este un cal de bătaie permanent, după cum și generația ’80 este criticată pentru a nu fi se fi despărțit suficient de radical de conceptul de literatură de apartament); pentru un nou pact cu realitatea și pentru inventarea unui nou realism, mai cuprinzător. Alte teme din primele sale volume de eseuri,<span class="CharOverride-1"> Modernitatea ultimă</span> (1998) și <span class="CharOverride-1">Inamicul impersonal</span> (2001), țin de valorificarea științelor sociale în discutarea literaturii și de pledoaria pentru valori liberale în sens angloamerican, precum și de critica modelelor interbelice și a nucleelor de putere culturală paternalistă, trăind din codificarea și transmiterea „aurei” – ținte constante sunt grupul de la Păltiniș (Gabriel Liiceanu ș.a.).<span class="CharOverride-1"> </span>Lucrările academice ale lui <span class="CharOverride-2">D.</span> au aprofundat temele exprimate ficțional și publicistic. <span class="CharOverride-1">Semizei şi rentieri. Despre identitatea burgheziei moderne</span> (2001) este o investigație în istoria burgheziei, fiind rescrisă și dezvoltată ulterior în <span class="CharOverride-1">Revoluţia radială. O critică a conceptului de „postmodernism” dinspre înţelegerea plurală şi deschisă a culturii burgheze</span> (2008), construcția teoretică cea mai însemnată a autorului – o încercare de integrare a postmodernismului în istoria burgheziei. Monografia <span class="CharOverride-1">Mihai Eminescu. Imaginarul spaţiului privat/ Imaginarul spaţiului public</span> (2004), una dintre lucrările cele mai substanțiale dedicate scriitorului, pornește de la teza liberală a distingerii între spațiul public și cel privat; discutarea prozei fantastice eminesciene valorifică teze ale lui Ioan Petru Culianu. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Pauză de respiraţie</span> (în colaborare cu Andrei Bodiu, Marius Oprea și Simona Popescu), Bucureşti, 1991; <span class="CharOverride-1">Balamuc sau Pionierii spaţiului</span>, Bucureşti, 1994; <span class="CharOverride-1">Efebia</span>, Timişoara, 1994; <span class="CharOverride-1">Spălându-mi ciorapii</span>, Constanţa, 1994; <span class="CharOverride-1">Dragi tovarăşi sau Recviem pentru anii ’60</span>, Bucureşti, 1995; <span class="CharOverride-1">Modernitatea ultimă</span>, Bucureşti, 1998; <span class="CharOverride-1">Deadevă</span>, Piteşti, 1998; <span class="CharOverride-1">Inamicul impersonal</span>, Piteşti, 2001; <span class="CharOverride-1">Semizei şi rentieri. Despre identitatea burgheziei moderne</span>, Bucureşti, 2001; <span class="CharOverride-1">Mihai Eminescu. Imaginarul spaţiului privat/ Imaginarul spaţiului public</span>, Braşov, 2004; <span class="CharOverride-1">Teză de doctorat</span>, Iași, 2007; <span class="CharOverride-1">Revoluţia radială. O critică conceptului de „postmodernism” dinspre înţelegerea plurală şi deschisă a culturii burgheze</span>, Brașov, 2008;<span class="CharOverride-1"> Odă liberei întreprinderi</span>, București, 2009; <span class="CharOverride-1">Euromorphotikon</span>, București, 2010; <span class="CharOverride-1">Minoic</span>, Iași, 2011. <span class="CharOverride-2">Antologii: </span><span class="CharOverride-1">Junii ’03. Antologia tinerilor prozatori braşoveni</span>, pref. Andrei Bodiu, Braşov, 2003 (în colaborare cu Andrei Bodiu şi Alexandru Muşina).<span class="CharOverride-1"> </span></p>
			<p class="Heuristica___m_RPR"><span class="CharOverride-2">Repere bibliografice:</span> Eugen Simion, <span class="CharOverride-1">Promoţia ’90</span>, L, 1991, 6; Sanda Cordoş, <span class="CharOverride-1">Ritmul respiraţiei</span>, TR, 1991, 37; Ioana Pârvulescu, <span class="CharOverride-1">Un romancier promiţător</span>, RL, 1995, 6; Galaicu-Păun, <span class="CharOverride-1">Poezia</span>, <span class="CharOverride-1">192–195</span>; Bucur, <span class="CharOverride-1">Poeți optzeciști</span>, <span class="CharOverride-1">63–68</span>; Paul Cernat, [<span class="CharOverride-1">Caius Dobrescu</span>], OC, 2002, 102, 2005, 257; <span class="CharOverride-1">„Ceea ce contează pentru oamenii cu adevărat creativi este ceea ce vor realiza de aici încolo” </span>(interviu cu Caius Dobrescu), CF, 2003,1;<span class="CharOverride-1"> </span>Ciprian Şiulea, <span class="CharOverride-1">Noua lectură „politică”</span>, ALA, 2004, 715; Andrei Terian, <span class="CharOverride-1">„Politicile” imaginaţiei</span>, RL, 2005, 17; Boldea, <span class="CharOverride-1">Vârstele</span>,<span class="CharOverride-1"> 239–243</span>; Ştefan Borbély, [<span class="CharOverride-1">Caius Dobrescu</span>], OC, 2007, 376, APF, 2008, 3, CNT, 2011, 6, 7; Cistelecan, <span class="CharOverride-1">Diacritice</span>, I, <span class="CharOverride-1">252–259</span>; Mihăilescu, <span class="CharOverride-1">Lit. rom. postceaușism</span>, III, <span class="CharOverride-1">379–390</span>; Ileana Receanu, <span class="CharOverride-1">Cui i-e frică să-l citească pe Caius Dobrescu?</span>,<span class="CharOverride-1"> </span>CLT, 2009, 32; Raluca Dună, [<span class="CharOverride-1">Caius Dobrescu</span>], OC, 2010, 532, 2011, 579; Borbély, <span class="CharOverride-1">Existența</span>, <span class="CharOverride-1">142–145</span>;<span class="CharOverride-1"> </span>Mihai Iovănel, <span class="CharOverride-1">Conspicomicării</span>, CLT, 2011, 10; Soviany, <span class="CharOverride-1">Cinci decenii</span>, II, <span class="CharOverride-1">69–73<a id="_idTextAnchor000"></a></span>.&#9; <span class="CharOverride-6">M.I.</span></p>
			<p class="Heuristica-PRIMUL"><span class="titlu-12">DOBRESCU</span><span class="CharOverride-2">, Ioan</span> (26.I.1777, Bucureşti – 1830, Bucureşti), cronicar. Fiul al cojocarului Dobre, <span class="CharOverride-2">D.</span> s-a născut în mahalaua Batiştei. Învaţă meserie de la tatăl său, dar, ca om cu carte şi înzestrat cu glas frumos, face şi pe ţârcovnicul. După 1820 începe a se îndeletnici şi cu negoţul. Acum iscăleşte Ioan Dobrescu, dar mai înainte vreme, prin 1811–1812, îşi zicea „Ioan ţercovnic sin Dobre cojocar” sau „Ioan dascăl”, iar în timpul ocupaţiei ruseşti Ioan Dobrevici (1813).</p>
			<p class="Heuristica-BASE">Cronica lui <span class="CharOverride-2">D.</span>, cuprinzând însemnări personale, acoperă perioada dintre 1802 şi 1830, în Ţara Românească. Sincer şi nu lipsit de pătrundere, meşteşugarul e un martor onest, chiar dacă sensul unor evenimente îi scapă, iar alteori tălmăceşte faptele în stil mistic. Foarte curios de tot ce se petrece nu doar în ţară, ci şi în afara ei, el consemnează felurite ştiri privitoare la nefericita campanie rusească a lui „Napoleon Bunăparte” (numit şi „Reaparte”), la politica europeană şi la aceea a Imperiului Otoman, veşti despre lupta de eliberare a grecilor. Abuzurile şi jafurile turceşti pe pământ românesc îl umplu de amărăciune şi de indignare. Pe boieri nu-i are la inimă, îi compătimeşte însă pe ţărani, exploataţi crunt sub domnia rapacelui Ioan Gheorghe Caragea. Dacă îl bucură faptul că s-au pus bazele învăţământului superior, în schimb teatrul („capiştea dumnezeilor elineşti”) îi apare lui, suflet evlavios, ca o ispită păcătoasă; tot aşa, unele apucături ale femeilor, portul franţuzesc, obiceiurile noi sunt năravuri rele, oploşite acolo unde nu mai există smerenie. În felul lui, <span class="CharOverride-2">D. </span>e un moralist, presărându-şi însemnările cu „învăţături”, aşa cum face, pentru fiul său, în <span class="CharOverride-1">Cuvânt pentru fiul Toma</span>. Cutremurat de atâta necredinţă câtă dospeşte în juru-i, el vede în orice cataclism sau dezastru semne ale mâniei cereşti. Violenţă, cruzime, jafuri, omoruri îngrozitoare, războaie peste războaie, secetă şi foamete, incendii şi revărsări de ape, cutremure, epidemii, stele cu coadă şi alte grozăvii alcătuiesc, sub pana lui, un tablou sumbru, apocaliptic. Cronicarul e un terifiat, cu nervii mereu încordaţi, suspicios, neliniştit, cu o veşnică frică de ce va fi. Adeseori ingenuu în comentariul său, posedă un talent înnăscut de povestitor. Ceea ce scrie are viaţă, prospeţime. Îndemânatic la desen, îşi ornamentează manuscrisul cu portrete, chenare, miniaturi în culori. Nici boier, nici cărturar de curte, ca înaintaşii, <span class="CharOverride-2">D.</span> trage cortina peste o veche tradiţie literară, aceea a cronicarilor. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Cronica meşteşugarului Ioan Dobrescu (1802–1830)</span>, publ. Ilie Corfus, „Studii şi articole de istorie”, 1966, <span class="CharOverride-1">320–398.</span></p>
			<p class="Heuristica___m_RPR"><span class="CharOverride-2">Repere bibliografice: </span><span class="CharOverride-1">Ist. lit.</span>, II, <span class="CharOverride-1">144–143</span>; George Muntean, <span class="CharOverride-1">Cercetări literare</span>, Bucureşti, 1969, <span class="CharOverride-1">132–139</span>; <span class="CharOverride-1">Dicţ. lit. 1900, 287–288</span>; Adrian Majuru, <span class="CharOverride-1">Confesiuni despre o lume în schimbare</span>, ALA, 2005, 756.&#9;<span class="CharOverride-1"> </span><span class="Semnatura">F.F.</span></p>
			<p class="Heuristica-PRIMUL"><span class="titlu-12">DOBRESCU</span><span class="CharOverride-2">, Marius</span> (23.1V.1951, Brăila), prozator, publicist, traducător. Este fiul Ștefaniei Ionelia Dobrescu (n. Dobrinescu), contabilă, și al lui Victor Dobrescu, revizor contabil. Frecventează Liceul „Nicolae Iorga” din Brăila (1966–1970), urmează un an la Facultatea de Istorie a Universității din București, optând apoi pentru studiul limbii albaneze la Facultatea de Litere a Universității din Tirana (1971–1975), unde îl are profesor și pe Ismail Kadare, cu care va păstra relații de prietenie. Întors în țară, va fi bibliotecar (1975–1990) la Biblioteca Centrală de Stat, devenită Biblioteca Națională a României în 1990, an în care este numit director general-adjunct, funcționând în această calitate până în 1997. În 1997–1998 este director la Direcția de Control a Oficiului Român pentru Drepturi de Autor, la care va mai reveni și în 2009–2011, în calitate de consilier superior. Intră în gazetărie, ca șef de departament la „Informația de prânz” (1998–2000), continuând la „Tribuna învățământului” (2000–2001) în funcția de director executiv, apoi e redactor la ziarul „Ora” (2001–2002) și redactor-șef la revista „Universul pădurii” (2002–2004). Numit șef al Cabinetului primarului de la sectorul 4 al Capitalei (2004–2007), va mai fi consilier superior la Agenția Națională pentru Consultanță Agricolă (2007–2009), iar din 2011 lucrează la Asociația Liga Albanezilor din România, unde este redactor-șef al publicației „Miku i shqiptari”, printre ai cărei fondatori (2001) se numără. Debutează la „Revista muzeelor și monumentelor istorice” în 1978, iar editorial în 1983 cu versiunea în românește a volumului <span class="CharOverride-1">Cronică în piatră</span> de Ismail Kadare. Colaborează cu traduceri și articole despre scriitori albanezi la „România literară”, „Luceafărul”, „Cronica”, „Ramuri”, „Contemporanul”, „Adevărul literar și artistic”, „Lettre internationale”, „Observator cultural” ș.a., la publicații din Albania, printre care „Koha jone”, „Panorama”, „55”, „Bota sot”, „Shekulli”, relatând despre cultura albaneză din România, precum și la ziarul „Dielli” al comunității albaneze din SUA. A fost distins cu Premiul Asociației Scriitorilor din București (2003), Premiul „Penda e Argjendtë” (Tirana, 2006), Premiul „Pena e Arte” al Societății Scriitorilor Albano-americani (2010), iar în 2012 cu „Medalja e Mirenjohjes”,<a id="_idTextAnchor001"></a> oferită de președintele Albaniei.</p>
			<p class="Heuristica-BASE">Specializat în albaneză, <span class="CharOverride-2">D. </span>se dedică îndeosebi actului de tălmăcire a acestei literaturi cvasinecunoscute la noi, încredințat că merită a fi promovată. Pe un loc privilegiat situează creația lui Ismail Kadare, prozator reprezentativ din a doua jumătate a secolului trecut și de la începutul veacului nostru, cunoscător profund al realităților dure ale țării sale, al istoriei și tradițiilor specifice și al firii populare (de pildă, respectarea <span class="CharOverride-1">kanun-</span>ului, legea nescrisă a răzbunării, ca în romanul <span class="CharOverride-1">Cronică în piatră </span>sau în povestirile din volumul <span class="CharOverride-1">Florile înghețate din martie</span>), reconstituite într-o atmosferă memorabilă. Punând pe prim-plan povestirea, narațiunile lui Kadare intersectează palierele acțiunii, cu treceri numeroase din trecut în prezent, stăpânind perfect tehnica punctului de vedere al personajelor. Dincolo de realism, unele se constituie ca mari creații parabolico-alegorice ale sistemului totalitar sau ale Babelului balcanic (<span class="CharOverride-1">Generalul armatei moarte</span>,<span class="CharOverride-1"> Anul negru</span>,<span class="CharOverride-1"> Vremea nebuniei</span>,<span class="CharOverride-1"> Palatul Viselor</span>). Fructuoasa colaborare dintre prozator și cel care i-a transpus peste douăzeci de cărți se bazează pe adânci afinități elective, Kadare recunoscând în acesta<span class="CharOverride-2"> </span>pe unul din cei mai fideli și mai buni traducători ai săi. La rândul său, pe <span class="CharOverride-2">D. </span>îl fascinează „traducerea ca muncă de creație”, un principiu de la care nu se abate fiind acela de a face ca „textul străin să pară că e scris în limba română”. La fel a procedat și cu alți prozatori albanezi contemporani, printre care Teodor Laço, Fahri Balliu ori Arbër Ahmetaj sau cu poeți cuprinși în antologia bilingvă <span class="CharOverride-1">Misterul rugăciunilor – Misteri i lutjeve </span>(2012)<span class="CharOverride-1">. </span><span class="CharOverride-2">D.</span> mai scris proză pentru adolescenți (<span class="CharOverride-1">Întâlnirea de la plopul ars</span>), precum și texte publicistice (interviuri, reportaje, articole), prioritar cu tematică albaneză, construind o punte de legătură și înțelegere cu spațiul balcanic.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Întâlnirea de la plopul ars</span>, București, 1986; <span class="CharOverride-1">Comoara lui Mitana</span>, București, 2005; <span class="CharOverride-1">Timp de viață,</span> <span class="CharOverride-1">timp de moarte. Studii, interviuri și reportaje cu și despre Ismail Kadare</span>, București, 2006; <span class="CharOverride-1">Momente din istoria Albaniei</span>, București, 2011. <span class="CharOverride-2">Antologii:</span> <span class="CharOverride-1">Drumul speranței. O cronică a comunității albaneze din România, povestită</span> <span class="CharOverride-1">de ea însăși</span>, ed. 3, București, 2009. <span class="CharOverride-2">Traduceri:</span> Ismail Kadare, <span class="CharOverride-1">Cronică în piatră</span>, București, 1983, <span class="CharOverride-1">Cetatea</span>, pref. trad., București, 1987, <span class="CharOverride-1">O capitală în noiembrie</span>, București, 1989, <span class="CharOverride-1">Aprilie spulberat</span>, pref. trad., București, 1990, <span class="CharOverride-1">Dosarul H. Monstrul</span>, pref. trad., București, 1999, <span class="CharOverride-1">Slujbașul de la Palatul Viselor</span>, Iași, 2000; ed. (<span class="CharOverride-1">Palatul Viselor</span>), București, 2007, <span class="CharOverride-1">Generalul armatei moarte</span>, postfața trad., Iași, 2002, <span class="CharOverride-1">Florile înghețate din martie</span>, postfața trad., Iași, 2003, <span class="CharOverride-1">Piramida</span>, postfața trad., Iași, 2003, <span class="CharOverride-1">Fiica lui</span> <span class="CharOverride-1">Agamemnon. Succesorul</span>, postfața trad., Iași, 2005, <span class="CharOverride-1">Anul negru</span>, postfața trad., Iași, 2006, <span class="CharOverride-1">Umbra</span>, Bucureşti, 2008, <span class="CharOverride-1">Amurgul zeilor stepei</span>, București, 2009, <span class="CharOverride-1">Mesagerii ploii</span>, București, 2010, <span class="CharOverride-1">Accidentul</span>, București, 2011, <span class="CharOverride-1">Cronică în piatră. Vremea nebuniei</span>, București, 2012, <span class="CharOverride-1">Spiritus</span>, București, 2012; Teodor Laço, <span class="CharOverride-1">Anul tristeții</span>, București, 1997; Emir Nika, <span class="CharOverride-1">Nori reci – Re të ftohta</span>, ed. bilingvă, București 2008; Ramij Gijni, <span class="CharOverride-1">Patria de zăpadă</span>, București, 2009; Fahri Balliu, <span class="CharOverride-1">Panteonul negru</span>, București, 2009, <span class="CharOverride-1">Arhitectul</span>, București, 2010; Arbër Ahmetaj, <span class="CharOverride-1">Riva H.</span>, București, 2011; <span class="CharOverride-1">Misterul rugăciunilor – Misteri i lutjeve. O antologie a poeziei albaneze de azi</span>, ed. bilingvă, îngr. trad., București, 2012.</p>
			<p class="Heuristica___m_RPR"><span class="CharOverride-2">Repere bibliografice:</span> Grete Tartler, <span class="CharOverride-1">Caută altceva, omule...</span>, RL, 2002, 31; Bogdan Crețu, <span class="CharOverride-1">O distopie a totalitarismului</span>, ALA, 2002, 638; Vasile, <span class="CharOverride-1">Lumea</span>, <span class="CharOverride-1">169–173</span>; Rodica Grigore, <span class="CharOverride-1">Lecturi în labirint</span>, Cluj-Napoca, 2007, <span class="CharOverride-1">172–175</span>; Silvia Dumitrache, <span class="CharOverride-1">Oniricul înregimentat</span>, OC, 2008, 180; Elisabeta Lăsconi, <span class="CharOverride-1">Antiutopii... Autobiografii...</span>, VR, 2010, 3–4; Maria Alexe, <span class="CharOverride-1">Trecutul prin lupa prezentului</span>, LCF, 2010, 24; Ruxandra Cesereanu, <span class="CharOverride-1">Bizanterii în proza străină</span>, VTRA, 2010, 10–11; Geo Vasile, <span class="CharOverride-1">Europa în cincizeci de romane</span>, Iași, 2010, <span class="CharOverride-1">165–170</span>; Rodica Grigore, <span class="CharOverride-1">Iubiri și accidente</span>, VR, 2012, 5–6; Marius Chelaru, <span class="CharOverride-1">„Generalul armatei moarte”</span>, CL, 2012, 6. &#9; <span class="Semnatura">G.Dn.</span></p>
			<p class="Heuristica-PRIMUL"><span class="titlu-12">DOBRIAN</span><span class="CharOverride-2">, Vasile</span> (2.IX.1912, Rod, j. Sibiu – 29.IV.1999, Bucureşti), poet, prozator. Este fiul Anei (n. Aldea) şi al lui Nicolae Dobrian, ţăran, a cărui familie se mută în Bucureşti. După câteva clase de liceu la Sibiu, <span class="CharOverride-2">D. </span>intră în „şcoala vieţii” ca băiat de prăvălie, tipograf, electrician, funcţionar. Reuşeşte totuşi să urmeze şi cursurile Academiei de Arte Frumoase din Bucureşti, pe care le-a absolvit în 1934. S-a profilat apoi pe grafică şi gravură, expunând în diferite saloane sau publicând desene în „Şantier”, unde în 1934 debutează şi cu versuri, toate cu un pronunţat caracter de militantism social, şi în „Cuvântul liber”.<a id="_idTextAnchor002"></a> Împreună cu Aurel Mărculescu fondează Grupul Grafic (1940–1947). Sporadic, mai colaborează la „Lumea românească”, „Raza literară”, „Revista literară”, „Drum”, „Viaţa literară”, „unu”, „Litoral” ş.a., fiind în principal preocupat de editarea unor albume de gravură: <span class="CharOverride-1">Domino</span> (1936), <span class="CharOverride-1">Patimi omenești </span>(1937)<span class="CharOverride-1"> Instantanee din viaţa oraşului</span> (1938), <span class="CharOverride-1">Patimi omeneşti</span> (1939), <span class="CharOverride-1">Ciclul morţii</span> (1942), <span class="CharOverride-1">Drumul unei vieţi</span> (1946). Între 1949 şi 1956, la Iaşi, a fost profesor și director de studii la Institutul de Arte Plastice. A ilustrat cărţi de G. Bacovia, Tudor Arghezi, Zaharia Stancu, Ştefan Baciu. Influenţat iniţial de expresionism, a lucrat într-o tehnică modernă, caracterizată prin fantezie şi inventivitate, fapt care i-a adus numeroase premii şi invitaţii la expoziţii în mai multe ţări europene şi latino-americane. În 1975 a înfiinţat în satul natal Colecţia de Artă Contemporană „Vasile Dobrian”. A fost distins cu Premiul G.E. Palade (1936), Premiul Ministerului Artelor (1943, 1946), cu titlul Artist Emerit al RPR și cu Ordinul Meritul Cultural.</p>
			<p class="Heuristica-BASE">Primele plachete de versuri ale lui <span class="CharOverride-2">D. </span>– <span class="CharOverride-1">Steaua inimii</span> (1939), <span class="CharOverride-1">Umbra unei melancolii</span> (1946), <span class="CharOverride-1">Alfabetul sângelui </span>(1946), <span class="CharOverride-1">Jocuri în filigran </span>(1947) – corespund în general orientării avangardiste a grupării de la „unu”, în editura căreia au şi apărut câteva dintre cărţile sale,<span class="CharOverride-2"> </span>marcate în special de tehnicile suprarealiste. Cuvintele cheie ale acestei poezii sunt „mirific”, „reverie”, „somn”, „imponderabil”, creând o atmosferă de dematerializare şi fluidizare a percepţiilor şi trăirilor, topite într-un imagism frenetic, aleator şi nebulos. Acest tratament oarecum experimental al stării lirice este continuat peste ani la alt nivel expresiv în <span class="CharOverride-1">Un anumit anotimp</span> (1977), unde apar şi unele reflexe filosofice, de nuanţă existenţialistă. Cum pentru poet viaţa este o călătorie onirică sub semnul veşnicei enigme a genezei, traversând un spaţiu lipsit de repere, călătorie sfârşită cu „un naufragiu” „în toamnă şi ceaţă”, iar „sensul poetic” „deformează cuvintele până la sânge”, textele au şi ele o formă incoerentă şi ludică. Aglomerări de enunţuri şi imagini, uneori foarte îndepărtate ca sens, efect etc., par expresia unei viziuni globale a diversităţii haotice a lumii. Puţin diferit, cu o opţiune stilistică ceva mai apropiată de modul obişnuit de a scrie poezie, este volumul <span class="CharOverride-1">Crepuscul intim</span> (1969), în care amintirea iubitei pare să fie resortul asamblării cuvintelor, generatorul de tensiune lirică. Puterea şi persistenţa dragostei sunt sugerate de avalanşe de imagini care au darul să perpetueze „prezenţa cotidiană” a celei plecate. Contururile se destramă, linia dintre material şi imaterial dispărând. Întrucât „cuvintele izbucnesc/ din arterele deschise/ cu viteza meteorilor”, se naşte o poezie în versuri albe, în respirări lungi, nemodulate, care dau senzaţia de copleşire şi transă sau revelează alte ipostaze ale eului care, „în tăcerea de bronz”, încearcă sentimentul golirii de propria existenţă şi călătoreşte, fără amintiri şi regrete, spre depărtările lumii de vis. O oarecare preferinţă pentru rostirea transparentă, simplă se observă în <span class="CharOverride-1">Arhipelag</span> (1989), în tentativa de poetizare a cotidianului. Dar psihologia senectuţii este tot mai des acaparată de reprezentări ale morţii. Din 1994<span class="CharOverride-2"> D.</span> editează revista „Insula”, în care îşi publică versurile noi, tipărind apoi, în colecţia care însoţeşte acest periodic, plachetele <span class="CharOverride-1">Horoscop</span> (1995), <span class="CharOverride-1">Sculptorul cu disc de aur</span> (1995), <span class="CharOverride-1">Adevărul şi numai adevărul</span> (1996), <span class="CharOverride-1">Destin</span> (1996). Scriind şi proză, <span class="CharOverride-2">D. </span>include în volumul <span class="CharOverride-1">Personagii secrete în trecutul imediat</span> (1947) un fel de fiziologii caricaturale, în manieră absurd-fantastică, în care se recunoaşte „logica” narativă urmuziană. Mai toate personajele au preocupări ridicole sau bizare şi par nişte marionete animate de un iluzionist. Unul, „expert” în ticuri, este declarat „doctor honoris causa al mai multor facultăţi mintale” și iese din când în când „din străfundurile existenţei sale misterioase”, iar în final îşi strânge iluziile împrăştiate şi dispare (<span class="CharOverride-1">Doctorul Lynx</span>); un detectiv, „ajungând foarte departe cu imaginaţia”, trece dintr-un capitol în altul ca dintr-o încăpere în alta, până ce părăseşte povestirea, „lăsând în urmă un val enorm de fum care îi acoperi complet existenţa” (<span class="CharOverride-1">Intermezzo detectiv</span>). „Portretele” lui <span class="CharOverride-2">D.</span> sunt încercări de a destructura o realitate ce părea solidă şi motivată, pentru a-i arăta lipsa de noimă. Concomitent, se operează demontarea şi ridiculizarea mecanismelor narative consacrate, discursul aparent logic fiind subminat prin combinaţii aleatorii, absurde sau insolite, prin trucuri verbale, conform programului de frondă socială şi estetică al avangardei interbelice. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Steaua inimii</span>, Bucureşti, 1939; <span class="CharOverride-1">Umbra unei melancolii</span>, Bucureşti, 1946; <span class="CharOverride-1">Alfabetul sângelui</span>,<span class="CharOverride-1"> </span>Bucureşti, 1946; <span class="CharOverride-1">Jocuri în filigran</span>, Bucureşti, 1947; <span class="CharOverride-1">Personagii secrete în trecutul imediat</span>,<span class="CharOverride-1"> </span>Bucureşti, 1947; <span class="CharOverride-1">Crepuscul intim</span>,<span class="CharOverride-1"> </span>Bucureşti, 1969; <span class="CharOverride-1">Un anumit anotimp</span>, Bucureşti, 1977; <span class="CharOverride-1">Arhipelag</span>,<span class="CharOverride-1"> </span>Bucureşti, 1989; <span class="CharOverride-1">Horoscop</span>, Bucureşti, 1995;<span class="CharOverride-1"> Sculptorul cu disc de aur</span>, Bucureşti, 1995; <span class="CharOverride-1">Adevărul şi numai adevărul</span>, Bucureşti, 1996; <span class="CharOverride-1">Destin</span>, Bucureşti, 1996; <span class="CharOverride-1">Gestul mâinii şi al memoriei</span>, Bucureşti, 1998; <span class="CharOverride-1">LUI. Monografii și prozopoeme</span>, îngr. și pref. Emil Manu, postfață Mădălina Barangă, Bucureşti, 2002.</p>
			<p class="Heuristica___m_RPR"><span class="CharOverride-2">Repere bibliografice:</span> V. Beneş, <span class="CharOverride-1">Studiu critic</span>, în Vasile Dobrian, <span class="CharOverride-1">Ciclul morţii</span> <span class="CharOverride-1">(gravuri)</span>, Bucureşti, 1942; N. Argintescu-Amza, <span class="CharOverride-1">Dobrian, un poet al gravurii</span>, Bucureşti, 1943; Marina Vanci, <span class="CharOverride-1">Vasile Dobrian</span>, Bucureşti, 1968; <span class="CharOverride-1">Vasile Dobrian</span>, ALR, <span class="CharOverride-1">231–236</span>; <span class="CharOverride-1">Colecţia de Artă Contemporană „Vasile Dobrian”</span>, Bucureşti, 1975; Ion Pop, <span class="CharOverride-1">Anotimpurile poeziei</span>, RL, 1982, 44; Ion Pop, <span class="CharOverride-1">Miza simplităţii</span>, F, 1990, 4–5; <span class="CharOverride-1">Dicţ. scriit. rom.</span>,<span class="CharOverride-1"> </span>II, <span class="CharOverride-1">106–107</span>; Emil Manu, <span class="CharOverride-1">Gravorul-poet Vasile Dobrian (1912–1998)</span>, ALA, 2002, 644; Emil Manu, <span class="CharOverride-1">Poezie şi gravură</span>, LCF, 2002, 51–52; Dan Grigorescu, <span class="CharOverride-1">Dicționarul avangardelor</span>, ed. 2, București, 2005, <span class="CharOverride-1">193</span>; Pavel Șușară, <span class="CharOverride-1">Memoriile și memoria pictorului</span>, RL, 2008, 7. &#9; <span class="Semnatura">C.T.</span></p>
			<p class="Heuristica-PRIMUL"><span class="titlu-12">DOBRIDOR</span><span class="CharOverride-2">, Ilariu </span>(pseudonim al lui Constantin Iliescu Cioroianu; 31.X.1908, Dobridor, j. Dolj – 1968, Bucureşti), poet, eseist. Este fiul Mariei şi al lui Florea Cioroianu, ţărani din Dolj. Cu o bursă a urmat, după şcoala primară din satul natal, Liceul „Fraţii Buzeşti”din Craiova şi a absolvit Facultatea de Litere şi Filosofie a Universităţii din Bucureşti, unde a fost apreciat de Nicolae Cartojan, în timp ce el era fascinat de cursurile lui Nae Ionescu. Va fi ziarist (după ce debutase ca poet în „Ramuri” din 1928), scriind în „Bilete de papagal”, „Orizonturi noi”, „Reporter”, „Excelsior”, „Herald” şi „Datina”, sub semnătura Ilariu Dobridor, dar şi Ilie Constantin, N.D. Tomcea. Mai colaborează la „Curentul”, „Facla”, „Gândirea”, „Secolul”, „Floarea de foc”, „Azi”, „Viaţa românească”, „Convorbiri literare”, „Conştiinţa naţională”, „Revista Fundaţiilor Regale”, „Sfarmă-Piatră”, „Gând românesc”, „Gazeta”, „Familia”, „Universul literar”, „Porunca vremii”, „Tribuna” ş.a. A fost redactor la „Dreptatea” (1934–1936), „Flamura verde” (1936) şi „Poporul” (1943) şi director la „Presa” (1939). În 1941 se afla pe front, soldat şi reporter de război. Pentru atitudinea sa de dreapta, în 1945 este exclus din presă. A fost arestat în 1954 şi a făcut zece ani de temniţă la Craiova, Jilava şi Aiud. După eliberare a avut o slujbă măruntă; în localuri ţinea înflăcărate discursuri anticomuniste. În ianuarie 1968 a fost găsit mort, după ce fusese bătut și încuiat cu lacătul pe dinafară în mansarda în care locuia.</p>
			<p class="Heuristica-BASE">Eseist susţinut de bogate lecturi în domeniul filosofiei şi caracterizat prin agresivitate polemică, <span class="CharOverride-2">D. </span>analizează în <span class="CharOverride-1">Decăderea dogmelor</span>, din care a apărut doar primul volum, <span class="CharOverride-1">Cum au dizolvat evreii cultura europeană</span> (1941, cu o versiune germană în acelaşi an), ceea ce el numea distrugerea armăturii spiritualităţii europene, a idealurilor, certitudinilor, adevărurilor moştenite şi sintetizate din tradiţia culturală greco-romană, prin valorile de ev crepuscular impuse de gânditori de origine iudaică. Bisexualitatea (studiată de Otto Weininger), intuiţia (bază a bergsonismului), libidoul freudian, viziunea instabilă asupra spaţiului din teoria einsteiniană a relativităţii, materialismul lui Karl Marx îi apar ca exacerbări ale forţelor obscure din om, sfidând spiritul (şi creştinismul). <span class="CharOverride-2">D.</span> a denunţat forme ale falsului în literatură şi a negat, cu vădită orbire, în pamfletele strânse în volumul <span class="CharOverride-1">Organizarea minciunii</span> (I, 1937), tot ce nu „ţâşnea elementar” din realităţile noastre – scrisul lui Emil Cioran, Mircea Eliade, Eugen Ionescu, Mircea Vulcănescu. Năzuind să dea „stihuri noi cu sensuri de filosofie” –<span class="CharOverride-1">Versuri</span> (1934), <span class="CharOverride-1">Vocile singurătăţii</span> (1937) –, <span class="CharOverride-2">D.</span> este în poezie fie un cugetător cam naiv şi prozaic pe motivul trecerii şi fragilităţii omeneşti (<span class="CharOverride-1">Panta rei</span>, <span class="CharOverride-1">Zădărnicie</span>, <span class="CharOverride-1">Ceasornicele</span>), fie un erotic sedus de contrastul dintre bărbatul dedicat ţelurilor şi chemărilor abstracte şi femeia cu tipar „ca un ghimp” (<span class="CharOverride-1">Reînviere, Depărtare, Dionisiacă</span>), totdeauna însă cu imagini şi înțelesuri culese din lirica lui Tudor Arghezi, pentru care a nutrit o constantă preţuire. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Versuri</span>, Craiova, 1934; <span class="CharOverride-1">Problema tineretului,</span> Bucureşti, 1936; <span class="CharOverride-1">Vocile singurătăţii</span>, Bucureşti, 1937; <span class="CharOverride-1">Organizarea minciunii</span>, I, Bucureşti, 1937; <span class="CharOverride-1">Decăderea dogmelor</span>, vol. I: <span class="CharOverride-1">Cum au dizolvat evreii cultura europeană</span>, Bucureşti, 1941; ed. introd. Răzvan Codrescu, Alba Iulia–Paris, 1999; <span class="CharOverride-1">Oameni ridicaţi din ţărănime</span>, Bucureşti, 1944.</p>
			<p class="Heuristica___m_RPR"><span class="CharOverride-2">Repere bibliografice: </span>Papadima, <span class="CharOverride-1">Creatorii</span>, <span class="CharOverride-1">531–537</span>;<span class="CharOverride-1"> </span>Streinu, <span class="CharOverride-1">Pagini</span>, V, <span class="CharOverride-1">133–135</span>; Călinescu, <span class="CharOverride-1">Opere</span>, III, <span class="CharOverride-1">607–612</span>; Petru Comarnescu, <span class="CharOverride-1">Jurnal</span>. <span class="CharOverride-1">1931–1937</span>,<span class="CharOverride-1"> </span>pref. Victor Durnea, Iaşi, 1994, <span class="CharOverride-1">134–135</span>; <span class="CharOverride-1">Dicţ. scriit. rom.</span>, II, <span class="CharOverride-1">107–108</span>; <span class="CharOverride-1">Ilariu Dobridor</span>, DCS, <span class="CharOverride-1">148–149</span>; Firan, <span class="CharOverride-1">Profiluri</span>, II, <span class="CharOverride-1">387–388. &#9; </span><span class="Semnatura">S.C. </span></p>
			<p class="Heuristica-PRIMUL"><span class="titlu-12">DOBRIȘAN</span><span class="CharOverride-2">, Nicolae</span> (17.IV.1938, Nemoiu, j. Vâlcea), arabist, traducător. Este fiul Sevastiței (n. Tarbalescu) și al lui Gheorghe Dobrișan, agricultori. Urmează şcoala generală în comuna natală, apoi Școala Pedagogică din Râmnicu Vâlcea (1951–1955), după absolvirea căreia va fi învăţător la Crețeni (județul Vâlcea). Între 1958 și 1963 frecventează Facultatea de Filologie a Universității din București, secția arabă–română, tot aici susținându-și doctoratul în 1982, sub îndrumarea lui Al. Graur. Cadru didactic din 1963 la Catedra de limbi și literaturi orientale a facultăţii pe care o frecventase, va parcurge toate treptele universitare, până la cea de profesor (1997), funcționând până în 2008; în paralel este profesor asociat la Facultatea de Limbi și Literaturi Străine a Universității „Spiru Haret” (1992–2000). Își continuă activitatea didactică la Universitatea Creștină „Dimitrie Cantemir” din Bucureşti. Va edita, singur sau în colaborare, cursuri de limbă și literatură arabă (<span class="CharOverride-1">Limba arabă</span> <span class="CharOverride-1">contemporană</span>, 1975, <span class="CharOverride-1">Lexicologia arabă</span>, 1984, <span class="CharOverride-1">Compendiu de dialectologie arabă</span>, 2012, ultimul în colaborare cu Roxana Mareș), dicționare bilingve (arab–român) precum și ghiduri de conversație și antologii de uz didactic. Debutează editorial în 1969 cu versiunea română a romanului <span class="CharOverride-1">Zilele </span>de scriitorul egiptean Taha Husein. Colaborează cu articole, traduceri, cronici, comentarii, interviuri cu mari scriitori arabi contemporani la „România literară”, „Luceafărul”, „Secolul 20” și la publicații literare străine cu articole despre literatura și cultura română. De asemenea, semnează studii în „Analele Universității București”, „Romano–Arabica”, „Revista Academiei de Limba Arabă din Cairo”, în revista „ALECSO” din Tunis (corespondent arab al publicațiilor UNESCO) ș.a. Este prezent la congrese internaționale de arabistică și în volume colective cu studii privind lexicologia arabă, dar și aspecte ale contactelor culturale dintre țările române și spațiul oriental. În 1996 devine membru corespondent al Academiei de Limbă Arabă din Cairo, iar în 2002 al Academiei Siriene de Științe. A fost distins cu Premiul Asociației Scriitorilor din București pentru <span class="CharOverride-1">Antologia poeziei arabe clasice</span> (I–II, 1982, în colaborare cu Grete Tartler) și cu Medalia emisă cu ocazia Jubileului de Diamant al Academiei de Limbă Arabă din Cairo (2007). </p>
			<p class="Heuristica-BASE">Activitatea de traducător a lui <span class="CharOverride-2">D.</span> nu poate fi desprinsă, ca și în cazul altor universitari, de aceea a filologului care are de recuperat spații importante pentru limba-țintă, mai cu seamă când e vorba de literaturi prea puțin cunoscute. În acest sens, defrișarea unor genuri se impune stringent, în scopul introducerii avizate a cititorului într-o arie culturală cvasiexotică. Efortul necesar unor întreprinderi precum <span class="CharOverride-1">Antologia nuvelei arabe</span> (I–II, 1980), <span class="CharOverride-1">Antologia poeziei arabe clasice</span>, <span class="CharOverride-1">Antologia basmului arab</span> (I–II, 1990) sau <span class="CharOverride-1">Antologie de proverbe,</span> <span class="CharOverride-1">maxime și aforisme arabe</span> (1976) constă nu numai în selectarea unui vast material din toate teritoriile arabe și din toate epocile (de pildă, pentru lirică au fost investigate perioadele preislamică, omeyyadă, abbasidă și andalusiană, genurile și formele de poezie specifică, structura versificației, inventarul canoanelor și al codificărilor exemplare în poetica medievală), ci și în transpunerea adecvată a textelor antologate, în realizarea de prezentări cuprinzătoare ale autorilor și de comentarii sugestive în aparatul critic și filologic. În egală măsură, unul din meritele lui <span class="CharOverride-2">D.</span> este acela de a fi intuit, înainte de a i se fi acordat Premiul Nobel (în 1988), însemnătatea unui prozator egiptean precum Naghib Mahfuz – „un clasic al romanului” prin complexitatea abordărilor și unul din cei mai de seamă stiliști ai prozei contemporane arabe – și de a-i tălmăci mare parte din bogata sa operă: în 1984–1988 trilogia despre Cairo, ale cărei volume poartă numele unor străzi, cea mai reprezentativă creație a sa, apreciată atât în spațiul arab, cât și în cel european pentru fresca socială și umană și individualizarea puternică a personajelor, pentru măiestria revelării sugestive a stărilor sufletești și a atmosferei tradiționale a vieții de familie pe parcursul a trei generații, imprimând un caracter dramatic și cinematografic narațiunii; de asemenea, o selecție din nuvelistica scriitorului, iar în 2009, după apariția în librăriile egiptene în 2007, și romanul filosofico-religios <span class="CharOverride-1">Băieții de pe strada noastră</span>, interzis aproape o jumătate de secol, cu motivația de blasfemie. Între preocupările lui <span class="CharOverride-2">D.</span> sunt de menționat și transpunerile din alți prozatori contemporani arabi, precum și disponibilitatea pentru inițierea continuă asupra acestui spațiu specific al culturii mondiale.</p>
			<p class="Heuristica___mici"><span class="CharOverride-2">Traduceri:</span> Taha Husein, <span class="CharOverride-1">Zilele</span>, îngr. și pref. trad., București, 1969; Naghib Mahfuz, <span class="CharOverride-1">Prepelițele și toamna</span>, îngr. și pref. trad., București, 1974, <span class="CharOverride-1">Bayna al-Qasrein</span>, I–II, îngr. și introd. trad., București, 1984, <span class="CharOverride-1">Qasr as-Sawq</span>, I–II, îngr. trad., București, 1987, <span class="CharOverride-1">As-Sukkariyya</span>, I–II, îngr. trad., București, 1988; ed. (<span class="CharOverride-1">Trilogia Cairoului</span>, vol. I: <span class="CharOverride-1">O plimbare în palat</span>, vol. II: <span class="CharOverride-1">Palatul dorinței</span>, vol. III: <span class="CharOverride-1">Strada Zahărului</span>), îngr. și introd. trad., Iași, 2011, <span class="CharOverride-1">Băieții de pe strada noastră</span>, îngr. și pref. trad., Iași, 2009, <span class="CharOverride-1">Pălăvrăgeală pe Nil</span>,<span class="CharOverride-1"> </span>îngr. trad.,<span class="CharOverride-1"> </span>Iași, 2010, <span class="CharOverride-1">Teba în război</span>, îngr. trad., Iași, 2010; <span class="CharOverride-1">Antologie de</span> <span class="CharOverride-1">proverbe, maxime și aforisme arabe</span>, pref. trad., București, 1976; <span class="CharOverride-1">Antologia nuvelei arabe</span>, vol. I: <span class="CharOverride-1">Taina apei</span>, vol. II: <span class="CharOverride-1">Lacrimile pământului</span>, îngr. și pref. trad., București, 1980; <span class="CharOverride-1">Antologia poeziei arabe clasice</span>, I–II, introd. Grete Tartler, îngr. trad., București, 1982 (în colaborare cu Grete Tartler); Muhammad Salih al-Jahiri, <span class="CharOverride-1">Marea își risipește epavele</span>, îngr. și pref. trad., București, 1986; <span class="CharOverride-1">Antologia basmului arab</span>, vol. I: <span class="CharOverride-1">Noaptea neînfricaților</span>, vol. II: <span class="CharOverride-1">Vânătorul și vrăjitoarea cu pălărie de pene</span>, îngr. trad., București, 1990; ed<span class="CharOverride-1">. </span>(<span class="CharOverride-1">Cele mai</span> <span class="CharOverride-1">frumoase basme arabe</span>), Iași, 2011; Alaa al-Aswani, <span class="CharOverride-1">Blocul iakubian</span>, îngr. trad., Iași, 2007, <span class="CharOverride-1">Chicago</span>, Iași, 2010, <span class="CharOverride-1">Aș fi vrut să fiu egiptean</span>, Iași, 2012.</p>
			<p class="Heuristica___m_RPR"><span class="CharOverride-2">Repere bibliografice: </span>Horia Doboș, <span class="CharOverride-1">O nouă antologie de proză scurtă arabă</span>, „Meridian”, 1981, mai; Grete Tartler, <span class="CharOverride-1">Recucerirea identității</span>, RL, 1981, 13; Rodica Firănescu, <span class="CharOverride-1">Șapte secole de poezie arabă</span>, AFT, 1982, 10; Irena Ivănescu, <span class="CharOverride-1">Deschiderea către un nou univers poetic</span>, CRC, 1983, 10; Fevronia Novac, <span class="CharOverride-1">Basme din Orientul arab</span>, RL, 1992, 40; Marius Chelaru, <span class="CharOverride-1">Alaa al-Aswani, „Blocul iakubian”</span>, CL, 2009, 5; Dana Pârvan-Jenaru, [<span class="CharOverride-1">Traducerile lui Nicolae Dobrişan</span>], OC, 2010, 282, CLT, 2011, 11, 2012, 2; Geo Vasile, <span class="CharOverride-1">Naghib Mahfuz: saga familiei Ahmad</span>, LCF<a id="_idTextAnchor003"></a>, 2011, 20–21; Rodica Grigore, <span class="CharOverride-1">Naghib Mahfuz. Alegorie</span> <span class="CharOverride-1">și realism</span>, CLT, 2012, 35. &#9; <span class="Semnatura">G.Dn.</span></p>
			<p class="Heuristica_PRIMUL_Semnat"><span class="titlu-12">DOBROGEA</span><span class="CharOverride-2"> LITERARĂ</span>, revistă apărută la Constanţa, bilunar, între 1 aprilie şi 24 aprilie 1927, ca „Supliment cultural al ziarului «Dobrogea jună»”. Din comitetul de redacţie fac parte, între alţii, Hortensia Papadat-Bengescu, Constantin Brătescu, N. Dunăreanu, Alexandru Gherghel, N. Ţimiraş, Fausta Rădulescu, Silvia A. Constantinescu, Dragoş Protopopescu, N.I. Roman, O. Trafali. Publicaţia urmărea „strângerea energiilor” şi reliefarea „notelor locale în sufletul naţional”, cultivând, cel puţin programatic, ideea stimulării vieţii culturale a zonei. Primul număr se deschide cu un text semnat de Hortensia Papadat-Bengescu (<span class="CharOverride-1">Preumblare dobrogeană</span>), însoţit de o notă biografică. Colaborează cu versuri D. Stoicescu (<span class="CharOverride-1">Veghe</span>, <span class="CharOverride-1">Teiul</span>), Al. Gherghel (<span class="CharOverride-1">Insula uitării</span>,<span class="CharOverride-1"> Sonet</span>,<span class="CharOverride-1"> Balada unui cântec</span>), Grigore Sălceanu (<span class="CharOverride-1">Prea mult senin</span>), Sandu Tudor (<span class="CharOverride-1">Serenadă </span>– din placheta <span class="CharOverride-1">Comornic</span>, recent apărută, şi de unde Al. Gherghel, care îi dedică şi o recenzie elogioasă, mai reproduce o sumă de versuri ilustrative). Pe ansamblu, proza, nesemnificativă ca pondere şi inexpresivă stilistic, pe subiecte banale, aparţine unor veleitari locali, scriitori din orgoliu (Silvia A. Constantinescu, <span class="CharOverride-1">Poarta amintirilor</span>, Fausta Rădulescu, <span class="CharOverride-1">Pârcălabul</span>), cu excepţia lui N. Dunăreanu (<span class="CharOverride-1">În noaptea de Vinerea Mare</span>) şi a unei selecţii generoase „din amintirile unui bătrân dobrogean”, narate de gazetarul Alechimselian, pe numele real Alexandru Alecu. Revista inserează număr de număr cel puţin o traducere (unele înseriate, cum sunt „pericopele” lui Baltasar Gracían) semnată de N. Ţimiraş (Uhland,<span class="CharOverride-1"> Viermele de mătase</span>), Ion Bentoiu (H. Heine, fragmente din proza <span class="CharOverride-1">Călătorie în munţii Harz</span>,<span class="CharOverride-1"> Cântece</span>), Alex. Şteflea (Rainer Maria Rilke, versuri), Dragoş Protopopescu (Thomas Hardy, poezia <span class="CharOverride-1">Copilul ce va să vie</span>), altele cu autorul nemenţionat sau atribuite unor pseudonime opace (Mirador, Dor Pribeag, Jean D’Agreve, Moan), din Tagore şi Anatole France (<span class="CharOverride-1">Le Jardin d’Épicure</span>). Proiectat ca omagiu tomitan adus poetului latin Ovidiu, numărul 4 conţine o suită de consideraţii literare, un medalion (<span class="CharOverride-1">Pentru Ovidiu</span>) datorat Hortensiei Papadat-Bengescu, tălmăcirea poeziilor <span class="CharOverride-1">Către viitorime </span>şi <span class="CharOverride-1">Către soţie </span>din ciclul de elegii <span class="CharOverride-1">Tristia</span>, ilustraţii elocvente, o listă bibliografică. Paginarea celor două file cu dimensiunea de ziar cotidian este una de o varietate repede sesizabilă atât prin diversitatea caracterelor tipografice, cât şi prin dispunerea aleatorie a materialelor. De altfel, o notiţă stingheră în rubrica „Redacţionale” înştiinţează colaboratorii că articolele „se aşază în funcţie de paginaţie, şi nu în ordinea importanţei semnăturii sau a cuprinsului lor”. Inventivitatea artistică promovează şi iscălitura autografă în josul tuturor bucăţilor originale. <span class="CharOverride-2">D.l.</span> mai conţine, în secţiunea critică literară, medalioanele <span class="CharOverride-1">Hortensia Papadat-Bengescu</span>, <span class="CharOverride-1">N. Dunăreanu </span>(supranumit „Ilustrul”), <span class="CharOverride-1">N. Ţimiraş</span>, <span class="CharOverride-1">Petru Vulcan</span>, <span class="CharOverride-1">Ioan N. Roman</span> şi <span class="CharOverride-1">Ion Jalea</span>.&#9; <span class="Semnatura CharOverride-7">I.H., R.P</span><span class="Semnatura">.</span></p>
			<div class="_idGenObjectLayout-1">
				<div id="_idContainer015">
					<div id="_idContainer013" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DOBROGEANU-GHEREA</span><span class="CharOverride-2">, C. [Constantin]</span> (21.V.1855, Slavianka, Ucraina – 7.V.1920, Bucureşti), critic <br />şi teoretician literar. </p>
					</div>
					<div id="_idContainer014" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="04_D2_Din_Moldova-Dosoftei_204-283-web-resources/image/04Dobrogeanu-Gherea.jpg" alt="" />
					</div>
				</div>
			</div>
			<p class="Heuristica-PRIMUL">Provine dintr-o familie de mici negustori evrei, purtând iniţial numele Solomon Katz. A făcut şcoala primară în târguşorul natal, iar gimnaziul la Ekaterinoslav. În 1872 pleacă la Harkov, unde îşi pregăteşte bacalaureatul şi devine student audient al Facultăţii de Ştiinţe. Intrând în cercurile narodnice studenţeşti, participă la acţiunile acestora şi cutreieră satele făcând propagandă revoluţionară printre ţărani. Urmărit de poliţia ţaristă, în martie 1875 trece graniţa şi se stabileşte la Iaşi. În aprilie pleacă în Elveţia, unde se aflau numeroşi revoluţionari ruşi emigraţi, în mai e din nou la Iaşi, luând parte la activitatea primelor cercuri de studenţi şi intelectuali cu orientare socialistă. Se căsătoreşte cu Sofia Parcevschi, tânăra familie stabilindu-se apoi în Bucureşti (1876). Aici<span class="CharOverride-2"> </span>lucrează într-un atelier de arămărie şi participă la întemeierea primelor cercuri socialiste. În timpul războiului ruso–româno–turc din 1877–1878, este depistat de poliţia ţaristă care însoţea trupele ruseşti, mai târziu fiind răpit şi transportat în Rusia. Purtat dintr-o închisoare în alta, în cele din urmă este încarcerat în faimoasa fortăreaţă Petropavlovsk, motiv de exaltată mândrie pentru tânărul „nihilist”. Este deportat în localitatea Mezen, lângă Oceanul Îngheţat de Nord, de unde evadează curând şi, după un ocol uriaş, prin Norvegia, Anglia, Franţa, Austria, în septembrie 1879 ajunge din nou în România. Peste mulţi ani, episodul răpirii şi al evadării va fi evocat în <span class="CharOverride-1">Amintiri din trecutul depărtat</span> (1916), care dovedeşte și talentul autorului pentru proza memorialistică. Participă la organizarea cercurilor socialiste şi la editarea primelor publicaţii româneşti de orientare socialistă: „Besarabia” (1879), „România viitoare” (1880) şi, îndeosebi, revista „Contemporanul” (1881). Odată cu obţinerea concesiunii restaurantului gării din Ploieşti (1882), situaţia materială a familiei sale se îmbunătăţeşte radical. <span class="CharOverride-2">D.-G.</span> a avut trei copii: Ştefania Gherea, pianistă, căsătorită cu criticul Paul Zarifopol, Alexandru Gherea, militant socialist şi comunist, şi Ioan D. Gherea, estetician şi filosof. În 1890 primeşte în mod oficial „împământenirea”. <span class="CharOverride-2">D.-G.</span> a debutat în publicistica politică în 1883, sub pseudonimul Caiu Grachu, cu <span class="CharOverride-1">Un răspuns d-lui prim-ministru Ioan C. Brătianu</span>, apărut în „Emanciparea”. În „Revista socială”, „Drepturile omului”, „Munca”, „Critica socială”, „Democraţia socială”, „Lumea nouă”, „Lumea nouă literară şi ştiinţifică”, „Socialismul”, semnând cu numele său, cu iniţiale sau cu pseudonime (I. Vasiliu, Spartacus, Caiu Grachu), a colaborat cu articole de popularizare privind marxismul, mişcarea muncitorească internaţională sau politica internă şi externă a României. În repetate rânduri s-a aflat printre delegaţii Partidului Social Democrat al Muncitorilor din România la congrese şi consfătuiri internaţionale. Era, de altfel, şi principalul autor al programului partidului înfiinţat în 1893, al cărui membru de seamă a rămas şi după reînfiinţarea sa, în 1910. Odată cu intrarea României în război, pleacă în Elveţia, de unde se întoarce în 1919, nu cu mult timp înainte de a muri. Printr-o îndelungată şi substanţială activitate publicistică, <span class="CharOverride-2">D.-G.</span> a fost, la sfârşitul secolului al XIX-lea, principalul propagator al marxismului şi al ideilor socialiste în România. <span class="CharOverride-1">Karl Marx şi economiştii noştri</span> (1884), <span class="CharOverride-1">Robia şi socialismul</span>,<span class="CharOverride-1"> Ce vor socialiştii români</span> (1886), <span class="CharOverride-1">Anarhism şi socialism </span>(1887), <span class="CharOverride-1">Concepţia materialistă a istoriei</span> (1892), <span class="CharOverride-1">Din ideile fundamentale ale socialismului ştiinţific</span> (1906) cuprind expuneri ample ale materialismului, ale cărui principii sunt prezentate şi exemplificate totdeauna în comparaţie cu diferite curente ideologice sau filosofice opuse ori divergente (idealismul metafizic, anarhismul, nihilismul, poporanismul). De cele mai multe ori articolele au un ton polemic, iar atitudinea e a unui propagandist care încearcă să expună cât mai accesibil, cu numeroase exemple concrete şi analogii, chestiuni abstracte şi complicate. În <span class="CharOverride-1">Neoiobăgia</span> (1910) şi <span class="CharOverride-1">Asupra </span>s<span class="CharOverride-1">ocialismului în ţările înapoiate</span> (1911) autorul aplică propria înţelegere a marxismului la analiza structurilor sociale autohtone, propunând câteva teze şi concluzii astăzi în bună parte perimate, dar importante pentru istoria sociologiei româneşti. </p>
			<p class="Heuristica-BASE">Articolele de critică literară, care încep să apară din 1885 în „Contemporanul”, vor fi adunate în trei volume intitulate <span class="CharOverride-1">Studii critice</span>, între 1890 şi 1897. <span class="CharOverride-2">D.-G. </span>a scos şi o revistă literară, „Literatură şi ştiinţă”, din care n-au apărut decât două volume (1893 şi 1894). Cu articole pe teme literare a mai colaborat la „Românul”, „Săptămâna ilustrată”, „Lumea nouă”, „Lumea nouă ştiinţifică şi literară”, „Adevărul”, „Evenimentul literar”, „Almanahul social-democrat”, „Gazeta săteanului”. În critica şi estetica românească <span class="CharOverride-2">D.-G. </span>aduce, pentru prima dată, o perspectivă socială asupra artei, desprinsă din determinismul lui Hippolyte Taine, din ideologia democraţilor revoluţionari ruşi şi din cea marxistă, încercând să fundamenteze o nouă viziune asupra artei şi literaturii. Deşi a adoptat de la început o atitudine polemică faţă de Titu Maiorescu şi orientarea junimistă, criticul a avut în vedere, pe lângă perspectiva sociologică asupra artei, şi criteriul estetic, maiorescian, relaţie subliniată mai ales în ultima fază a activităţii sale. În primele studii –<span class="CharOverride-1">Personalitatea şi morala în artă</span> (1886), <span class="CharOverride-1">Asupra criticei</span> (1887), <span class="CharOverride-1">Tendenţionismul şi tezismul în artă</span> (1887) – arta este privită ca un „product”, determinat de talent şi de mediul social şi natural din care artistul provine. Între artă şi realitate, între artist şi societate există relaţii sensibile de cauză–efect. Literatura, ca expresie a vieţii sociale, reprezintă reflexul unei epoci, al unei societăţi, dar, la rândul ei, influenţează această societate. Din relaţia artă–societate, înfăţişată la început prin determinări rigide, mecaniciste, <span class="CharOverride-2">D.-G.</span> va pune în evidenţă moralitatea artei, susţinută, mai ales, prin combaterea, excesivă, a teoriei lui Maiorescu despre impersonalitatea în artă. El crede că „înălţimea morală” a operei este condiţionată (relaţie abordată, uneori, prea simplist) de moralitatea autorului, de unde datoria artistului de a fi o conştiinţă a epocii, un „artist-cetăţean”, implicat direct în acţiunile politice, sociale, naţionale ale contemporanilor. Menirea artei şi înălţimea ei morală se află în legătură cu viaţa, cu gândurile, pasiunile şi suferinţele oamenilor. Literatura trebuie să exprime modul de a gândi şi de a simţi al unui popor şi al unei epoci. Importanţa acordată forţei educative şi moralizatoare a literaturii explică şi interesul pentru studiul influenţei operei literare asupra cititorului. Disputa dintre <span class="CharOverride-2">D.-G.</span> şi Titu Maiorescu (începută în „Contemporanul”, cu articolul <span class="CharOverride-1">Către d-nul Maiorescu</span>; în volum: <span class="CharOverride-1">Personalitatea şi morala în artă</span>), fără a prezenta o importanţă deosebită în sine, în ciuda ecoului copleşitor din publicistica vremii, s-a iscat din confruntarea, subterană, între două moduri diferite de a considera arta. Asimilând criteriul estetic promovat de junimişti, <span class="CharOverride-2">D.-G.</span> îl integrează unei concepţii estetice deterministe şi sociologice, continuând, prin unele principii, programul ideologilor paşoptişti. În privinţa moralităţii artei, opoziţia sa faţă de Maiorescu a părut multă vreme ireductibilă, fără a fi în fapt. <span class="CharOverride-2">D.-G.</span> nu a înţeles că, vorbind despre „înălţarea impersonală” (termen, totuşi, ambiguu), Maiorescu se referea la ridicarea artistului deasupra accidentalului, pentru realizarea ficţiunii artistice, în afara oricărei preocupări de moralizare sau de propagare a unor idei; <span class="CharOverride-2">D.-G.</span> a revenit asupra termenului în litigiu, definindu-l – în <span class="CharOverride-1">Leconte de Lisle şi poezia contimporană</span> – într-un fel apropiat, în esenţă, de înţelesul maiorescian. Mai târziu el va considera că opusă cu adevărat direcţiei maioresciene este numai teoria artei „moralist-patriotice”, tezistă aşadar. Ideile lui merg spre „sinteza superioară” care, lăsând deplină libertate creatorului, nu neglijează nici elementul moral şi social al artei (în sensul ridicării artistului la înalte idealuri sociale), nici influenţa sa asupra cititorului. Explicaţiile cauzale privind geneza şi rolul artei îl preocupă în cel mai înalt grad pe teoretician. Orice manifestare artistică este condiţionată de structura fizică, nervoasă şi sufletească a artistului, care, la rândul lui, este un produs al mediului natural şi al împrejurărilor sociale. Un mare poet receptează cu maximum de intensitate problemele epocii şi le dă o expresie artistică determinată de „temperamentul” şi „psihicul” său, de unde şi prezenţa „tendinţei” ca semn al personalităţii lui. Inevitabil, orice operă are o tendinţă socială, morală sau politică. Ea este implicită, de aceea opusă „tezei”, care, impusă din afară, este străină operei de artă. Într-o atare viziune, ce atribuie artei o menire importantă în viaţa socială, nu putea fi vorba nicidecum de supremaţia formei, pe care teoreticianul o subordonează „adâncimii simţirii”. La imaginea romantică a poetului profet şi tribun <span class="CharOverride-2">D.-G.</span> adaugă imaginea „artistului-cetăţean”, a poetului de geniu angajat în viaţa cetăţii. Exemplele ilustre, prezentate pe larg în <span class="CharOverride-1">Artiştii-cetăţeni</span> (1894), sunt numeroase: Lessing, Schiller, Heine, Diderot, Voltaire, Rousseau, Hugo, Shelley, Byron, Burns, Alfieri, Leopardi, Mickiewicz, Puşkin, Lermontov, Şevcenko, Petőfi. Din nevoia de a reformula pe alte fundamente principiile moderne (sau „ştiinţifice”, cum le-a numit el), <span class="CharOverride-2">D.-G.</span> a impus un nou concept de critică. <br />O primă expunere a ideilor sale este făcută în <span class="CharOverride-1">Asupra criticei</span> (în „Contemporanul”, 1887, apare cu titlul <span class="CharOverride-1">Critica criticei</span>). El respinge de la bun început critica literară curentă, căreia îi reproşează superficialitatea, caracterul parazitar, tendinţa spre apologie sau denigrare, spiritul de gaşcă literară sau politică, exclusivismul şi, mai ales, absenţa unui crez literar şi artistic. Orientării reprezentate de Maiorescu, numită aici „critica judecătorească”, i se recunosc mari merite istorice în promovarea valorilor şi în respingerea nulităţilor din literatură, dar faza acesteia este considerată încheiată, depăşită definitiv de noile cerinţe ale evoluţiei culturii, filosofiei şi esteticii. În centrul activităţii criticii, în înţelesul modern, se aşază opera literară, un „organism” căruia interpretul trebuie să-i dea o explicaţie cauzală, să-i justifice apariţia, raportând-o la creatorul ei (temperament, psihic, biografie) şi la mediul social. Urmează analiza estetică a operei, adică a puterii ei de sugestie şi a mijloacelor de realizare. Criticul nu este dator să se preocupe de toate aceste aspecte, însă <span class="CharOverride-2">D.-G.</span> propune o perspectivă „totală” asupra literaturii, într-o încercare de a îmbina critica biografică şi psihologică cu cea sociologică, deterministă şi, abia în ultimul rând, cu cea estetică şi stilistică. Accentul cade pe explicarea sociologică, având ca principale obiective relaţiile dintre literatură şi mediu, idealurile sociale şi morale ale artistului. Este o critică de explicaţie şi analiză, vizând cercetarea resorturilor operei. În primele studii se supralicitează aspectul scientist al metodei, prin exces de clasificări şi prin detaşarea ideologiei de cuprinsul operei. Odată cu aspectul social, teoreticianul insistă asupra determinării istorice a operei. A neglijat, însă, tradiţia literară, istoria literară, ca element de explicare cauzală a fenomenului literar. Înscrierea operei într-o serie istorico-literară, înainte de a fi plasată în context social, nu se regăseşte printre preocupările lui principale. El este conştient că metoda pe care o promovează se află la începuturile ei, că dificultăţile sunt mari, riscul de a simplifica, de a exagera sau de a greşi fiind greu de evitat. A atras atenţia asupra pericolului fetişizării noii metode, asupra aplicării dogmatice, nediferenţiate a unor principii generale, deşi el însuşi nu a putut ocoli totdeauna interpretările rigide sau explicaţiile simpliste. În <span class="CharOverride-1">Materialismul economic şi literatura</span> (1895) progresul în acest sens este evident. <span class="CharOverride-2">D.-G.</span> distinge acum mai multe straturi, „elemente”, ale creaţiei literare: „partea estetică în general”, „partea atât de importantă,<span class="CharOverride-1"> personală</span>, specială fiecărui artist” şi partea socială. Numai ultima s-ar afla într-o legătură cauzală cu structura economică a societăţii. Va reveni, pe larg, asupra principiilor criticii moderne în <span class="CharOverride-1">D. Panu asupra criticei şi literaturii</span> (1896), polemizând cu G. Panu pe marginea suitei de articole apărute în „Epoca literară” sub titlul <span class="CharOverride-1">Critica şi literatura</span> (1896). Păstrând liniile principale de orientare, concepţia sa apare, în această ultimă fază a activităţii, sensibil îmbogăţită. Orizontul s-a lărgit: pornind de la operă şi autor, critica poate studia şi explica marile curente literare, ajungând la sinteze de filosofia istoriei şi a artei. Dincolo de obiectivele şi fundamentul ştiinţific al criticii, <span class="CharOverride-2">D.-G. </span>distinge acum partea estetică a disciplinei, considerată un gen literar independent. Critica „reînviază” într-un fel propriu opera de artă, este expresia unei personalităţi intelectuale şi artistice. De aceea, criticul „se naşte”, el trebuie să aibă nu numai o vastă cultură, ci şi o vocaţie înnăscută. Critica cere intuiţie şi gust, chiar inspiraţie. Reconstituirea universului operei literare trebuie să fie însoţită de judecata de valoare, considerată numai o treaptă în realizarea sintezei – lucrare ştiinţifică şi artistică în acelaşi timp. Principalele studii teoretice ale lui <span class="CharOverride-2">D.-G.</span> au un caracter polemic, fiind legate de o confruntare de opinii cu esteticienii şi criticii literari de altă orientare: cu Titu Maiorescu în <span class="CharOverride-1">Asupra criticei</span> şi <span class="CharOverride-1">Asupra esteticei metafizice şi ştiinţifice</span>, cu I.N. Roman în <span class="CharOverride-1">Tendenţionismul şi tezismul în artă</span>, cu G. Bogdan-Duică în <span class="CharOverride-1">Asupra criticei metafizice şi a celei ştiinţifice</span>, cu A. Philippide în <span class="CharOverride-1">Idealurile sociale şi arta</span> ori cu G. Panu în <span class="CharOverride-1">D. Panu asupra criticei şi literaturii</span>. A preferat forma polemică pentru că o considera accesibilă unui cerc mai larg de cititori nespecialişti şi mai potrivită pentru a pune în evidenţă propriile puncte de vedere în probleme estetice şi literare. Pentru el polemica însemna o confruntare pe terenul ideilor, uneori foarte tăioasă, care nu excludea respectul pentru persoana adversarului; dimpotrivă, preopinentul trebuia convins, convertit. Tonul e volubil, degajat şi ironic, expunerea, adesea prolixă, plină de digresiuni, pilde şi analogii. Pasiunea ideilor, vioiciunea argumentării, verva incitantă a polemistului dau articolelor efervescenţă intelectuală.</p>
			<p class="Heuristica-BASE">Cele dintâi articole de critică literară propriu-zisă publicate de <span class="CharOverride-2">D.-G. </span>au caracter polemic, respingând producţii literare fără valoare, imagini falsificate ale realităţii, cum ar fi, de pildă, nuvela lui I. Brociner <span class="CharOverride-1">Sanda</span> (în <span class="CharOverride-1">D-l Brociner ca descriitor al vieţii ţărăneşti</span>,<span class="CharOverride-1"> </span>1885) sau romanul lui Duiliu Zamfirescu <span class="CharOverride-1">În faţa vieţii</span> (în <span class="CharOverride-1">Pesimistul de la Soleni</span>, 1886). Scrierile sunt ridiculizate prin rezumarea ironică, afectând interesul, şi prin mimarea maliţioasă a stilului autorului. Cu totul altă structură au studiile dedicate marilor scriitori, dar a căror consacrare era încă „în mişcare”. Aplicându-şi metoda şi principiile la literatura română, <span class="CharOverride-2">D.-G.</span> a realizat primele studii monografice asupra operei lui M. Eminescu, I.L. Caragiale şi G. Coşbuc. Studiul <span class="CharOverride-1">Eminescu</span> (1887) reprezintă cea dintâi încercare de analiză a creaţiei poetului, având ca principală ţintă desprinderea semnificaţiei sociale a operei: tendinţe şi idealuri morale şi sociale, explicarea psihologică şi socială a pesimismului, definirea temperamentului artistic şi a temelor caracteristice (critica socială, erotica, poezia naturii, idealizarea trecutului). În dezacord cu Maiorescu, <span class="CharOverride-2">D.-G.</span> vede în poet o natură idealistă, optimistă, pesimismul liricii sale nefiind decât o rezultantă a mediului social, a ideologiei conservatoare şi a influenţelor filosofiei lui Schopenhauer. Contradicţia dintre cele cele două „suflete” ale lui Eminescu – cel optimist şi cel pesimist – ar explica contradicţiile descoperite în operă. Recunoscând valoarea artistică excepţională a liricii eminesciene, criticul încearcă să dovedească, totuşi, că idealul social, moral şi erotic al poetului este contestabil, ceea ce ar înrâuri nefavorabil poezia însăşi. Analiza sociologică a acestor idealuri, izolată de rostul lor poetic, se arată în cele din urmă inadecvată, coborând până la comentariul vulgarizator (ca în însemnările referitoare la poemul <span class="CharOverride-1">Luceafărul</span>). Despre G. Coşbuc <span class="CharOverride-2">D.-G.</span> a scris, în 1897, un studiu amplu (<span class="CharOverride-1">Poetul ţărănimii</span>), care a însemnat consacrarea poetului ca valoare de primă mărime în literatura română. Mijloacele de analiză au evoluat aici, devenind mai subtile. Mai receptiv la lirismul lui Coşbuc decât la cel eminescian, criticul reconstituie universul „poetului ţărănimii”, văzându-l ca pe o vastă epopee a unei comunităţi etnice şi sociale, cu tradiţii, ritualuri şi mituri specifice, cu o străveche şi imuabilă concepţie de viaţă. Explicaţiile de ordin social reprezintă numai punctul de plecare, studiul dezvoltându-se ca o pătrunzătoare introducere în lirica lui Coşbuc sub latura tematică. Pentru a marca originalitatea poetului, se apelează, cu mai multă aplicaţie decât în studiile anterioare, la analiza procedeelor stilistice, a imaginilor specifice – toate aduse în discuţie pentru a sublinia evoluţia artistică a acestuia, consecinţă a modificărilor afective generate de schimbarea mediului social. Gustul lui <span class="CharOverride-2">D.-G.</span> în poezie e, totuşi, incert, fapt uşor de observat îndeosebi în studiul <span class="CharOverride-1">A.Vlahuţă</span> (1890). Atras de versificarea retorică şi discursivă a unor idealuri sociale pe care le preţuia, el exaltă calitatea unor pastişe epigonic-eminesciene, puse mai pre&#173;sus de valoarea modelului. Lui I. L. Caragiale, de care îl lega şi o mare prietenie, criticul i-a închinat un studiu (<span class="CharOverride-1">I.L. Caragiale</span>, 1890) şi câteva articole substanţiale: <span class="CharOverride-1">Caragiale fluierat</span> (1885), <span class="CharOverride-1">„Făclia de Paşte”</span>, <span class="CharOverride-1">Criticii noştri şi „Năpasta”</span> (1891). Aspectul de satiră socială este cel care i-a atras, în primul rând, interesul. Comediile lui Caragiale sunt pentru el un prilej de a analiza societatea românească, cu tipurile sociale reprezentative, aşa cum se reflectă în operă. Cele mai multe observaţii vor fi, deci, de natură sociologică. Sunt puse în evidenţă anomaliile rezultate din introducerea „formelor” occidentale peste un „fond” autohton cu totul nepregătit pentru înnoiri. „Neajunsurile” semnalate în comediile lui Caragiale (lipsa adâncimii psihologice, a unui ideal social înalt, amoralismul) sunt, de fapt, neajunsurile interpretării sociologizante a criticului. Analize amănunţite, vădind fineţe şi spirit de observaţie în revelarea psihologiei personajelor, cuprind articolele despre <span class="CharOverride-1">O făclie de Paşte </span>şi, îndeosebi, despre <span class="CharOverride-1">Năpasta</span>, privită ca o dramă psihologică, cu personaje verosimile. Valabilitatea interpretărilor lui <span class="CharOverride-2">D.-G.</span>, îndeosebi aceea asupra lui Eminescu, a fost deseori contestată, cel puţin pe unele laturi. Explicaţiile cauzale discutabile, moralismul, insuficienţa receptării artistice a poeziei eminesciene, opacitatea faţă de semnificaţia general umană a comediilor lui Caragiale au erodat, în timp, valoarea acestor interpretări. Ele au fost însă primele modele de analiză coerentă, superioară, a creaţiei marilor scriitori, primele încercări de a deduce de aici o viziune artistică asupra lumii, de a considera capodoperele literaturii române din perspectiva marilor probleme ale vieţii sociale. Preocuparea de a pune în valoare semnificaţia unor scrieri se însoţeşte permanent cu încercarea de a le integra într-o arie mai largă de tendinţe şi curente literare din mişcarea artistică românească şi europeană. Eminescu, Vlahuţă, Delavrancea devin reprezentativi pentru „decepţionismul” care ar fi cuprins literatura română odată cu destrămarea iluziilor paşoptiste – <span class="CharOverride-1">Decepţionismul în literatura română</span> (1887). Idealurile sociale generoase şi literatura militantă au fost înlocuite, din cauza noilor factori sociali, cu pesimismul artiştilor şi indiferenţa publicului – <span class="CharOverride-1">Cauza pesimismului în literatură şi viaţă</span> (1891), <span class="CharOverride-1">Asupra mişcării literare şi ştiinţifice</span> (1893). De asemenea, anomaliile societăţii burgheze devin tot atâtea pricini ale pesimismului. Din studierea a ceea ce consideră a fi noua poziţie socială a intelectualilor în România <span class="CharOverride-2">D.-G.</span> dezvoltă teoria apariţiei „proletarilor intelectuali” şi a „artiştilor proletari culţi”, încercând să caracterizeze global literatura produsă de această categorie de creatori, reprezentată în primul rând de Eminescu – <span class="CharOverride-1">Artiştii proletari culţi</span> (1894). Tentativa de a grupa mai toţi scriitorii (chiar şi Maiorescu e socotit proletar intelectual prin origine) sub semnul unor trăsături comune este neconvingătoare prin exces de generalizare, iar termenul „proletar intelectual” e mai mult o metaforă, care nu acoperă o realitate socială. <span class="CharOverride-2">D.-G.</span> a fost, prin excelență, un critic al literaturii contemporane lui. Scriitorii paşoptişti sunt elogiaţi pentru militantismul lor, dar niciodată analizaţi. Din tradiţia literară românească a reţinut cu adevărat numai semnificația poeziei populare, de a cărei importanţă pentru evoluţia literaturii culte era pe deplin convins. În privinţa grupării junimiste, atitudinea lui este diferenţiată: apreciindu-i meritele în lupta pentru limba literară şi pentru promovarea valorii estetice a operelor, recunoscând, nu o dată, rolul lui T. Maiorescu, respinge ideologia politică a curentului, considerată cauza pentru care junimismul nu s-a transformat într-o amplă mişcare literar-artistică (<span class="CharOverride-1">Idealurile sociale şi arta</span>). În schimb, pe discipolii lui Maiorescu (P. P. Negulescu, D. Evolceanu, M. Dragomirescu) îi trata de sus, ca pe nişte „critici volintiri”. E de remarcat că prozatorii şi poeţii adunaţi în jurul revistei „Contemporanul” sunt menţionaţi, uneori elogios, cu epitete încurajatoare, numai în articole de sinteză, dar, cu excepţia lui O. Carp, rareori supraapreciaţi. Deşi se grupau, ideologic, sub acelaşi steag, criticul n-a făcut în privinţa lor concesii sub raportul exigenţei artistice. Pentru lărgirea orizontului şi sporirea valorică a literaturii române, vedea necesare orientarea scriitorilor spre temele esenţiale, vitale, de rezonanţă socială şi sincronizarea lor cu marile literaturi europene. În scopul educării estetice a publicului, el cerea un program de traduceri din literatura universală. Un ciclu de articole se ocupă de însemnătatea traducerilor, de dificultăţile legate de selecţia şi de posibilitatea realizării unor tălmăciri artistice în limba română. A pus în circulaţie, în publicistica românească, numele lui Émile Zola, Gustave Flaubert, Guy de Maupassant şi ale scriitorilor ruşi, care devin, mai ales datorită lui, familiare cititorilor români. A scris cu înţelegere şi căldură despre Dostoievski (1885) şi Turgheniev (<span class="CharOverride-1">„Generaţia nouă”</span> <span class="CharOverride-1">de Turgheniev</span>, 1891), a tradus el însuşi din A.N. Ostrovski (<span class="CharOverride-1">Furtuna</span>, 1911), iar lui Taras Şevcenko i-a dedicat o evocare poematică (1908). Interesat de marile curente literare, a dat, în 1888, studiul <span class="CharOverride-1">Ceva despre clasicism şi romantism</span>, o încercare de definire a celor două curente şi temperamente artistice, pornind de la sintezele lui Hippolyte Taine şi Heinrich Heine. Realismul romancierilor din secolul al XIX-lea, numit spre sfârşitul secolului „naturalism”, rămâne cel mai apropiat de gustul şi preferinţele sale – <span class="CharOverride-1">O problemă literară</span> (1895), <span class="CharOverride-1">Ţăranul în literatură</span> (1897), dar nu este opac nici la poezia franceză, parnasiană şi simbolistă, cum se poate observa în <span class="CharOverride-1">Tendinţele literaturei franceze actuale</span>, <span class="CharOverride-1">Leconte de Lisle</span>. Charles Baudelaire nu-i era nici el necunoscut, dar rigorismul moral al criticului accepta cu greu imaginile şocante ale poetului francez. De o şcoală gheristă, în istoria criticii româneşti, se poate vorbi numai în ceea ce priveşte continuarea direcţiei sociologice pe care <span class="CharOverride-2">D.-G. </span>o inaugurează. Sub aspectul criticii explicative şi deterministe, influenţa lui e uşor de detectat în activitatea lui Raicu Ionescu-Rion, G. Panu, G. Ibrăileanu, N. Iorga, H. Sanielevici, Mihai Ralea. Studiile lui critice au introdus un nou mod de a scrie despre autori şi opere, întemeiat pe îmbinarea analizei cu sinteza, pe argumentarea pasionată şi ingenioasă, susţinută de o puţin comună vervă polemică.</p>
			<p class="Heuristica_CITAT">Dobrogeanu-Gherea este mai informat decât contemporanii săi, ştiind multe şi de toate în felurite limbi, dar se aşază oriunde se duce, fie şi cu blândeţe, împotriva ordinei stabilite. Se adaptează cu o uşurinţă uimitoare mediului cu care însă nu voieşte să se confunde, rămânând mereu un spirit instigator, subversiv, pe deasupra idealurilor restrânse ale unei naţiuni.</p>
			<p class="Heuristica_CITAT_semnat">G. CĂLINESCU</p>
			<p class="Heuristica_CITAT">Împrejurarea că Gherea n-a făcut, propriu-zis, critică estetică nu poate umbri totuşi faptul capital de a fi fost primul critic de la noi pentru care opera literară s-a impus ca o realitate ce urma să fie analizată ca atare. Prin această disociere a literarului de cultural, calea viitoare de evoluţie a criticii româneşti fusese deschisă.</p>
			<p class="Heuristica_CITAT_semnat">Mircea Iorgulescu</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Studii critice</span>, I–III, Bucureşti, 1890–1897; ed. 2, I–III, Bucureşti, 1890–1897; ed. 3, vol. I–III, Bucureşti, 1923, vol. IV–V, îngr. Barbu Lăzăreanu, Bucureşti, 1925–1927; ed. îngr. şi introd. George Ivaşcu, Bucureşti, 1967; ed. I–II, îngr. şi pref. Z. Ornea, Bucureşti, 1976; <span class="CharOverride-1">Concepţia materialistă a istoriei</span>, Bucureşti, 1892; <span class="CharOverride-1">Taras Şevcenco</span>, Bucureşti, [1908]; <span class="CharOverride-1">Neoiobăgia</span>,<span class="CharOverride-1"> </span>Bucureşti, 1910; <span class="CharOverride-1">Din trecutul depărtat</span>, Bucureşti, 1910; ed. (<span class="CharOverride-1">Amintiri din trecutul depărtat</span>), Bucureşti, [1916<span class="CharOverride-2">]</span>;<span class="CharOverride-2"> </span><span class="CharOverride-1">Scrieri social-politice</span>, îngr. şi introd. Damian Hurezeanu, Bucureşti, 1968; <span class="CharOverride-1">Corespondenţă</span>, îngr. I. Ardeleanu şi N. Sorin, Bucureşti, 1972; <span class="CharOverride-1">Asupra criticei</span>, îngr. şi postfaţă Mircea Iorgulescu, Bucureşti, 1973; <span class="CharOverride-1">Opere complete</span>,<span class="CharOverride-1"> </span>I–VIII, Bucureşti, 1976–1983. <span class="CharOverride-2">Traduceri: </span>A.N. Ostrovski,<span class="CharOverride-2"> </span><span class="CharOverride-1">Furtuna</span>, Bucureşti, 1911.</p>
			<p class="Heuristica___m_RPR"><span class="CharOverride-2">Repere bibliografice: </span>Iorga, <span class="CharOverride-1">Pagini</span>, I, <span class="CharOverride-1">232–236</span>; Maiorescu, <span class="CharOverride-1">Critice</span>, III, <span class="CharOverride-1">85–108</span>; Sanielevici, <span class="CharOverride-1">Încercări</span>, <span class="CharOverride-1">1–16</span>; Dragomirescu, <span class="CharOverride-1">Scrieri</span>,<span class="CharOverride-1"> 269–357</span>;<span class="CharOverride-1"> </span>Lovinescu, <span class="CharOverride-1">Scrieri</span>, I, <span class="CharOverride-1">253–266</span>; Ibrăileanu, <span class="CharOverride-1">Note</span>, <span class="CharOverride-1">149–165</span>; Sanielevici, <span class="CharOverride-1">Noi studii</span>, <span class="CharOverride-1">187–196</span>,<span class="CharOverride-1"> 253–301</span>; Călinescu, <span class="CharOverride-1">Opere</span>, IV, <span class="CharOverride-1">465–477</span>, <span class="CharOverride-1">496–498</span>;<span class="CharOverride-8"> </span>E. Lovinescu, <span class="CharOverride-1">T. Maiorescu</span>, II, Bucureşti, 1940, <span class="CharOverride-1">279–288</span>; Călinescu, <span class="CharOverride-1">Ist. lit</span>. (1941), <span class="CharOverride-1">484–488</span>, <span class="CharOverride-1">Ist. lit. </span>(1982), <span class="CharOverride-1">549–553</span>;<span class="CharOverride-1"> </span>Perpessicius, <span class="CharOverride-1">Opere</span>, XII, <span class="CharOverride-1">117–129</span>; Dima, <span class="CharOverride-1">Studii</span>, <span class="CharOverride-1">64–66</span>,<span class="CharOverride-1"> 72–82</span>, <span class="CharOverride-1">270–278</span>; Nicolescu, <span class="CharOverride-1">Contemporanul</span>,<span class="CharOverride-1"> passim</span>;<span class="CharOverride-1"> </span>George Ivaşcu, <span class="CharOverride-1">Dobrogeanu-Gherea</span>, Bucureşti, 1972; Damian Hurezeanu, <span class="CharOverride-1">C. Dobrogeanu-Gherea</span>, Bucureşti, 1973; <span class="CharOverride-1">Ist. lit.</span>,<span class="CharOverride-1"> </span>III, <span class="CharOverride-1">587–636</span>;<span class="CharOverride-1"> </span>Gafiţa, <span class="CharOverride-1">Faţa lunii, 475–508</span>; <span class="CharOverride-1">C. Dobrogeanu-Gherea interpretat de…</span>, îngr. şi pref. Mircea Iorgulescu, Bucureşti, 1975; <span class="CharOverride-1">Dicţ. lit. 1900</span>, <span class="CharOverride-1">288–293</span>; Iorgulescu, <span class="CharOverride-1">Firescul</span>, <span class="CharOverride-1">57–106</span>; Ornea, <span class="CharOverride-1">Confluenţe</span>,<span class="CharOverride-1"> 151–205</span>;<span class="CharOverride-1"> </span>Ornea, <span class="CharOverride-1">Contemporanul</span>,<span class="CharOverride-1"> passim</span>;<span class="CharOverride-1"> </span>Virgil Vintilescu, <span class="CharOverride-1">Polemica Maiorescu–Gherea</span>,<span class="CharOverride-1"> </span>Timişoara, 1980; Z. Ornea, <span class="CharOverride-1">Viaţa lui C. Dobrogeanu-Gherea</span>, Bucureşti, 1982; Z. Ornea, <span class="CharOverride-1">Opera lui C. Dobrogeanu-Gherea</span>, Bucureşti, 1983; Negoiţescu, <span class="CharOverride-1">Ist. lit.</span>, I, <span class="CharOverride-1">123–125</span>; Mihai Ungheanu, <span class="CharOverride-1">„Adio, domnule Maiorescu!”</span>,<span class="CharOverride-1"> </span>Bucureşti, 1995; <span class="CharOverride-1">Dicţ. esenţial</span>, <span class="CharOverride-1">257–259</span>; Cristian Preda, <span class="CharOverride-1">Staulul şi sirena. Dilemele unui marxist român</span>, Bucureşti, 2002;<span class="CharOverride-2"> </span>Manolescu, <span class="CharOverride-1">Istoria</span>, <span class="CharOverride-1">457–459</span>; Zamfir, <span class="CharOverride-1">Panorama</span>, I,<span class="CharOverride-1"> 393–401.&#9;</span> <span class="Semnatura">L.V.</span></p>
			<p class="Heuristica-PRIMUL"><span class="titlu-12">DOBROŞINSCHI-MALAI</span><span class="CharOverride-2">, Elena</span> (11.III.1898, Mana–Orhei – 6.XI.1971, Craiova), poetă. Este fiica Paraschivei (n. Harştea) şi a lui Elisei Dobroşinschi. A făcut studii la şcoala eparhială din Chişinău. Încadrată din 1916 în învăţământul primar, a participat activ la făurirea noilor destine ale ţinutului natal în perioada interbelică. În 1939 s-a aflat între fondatorii Societăţii Scriitorilor din Basarabia, fiind aleasă apoi şi secretar al organizației. În 1944 s-a refugiat, împreună cu soţul ei, învăţătorul Naum Malai, peste Prut, fiind relocați în Timiș, în Oltenia, apoi în Dobrogea. După pensionare s-au stabilit la Craiova.</p>
			<p class="Heuristica-BASE"><span class="CharOverride-2">D.-M.</span> a debutat la douăzeci de ani, ulterior colaborând la numeroase publicaţii: „Cosinzeana”, „Societatea de mâine”, „Viaţa Basarabiei”, „Moldova de la Nistru”, „Răsăritul”, „Ardealul”, „România nouă”, „Şcoala basarabeană”, „Itinerar” ş.a. A scris o poezie descriptivă, pastorală, sub influenţa liricii populare, adunată în volumele <span class="CharOverride-1">Picături de rouă </span>(1920), <span class="CharOverride-1">Melodia mâhnirii</span> (1930) ş.a. După opinia lui Adrian Dinu Rachieru, <span class="CharOverride-2">D.-M.</span> vădeşte totuși şi câteva „înfiltraţii de poezie modernă”.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Picături de rouă</span>, Chişinău, 1920; <span class="CharOverride-1">Melodia mâhnirii</span>, Chişinău, 1930; <span class="CharOverride-1">Murmur de izvoare</span>, Chişinău, 1940; <span class="CharOverride-1">Prințesa Andrada</span>, Craiova, 1995.</p>
			<p class="Heuristica___m_RPR"><span class="CharOverride-2">Repere bibliografice:</span> <span class="CharOverride-1">Scriitori de la „Viaţa Basarabiei”</span>,<span class="CharOverride-1"> </span>îngr. Alexandru Burlacu şi Alina Ciobanu,<span class="CharOverride-1"> </span>Chişinău, 1990, <span class="CharOverride-1">54–55</span>;<span class="CharOverride-1"> </span>Vasile Badiu, <span class="CharOverride-1">Elena Dobroşinschi-Malai</span>,<span class="CharOverride-1"> </span>„Glasul naţiunii”, 1994, 25;<span class="CharOverride-1"> </span>Cimpoi, <span class="CharOverride-1">Ist. lit. Basarabia</span>,<span class="CharOverride-1"> 143</span>; Colesnic, <span class="CharOverride-1">Basarabia</span>, IV, <span class="CharOverride-1">180–185</span>; Iurie Colesnic, [<span class="CharOverride-1">Elena Dobroşinschi-Malai</span>], „Basarabia”, 2003, 1–3, 2007, 2–3; Rachieru, <span class="CharOverride-1">Poeţi Basarabia</span>, <span class="CharOverride-1">88. &#9; </span><span class="Semnatura">E.H.</span></p>
			<p class="Heuristica-PRIMUL"><span class="titlu-12 CharOverride-9">DOBROTă</span><span class="CharOverride-2">, Eugeniu</span> (23.XII.1893, Poiana Sibiului, j. Sibiu – 11.XII.1973, Poiana Sibiului, j. Sibiu), prozator, culegător de folclor. Este fiul Elisabetei şi al lui Nicolae Dobrotă, preot. Şi-a început învăţătura în localitatea natală, a continuat la gimnaziul românesc din Braşov şi la Facultatea de Medicină, mai întâi la Cluj, în 1912–1913, apoi la Budapesta în 1917–1918 şi din nou la Cluj în 1919–1921. Pentru a nu fi trimis în război, urmează şi cursurile Facultăţii de Teologie din Sibiu. Între 1921 şi 1925 funcţionează ca asistent la Facultatea de Medicină din Cluj, pentru ca ulterior să ocupe postul de medic-şef al dispensarului din Poiana Sibiului, pe care nu-l va mai părăsi decât pentru scurt timp, în perioada 1948–1953, când este transferat în localităţile Slimnic (judeţul Sibiu) şi Lisa (judeţul Braşov).</p>
			<p class="Heuristica-BASE">Volumul de debut al lui <span class="CharOverride-2">D.</span>, <span class="CharOverride-1">Lăcrămioare </span>(1917), un mănunchi de „cântece de război culese de la fetele din Poiana Sibiului”, a fost tipărit pe cheltuiala autorului, ca de altfel toate cărţile sale. Textele, autentice, sunt însoţite de indicaţii privind numele şi porecla informatoarelor. „Lăcrămioarele” culese – majoritatea doine – se înscriu între contribuţiile transilvănene meritorii la valorificarea poeziei tradiţionale „de război”. Călător de elită, amintind de Dinicu Golescu şi de Ion Codru-Drăguşanu, <span class="CharOverride-2">D.</span> îşi aşterne pe hârtie impresiile culese din lungile peregrinări prin Europa, Orientul Mijlociu sau Africa. Pretutindeni pe unde-l poartă paşii – de la Assuan la Ierusalim, de la Paris la München sau Viena – duce cu sine dorul după pământul de-acasă, după Carpaţi. Inevitabilele comparaţii cu realităţile româneşti îl dor şi, nu o dată, îi produc dezamăgiri. <span class="CharOverride-1">Soarele din Piatra Albă</span> (1940), subintitulat „roman din Carpaţi”, volum cu puternice accente autobiografice, vrea să fie o pledoarie pentru revenirea la natură şi în natură. Intenţia autorului, mărturisită într-o scurtă prefaţă, a fost aceea de a atrage atenţia „adevăraţilor români”, că „neamul… nu mai poate progresa” decât printr-o reîntoarcere la valorile perene ale satului – unica sursă şi şansă a „însănătoşirii” societăţii româneşti. Personalitatea doctorului <span class="CharOverride-2">D.</span> lărgeşte registrul de figuri culturale din Mărginimea Sibiului.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Spre soarele de la Assuan</span>, Poiana Sibiului, 1935; <span class="CharOverride-1">Ierusalim–Paris</span>, Poiana Sibiului, 1935; <span class="CharOverride-1">În ţara sfântă</span>, Poiana Sibiului, 1935; <span class="CharOverride-1">Soarele din Piatra Albă</span>, Poiana Sibiului, 1940. <span class="CharOverride-2">Culegeri:</span> <span class="CharOverride-1">Lăcrămioare</span>, Poiana Sibiului, 1917.</p>
			<p class="Heuristica___m_RPR"><span class="CharOverride-2">Repere bibliografice: </span>Ion Mariş, <span class="CharOverride-1">Un poienar străbate lumea: dr. Eugeniu Dobrotă</span>, TR, 1994, 3. &#9; <span class="Semnatura">I.Ms.</span></p>
			<p class="Heuristica_PRIMUL_Semnat"><span class="titlu-12">DOCHIA</span>, revistă apărută la Bucureşti, lunar, din mai 1896 până în aprilie 1898. Adela Xenopol, sora istoricului A.D. Xenopol, redactează această publicație în scopul susţinerii revendicărilor feministe şi pentru a promova o mişcare culturală în acest sens. Au colaborat A.D. Xenopol, V.A. Urechia, Cincinat Pavelescu, Virginia Micle-Gruber, Maria Cunţan, Cornelia din Moldova, J.B. Hétrat, D. Karnabatt, Elena Sevastos, Smara. De fapt, Adela Xenopol scria, întrebuinţând numeroase pseudonime (Stanca, Zina Bucov, D. Elgard ş.a.), aproape întreaga revistă. Din literatura Elenei Văcărescu, a Iuliei Hasdeu, a Louisei Ackerman se traduc versuri. <span class="CharOverride-2">D. </span>a publicat şi multă literatură populară, dar fără preocupări ştiinţifice. Încercările de critică literară ale Adelei Xenopol, mai ales o analiză a prozei lui B. Delavrancea (<span class="CharOverride-1">Depănătura. „Liniştea” lui Delavrancea</span>), care o arată adversar convins al naturalismului, şi câteva vii portrete literare (V. Alecsandri, M. Eminescu, Veronica Micle, Matilda Cugler-Poni) sunt de menţionat. &#9;  <span class="Semnatura">R.Z.</span><span class="Semnatura"> </span></p>
			<p class="Heuristica-PRIMUL"><span class="titlu-12">DOCLIN</span><span class="CharOverride-2">, Octavian</span> (pseudonim al lui Octavian Chisăliţă; 17.II.1950, Doclin, j. Caraş-Severin), poet. Este fiul Mariei (n. Olariu) şi al lui Ioan Chisăliţă, ţărani. Şcoala elementară o urmează în comuna natală (1957–1965), iar liceul în comuna Grădinari (1965–1969). Este absolvent al Facultăţii de Filologie a Institutului Pedagogic din Oradea (1972). Predă limba şi literatura română şi limba franceză la Bixad, judeţul Satu Mare (1972–1977). Ulterior e referent de specialitate (literatură, teatru) la Centrul Judeţean al Creaţiei Populare Caraş-Severin. La Reşiţa este preşedintele Fundaţiei „Octavian Doclin”, redactor-şef al revistei „Reflex”, care apare din 2000, director al Editurii Modus. Debutează ca elev, în revista liceului din Grădinari (1968), iar editorial în volumul colectiv <span class="CharOverride-1">Ritmuri din Ţara lui Iovan Iorgovan</span> (1970); prima plachetă individuală, <span class="CharOverride-1">Neliniştea purpurei</span>, îi apare în 1979. Colaborează la „Arca”, „Contemporanul”, „Convorbiri lite&#173;rare”, „Discobolul”, „Familia”, „Knijevni jivot”, „Luceafărul”, „Meridianul Timişoara”, „Orizont”, „Poesis”, „Poezia”, „România literară”, „Semenicul”, „Transilvania”, „Tribuna”, „Vatra”, „Viaţa românească” ş.a. Este deţinătorul mai multor premii, printre care Premiul Filialei din Timişoara a Uniunii Scriitorilor (1992, 1996), Premiul Uniunii Scriitorilor (1998, 2001), Premiul „C.S. Anderco” la Frontiera Poesis (1999) pentru întreaga activitate poetică. În 2004 i s-a decernat Ordinul Meritul Cultural în grad de Cavaler.</p>
			<p class="Heuristica-BASE">Placheta de debut a lui <span class="CharOverride-2">D.</span>, poet ulterior extrem de prolific, este, în spiritul vremii, un imn închinat ţării şi oamenilor, cinstind „mâna roditoare-a ţăranului/ preacurată de atâta ţărână” (<span class="CharOverride-1">Greu încărcat de lumină</span>). Pe fond de peisaj străvechi, se intonează, în pofida tematicii convenţionale, o poezie ce pendulează între neprihănit şi solemn (<span class="CharOverride-1">Bucură-te, tu</span>, <span class="CharOverride-1">Descântec întors</span>,<span class="CharOverride-1"> Mâinile</span>, <span class="CharOverride-1">Neliniştea purpurei</span>). Volumele, ce s-au succedat cu o ritmicitate susţinută, <span class="CharOverride-1">Fiinţa tainei </span>(1981), <span class="CharOverride-1">Muntele şi Iluzia </span>(1984), <span class="CharOverride-1">Curat şi nebiruit </span>(1986), sunt alcătuite din poeme exprimând comuniunea cu natura: „te voi iubi atât de frumos/ cum numai un voievod/ ţine în braţe o mănăstire” (<span class="CharOverride-1">Pe râu în jos</span>)<span class="CharOverride-1">. </span>Ca timp, debutul lui <span class="CharOverride-2">D.</span> coincide cu intrarea în scena literaturii a poeţilor generaţiei ’80, şi el aflându-se în căutarea propriei formule. <span class="CharOverride-1">Cu gândul la metaforă </span>(1986), <span class="CharOverride-1">A te bucura în eroare </span>(1992), <span class="CharOverride-1">În căutarea poemului scurt </span>(1993), <span class="CharOverride-1">Agresiunea literei pe hârtie </span>(1996) îl reprezintă pe autor într-o neobosită explorare a cuvântului, el fiind mereu altul, cu fiecare poem, dar rămânând, în esenţă, acelaşi. Dacă în <span class="CharOverride-1">Dubla eroare</span> (1999) <span class="CharOverride-2">D.</span> insistă pe experienţa care a făcut din poezie povestea vieții sale, tot aici încearcă să redea poemului inocenţa primordială. Reducţia purificatoare, semnalată anterior chiar în titlul <span class="CharOverride-1">În apărarea poemului scurt</span>, este operată acum la nivelul ultim al mijloacelor de expresie, fiind eliminat tot ceea ce ar putea părea îndepărtare de esenţa ideii. La apariţia cărţii <span class="CharOverride-1">Poeme duminicale </span>(1998), critica, pusă în faţa unei noi experimentări – poetul şi cultura lui religioasă –, acceptă că este vorba de un nou program, deşi în dialogul cu Dumnezeu <span class="CharOverride-2">D.</span> reia în alt limbaj preocuparea dintotdeauna: supunerea propriei liricii unui examen critic reînnoitor. În acelaşi stil şi pe aceeaşi temă se manifestă poetul în calitatea lui de personaj unic al discursului său. Cele 33 de poeme intitulate <span class="CharOverride-1">Esau </span>(1997) sunt străbătute de motivul pierderii dreptului primului născut, însuşit din <span class="CharOverride-1">Vechiul Testament</span>, şi de stăruinţa de a reface itinerarul poeziei, de astă dată pe fundal filosofic. Noul registru este auster, criptic, existenţialist. În <span class="CharOverride-1">Poemele dinaintea tăcerii</span> (1999) şi <span class="CharOverride-1">Între pereţii de plută sau Moartea după Doclin </span>(1999) se produce o altă schimbare. Discursiv, impetuos, retoric, orgolios, <span class="CharOverride-2">D.</span> îşi construieşte mental zbuciumul agoniei. Aici este folosit, când sugerat, când direct, decorul camerei de spital, într-un scenariu patetic, vizual. În <span class="CharOverride-1">Pârga</span> (I–III, 2004–2006), <span class="CharOverride-1">Urna cerului</span> (2008) şi <span class="CharOverride-1">Aquarius</span> (2009) poetul încearcă a se reinventa o dată în plus. Transformă discursul autoreferenţial în practică sistematică şi chiar în principala miză a poeziei, cultivă cu ostentaţie fragmentul (<span class="CharOverride-1">Sfârşit de poem</span>), notaţia epigrafică, sentenţioasă (<span class="CharOverride-1">Poemul minim – o definiţie, Poemul scurt</span>), identifică un spaţiu protector („cortul poemei”), o geografie mundană („noul Domeniu”) şi una celestă („urna cerului”), sfârşind prin a propune un fel de decalog al poeziei: „Nu-ţi vorbi niciodată de rău poemul/ după ce l-ai ridicat/ nu lua din cortul poemei/ ce nu-ţi aparţine// nu cântări cu valori diferite dragostea jertfitoare/ pentru poem şi poemă” (<span class="CharOverride-1">Poruncile</span>). </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Neliniştea purpurei</span>, Timişoara, 1979; <span class="CharOverride-1">Fiinţa tainei</span>, Timişoara, 1981; <span class="CharOverride-1">Muntele şi Iluzia</span>, Timişoara, 1984; <span class="CharOverride-1">Curat şi nebiruit</span>, Bucureşti, 1986; <span class="CharOverride-1">Cu gândul la metaforă</span>,<span class="CharOverride-1"> </span>Bucureşti, 1986; <span class="CharOverride-1">Ceasul de apă</span>, îngr. şi postfaţă Lucian Alexiu, Timişoara, 1991; <span class="CharOverride-1">Metafore gândite-n stil pentru când voi fi copil</span>, Reşiţa, 1991; <span class="CharOverride-1">A te bucura în eroare</span>, Timişoara, 1992; <span class="CharOverride-1">În apărarea poemului scurt</span>, Timişoara, 1993; <span class="CharOverride-1">Agresiunea literei pe hârtie</span>, Timişoara, 1996; <span class="CharOverride-1">Esau</span>, postfaţă Adrian Dinu Rachieru, Reşiţa, 1997; <span class="CharOverride-1">Poeme duminicale</span>, Reşiţa, 1998; <span class="CharOverride-1">47 Poeme despre Viaţă, Dragoste şi Moarte</span>, Reşiţa, 1998; <span class="CharOverride-1">Dihorul din grădina lui Laur</span>, Iaşi, 1999; <span class="CharOverride-1">Dubla eroare</span>, Timişoara, 1999; <span class="CharOverride-1">Între pereţii de plută sau Moartea după Doclin</span>, Timişoara, 1999; <span class="CharOverride-1">Poemele dinaintea tăcerii</span>, Reşiţa, 1999; <span class="CharOverride-1">Urma paşilor în vale</span>, Timişoara, 2001; <span class="CharOverride-1">Nisip, ape de odihnă</span>, pref. Cornel Ungureanu, postfaţă Adrian Dinu Rachieru, Timişoara, 2002; <span class="CharOverride-1">Carte din iarna mea</span>, postfaţă Olimpia Berca, Timişoara, 2003; <span class="CharOverride-1">Pârga</span>, [vol. I], Timişoara, 2004, vol. II,<span class="CharOverride-2"> </span>Reşiţa, 2004, vol. III, pref.<span class="CharOverride-1"> </span>Mircea Martin, Reşiţa, 2006; <span class="CharOverride-1">55 de poeme</span>,<span class="CharOverride-2"> </span>îngr. Ada D. Cruceanu, Reşiţa, 2005; <span class="CharOverride-1">Locomotiva şi vrabia</span>,<span class="CharOverride-2"> </span>îngr. Ion Cocora, pref. Mircea Martin, Bucureşti, 2006; <span class="CharOverride-1">Urna cerului</span>, Timişoara, 2008; <span class="CharOverride-1">Aquarius</span>, pref. Zenovie Cârlugea, Timişoara, 2009; <span class="CharOverride-1">Sălaşe în iarnă</span>,<span class="CharOverride-2"> </span>îngr. Lucian Alexiu, pref. Gheorghe Grigurcu, Timişoara, 2010; <span class="CharOverride-1">Docliniană (55+5 poeme),</span><span class="CharOverride-2"> </span>Cluj<span class="CharOverride-2">-</span>Napoca, 2010; <span class="CharOverride-1">Nata-Ioana vrea păpuşi</span>, Reşiţa, 2011; <span class="CharOverride-1">Faţă în faţă </span>(în colaborare cu Ada D. Cruceanu), Timişoara, 2012. <span class="CharOverride-2">Antologii:</span><span class="CharOverride-1"> 20 + 1 poeţi din Banatul montan (judeţul Caraş-Severin)</span>, Cluj-Napoca, 2011.</p>
			<p class="Heuristica___m_RPR"><span class="CharOverride-2">Repere bibliografice: </span>Marcel Pop-Corniş, <span class="CharOverride-1">„Neliniştea purpurei”</span>, O, 1979, 14; Liviu Papadima, <span class="CharOverride-1">„Muntele şi Iluzia”</span>, TBR, 1984, 267; Constantin Hârlav, <span class="CharOverride-1">O vârstă poetică</span>, CNT, 1985, 12; Mircea Mihăieş, <span class="CharOverride-1">Numărătoarea inversă</span>, O, 1986, 50; Cornel Ungureanu, <span class="CharOverride-1">Viaţa de toate zilele a poetului</span>, O, 1987, 15; Al. Cistelecan, <span class="CharOverride-1">Despre un poet de cortegiu</span>, LCF, 1992, 25; Ionel Bota, <span class="CharOverride-1">Muntele şi poezia. Eseu asupra poeziei lui Octavian Doclin</span>, Reşiţa, 1997; <span class="CharOverride-1">Dicţ. scriit. rom.</span>, II, <span class="CharOverride-1">111–112</span>;<span class="CharOverride-1"> </span>Cornelia Ştefănescu, <span class="CharOverride-1">Melancolia lucidităţii</span>, RL, 2001, 18; Doru Timofte, <span class="CharOverride-1">Apologia lui Esau. Eseu asupra poeziei lui Octavian Doclin</span>, Timişoara, 2001; Ruja, <span class="CharOverride-1">Parte</span>, I, <span class="CharOverride-1">304–307</span>, II, <span class="CharOverride-1">191–198</span>; <span class="CharOverride-1">Dicţ. Banat</span>, <span class="CharOverride-1">257–261</span>; Ungureanu, <span class="CharOverride-1">Geografia lit.</span>, IV, <span class="CharOverride-1">187–195</span>; Constantin Buiciuc, <span class="CharOverride-1">Oglinda lui Narcis</span>, vol. I, Timişoara, 2009, <span class="CharOverride-1">101–111</span>, vol. II, Timişoara, 2011, <span class="CharOverride-1">115–122</span>; Ion Pop,<span class="CharOverride-1"> „Sălaşe în iarnă”</span>, RL, 2010, 15; Popa, <span class="CharOverride-1">Prezenţe</span>, <span class="CharOverride-1">82–86</span>; Marin Breiu, Gabriela Pachia, <span class="CharOverride-1">Lirica bănăţeană pentru copii</span>, Timişoara, 2011, <span class="CharOverride-1">51–58</span>. &#9; <span class="Semnatura">C.Ș., L.A.</span></p>
			<p class="Heuristica-PRIMUL"><span class="titlu-12">DOHOTARU</span><span class="CharOverride-2">, Adrian </span>(2.IV.1939, Oradea – 1.IX.1995, München, Germania), poet, dramaturg, gazetar. Este fiul Eufrosinei și al lui Nuțu Dohotaru, funcționar CFR. După absolvirea Facultăţii de Istorie–Filosofie a Universităţii din Cluj în 1959, devine redactor la revista „Viaţa studenţească” (1960–1968) şi redactor-șef adjunct la „Amfiteatru” (1971–1974), însă notorietatea de gazetar (reporter) şi-o câştigă la „Flacăra” (1973–1981, 1983–1985), între 1981 şi 1983 lucrând la revista „Viaţa cooperaţiei meşteşugăreşti”. Din 1985 până în 1989 este redactor la revista „Actualități românești”, în 1990 este director general adjunct la Agerpres, apoi, din același an, intră în diplomaţie ca subsecretar de stat în cadrul Ministerului Afacerilor Externe, unde începând din 1992 este secretar de stat, șef al Departamentului cultură, presă și relații cu diaspora. În 1990 face public faptul că deţine un grad important în francmasonerie: Mare Maestru al Marii Loje Naționale din România.</p>
			<p class="Heuristica-BASE">Caz ciudat şi trist de destin menit împlinirii, retezat nedrept de repede şi violent, <span class="CharOverride-2">D.</span> poate fi analizat ca eşantion perfect de ratare a vocaţiei din cauza presiunilor politice. Poeziile debutului editorial <span class="CharOverride-1">Ora 24</span> (1978) indicau o severitate lucidă, cultivând vocabule dure, irizaţii sticloase şi reci („zăpezi de radium”, „lumina de meninge”), nu fără puseuri blagiene („inimile somnului”), cu dor de pământ și mirosuri fragede. Un aer de Maramureş adie uneori printre versurile, altminteri reci, artificiale. O nelinişte îngheţată, cu tonuri ca la Ioan Alexandru şi nostalgii expresionist-rurale: „Aş fi putut să rămân fiu nebun de arcaşi prin păduri/ Între coarne de zimbru ca într-un mare amurg fumegând./ Aş fi putut să rămân fiul domnilor mei, voievozi/ Între Iza şi Mara, lângă tatăl şi mama, frumoşi şi cărunţi”. <span class="CharOverride-1">Privire liberă</span> (1980) aduce un plus considerabil de insurgenţă; textul se abstractizează, poetul meditează asupra captivităţii, a compromisului politic devastator de conştiinţe: „Desigur, noi putem fi înlocuiţi/ […] Cineva ne acuză acum de înaltă trădare/ În faţa copiilor/ Pentru că am făcut compromisuri şi am ridicat din umeri,/ Cu un aer tragic de vagabonzi eterni. Sau am plâns uneori/ Prin spitale pline de condamnaţi la moarte şi la tristeţe”. După 1980 reportajele lui <span class="CharOverride-2">D.</span> din „Flacăra” atrag tot mai mult cititorii. Un talent amintind de F. Brunea-Fox, exersat prin mahalalele sordide ale Bucureştiului în plină devastare arhitecturală, prin metroul cu cerşetori, prin creşe fără omenie ş.a.m.d. În acelaşi timp apare dramaturgul <span class="CharOverride-2">D.</span> cu <span class="CharOverride-1">Anchetă asupra unui tânăr care nu a făcut nimic</span>, reprezentată în premieră în 1980, la Teatrul „Lucia Sturdza Bulandra”, apoi cu piesele <span class="CharOverride-1">Insomnie </span>și<span class="CharOverride-1"> Îndrăgostiţii de la nouă seara</span>, prima pusă în scenă la Teatrul „C. I. Nottara” de regizorul Alexandru Dabija în 1982, cu zeci de replici tăiate sau modificate la multele vizionări oficiale. Cu punct de plecare într-o poezie din <span class="CharOverride-1">Privire liberă</span> („Cineva trebuie să-şi asume un risc, nemaisuportând/ Tensiunea şi dezacordul dintre cuvinte şi gest./ Cineva trebuie judecat, trebuie pedepsit pentru inconştienţa/ De a crede că i se poate permite orice”), <span class="CharOverride-1">Insomnie</span> îl are în centrul acțiunii pe inginerul Sabin Pop, om incomod, care „se află într-o permanentă stare de revoluţie”. „Împotriva sa se coalizează fricoşii, laşii, lichelele, profitorii”, e un păgubos, conchide dramaturgul. Refuzat ulterior sistematic de teatre, <span class="CharOverride-2">D.</span> avea să intre în atenţia publicului ca demnitar după 1989, într-un context – iarăşi – destul de puţin favorabil împlinirii scriitoriceşti. Poetul „pierdut”, gazetarul obosit şi dramaturgul copleşit de realitate avea să moară după un accident de mașină, lăsând în urmă doar câteva cărți.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Ora 24</span>, Bucureşti, 1978; <span class="CharOverride-1">Privire liberă</span>, Bucureşti, 1980; <span class="CharOverride-1">Insomnie. Îndrăgostiţii de la nouă seara</span>, Bucureşti, 1985.</p>
			<p class="Heuristica___m_RPR"><span class="CharOverride-2">Repere bibliografice:</span> Laurenţiu Ulici, <span class="CharOverride-1">Starea poeziei (IV)</span>, RL, 1978, 24; Al. Cistelecan, <span class="CharOverride-1">„Ora 24”</span>, F, 1978, 7; Nicolae Ciobanu, <span class="CharOverride-1">Un fel de Robinson Crusoe</span>, LCF, 1978, 32; Romulus Guga, <span class="CharOverride-1">„Anchetă asupra unui tânăr care nu a făcut nimic”</span>, TTR, 1981, 6; Ulici, <span class="CharOverride-1">Lit. rom.</span>, I, <span class="CharOverride-1">262–263</span>; Iosif Naghiu, <span class="CharOverride-1">Ca o flacără albă</span>, L, 1995, 37; Tudor Mărăscu, <span class="CharOverride-1">Lecţie de istorie</span>, L, 1995, 37; Dan Grigorescu, <span class="CharOverride-1">Adrian Dohotaru</span>, L, 1995, 39; <span class="CharOverride-1">Adrian Dohotaru</span>, DRI, II, <span class="CharOverride-1">86–91</span>; <span class="CharOverride-1">Dicţ. scriit. rom.</span>, II, <span class="CharOverride-1">113–114</span>; Popa, <span class="CharOverride-1">Ist. lit.</span>,<span class="CharOverride-1"> </span>II, <span class="CharOverride-1">887</span>.&#9; <span class="Semnatura">D.C.M.</span></p>
			<p class="Heuristica_PRIMUL_Semnat"><span class="titlu-12">DOINA</span>, revistă săptămânală scoasă la Bucureşti, prima serie între 22 ianuarie 1884 şi 5 mai 1886, iar a doua de la 1 octombrie până la 1 noiembrie 1886. Proprietarul, directorul şi animatorul acestei publicaţii este Constantin Bărcănescu, bun cântăreţ, amator de muzică, dar şi actor ocazional, cunoscut şi datorită relaţiilor cu I.L. Caragiale. Scurte perioade direcţia revistei a fost girată de C. Gebauer (5 februarie–5 mai 1886) şi G.I. Ionnescu-Gion (1 octombrie–1 noiembrie 1886). I.I. Roşca, şi A. Lupu-Antonescu au îndeplinit pe rând funcţia de redactor literar. La <span class="CharOverride-2">D. </span>au colaborat cu versuri, alături de I.I. Roşca şi Al. I. Şonţu, I.C. Drăgescu, Al. Candiano-Popescu, Carol Scrob. Se republică rândurile scrise de N. Filimon, cu mulţi ani înainte, despre teatrul românesc, sau o nuvelă, <span class="CharOverride-1">Sorcova</span>, a lui B. Delavrancea, reprodusă din „Drepturile omului”. Cronicile lui D.C. Ollănescu-Ascanio sunt simple divagaţii asupra artei, iar schiţele semnate Lucreţia parodiază cu bune efecte comice literatura sumbră şi fals romantică la modă atunci. I. Moşoiu tipărea o comedie de moravuri, parţial realizată, intitulată <span class="CharOverride-1">Corpul delict</span>. Câteva traduceri, din H. Heine şi Adolphe Adam, şi foarte multă literatură populară, însoţită adesea de prezentarea competentă a lui Lupu-Antonescu, sunt de asemenea menţionabile. Revista se ocupă şi de literatura pentru copii, cerând să se publice, alături de cărţile despre Aladin sau Gulliver, fabulele lui D. Ţichindeal şi Grigore Alexandrescu, versurile lui D. Bolintineanu, basme culese de Petre Ispirescu. Cronica dramatică este dedicată unor piese traduse şi calităţii traducerilor, care sunt comparate cu versiuni din alte limbi. Spectacolul de teatru se discută ca un complex (text–punere în scenă–interpretare), dar se comentează cu precădere jocul actorilor. Viaţa literară este urmărită cu atenţie, în special activitatea junimiştilor bucureşteni, despre şedinţele cărora I.I. Roşca publică dări de seamă amănunţite. Cu un interes deosebit se comentează activitatea lui I.L. Caragiale. La începutul anului 1885 <span class="CharOverride-2">D. </span>anunţă că dramaturgul lucrează la o nouă comedie, intitulată <span class="CharOverride-1">Nuntă la Tirchileşti</span>. &#9; <span class="Semnatura CharOverride-7">R.Z.</span></p>
			<p class="Heuristica_PRIMUL_Semnat"><span class="titlu-12">DOINA</span>, revistă care a apărut la Bucureşti, lunar, între mai şi noiembrie 1914; până în august 1914 are subtitlul „Revistă tradiţionalistă”. Publică versuri I.U. Soricu (<span class="CharOverride-1">Închinare</span>, dedicată Ardealului), Volbură Poiană-Năsturaș, Panait Cerna, A. Mândru, Nichifor Crainic, Ion Sângiorgiu, G. Botez-Gordon, Mihail Săulescu, Vasile Stoica. Sunt inserate <span class="CharOverride-1">Cugetări inedite </span>de M. Eminescu, iar N. Zaharia vorbeşte despre „reportajul literar”, Radu Dragnea semnează articolele <span class="CharOverride-1">România într-o nouă fază politică</span> şi <span class="CharOverride-1">Metoda istorică şi metoda estetică în critica literară</span>,<span class="CharOverride-1"> </span>iar Nichifor Crainic este autorul textului comemorativ <span class="CharOverride-1">La 25 de ani de la moartea lui M. Eminescu</span> și Ion Dragoslav e prezent cu un fragment din romanul <span class="CharOverride-1">Brâul cu picăţele roşii</span>. În domeniul istoriei literare se remarcă un studiu despre Barbu Paris Mumuleanu şi un altul cu titlul <span class="CharOverride-1">De la Mahabharata indică la doina românească</span> de Jan Urban Jarník. Mai colaborează Paul I. Papadopol, Ion Chiru-Nanov, Ştefan Meteş, D.N. Ciotori, N. Dunăreanu, Ion Dragu. <span class="Semnatura">M.Pp.</span></p>
			<p class="Heuristica_PRIMUL_Semnat"><span class="titlu-12">DOINA</span><span class="CharOverride-2"> DOINELOR</span>, revistă apărută la Mărgineni-Munteni (în judeţul Bacău), săptămânal, între 17 februarie şi 23 iunie 1902, ultimul număr indicând însă pe frontispiciu că apare lunar. Din 24 februarie 1902 directorul periodicului a fost G. Marinescu. Se publică sau se reproduc versuri de Alex. St. Vernescu, Elena Sevastos, Nely Cornea, G. Marinescu, N. Beldiceanu, Radu D. Rosetti, Const. Gh. Damaschin, Adrian Sulcină, D.I. Bonteş, Gheorghiu Dem., N.A. Bogdan, Gr. Lupu, Corneliu Moldovanu. Republicări sunt şi poezia <span class="CharOverride-1">Numai una</span> de G. Coşbuc sau transpunerea lui St. O. Iosif din Petőfi, <span class="CharOverride-1">Soarele.</span> De remarcat un început de traducere din <span class="CharOverride-1">Odissea</span>, semnat<span class="CharOverride-1"> </span>de Hristian N. Ţapu, şi multă literatură populară.&#9; <span class="Semnatura">M.Pp.</span></p>
			<p class="Heuristica-PRIMUL"><span class="titlu-12">DOINA</span><span class="CharOverride-2">, Jela </span>(1.III.1951, Vadu, j. Constanţa), prozatoare, publicistă, traducătoare. Este fiica Tudorei (n. Gămălan) şi a lui Ion Enache, contabil. Urmează cursurile elementare şi medii în Vadu, Lumina şi Năvodari, apoi Facultatea de Limbă şi Literatură Română a Universităţii din Bucureşti, secţia română–franceză (1970–1974). După absolvire predă româna şi franceza la şcoala medie din Valea Dacilor (1974–1985), apoi este profesoară de limba franceză la mai multe şcoli generale din Constanţa (1985–1990) şi redactor la revista „Tomis” (1990–1993); locuieşte doi ani în Franţa (1994–1996). Ulterior colaborează ca traducător cu Editura Humanitas, unde devine, din 1997, redactor, coordonator al colecţiilor „Procesul comunismului” şi „Memorii, jurnale”, precum şi al seriei „Istorie”. Debutează la revista „Luceafărul” cu proza <span class="CharOverride-1">Pauza de masă</span> (1979). După 1989 e prezentă cu recenzii, note de lectură, articole şi interviuri luate unor foşti deţinuţi politici (între ei, pentru prima oară în presa din ţară, Ion Ioanid, dar şi I. Negoiţescu, Teohar Mihadaş, Constantin Ionaşcu) la „Tomis”, „România literară”, „Contemporanul”, „Amfiteatru”, „Familia”, „22”, „Arca”, „Observator” (München), „Vatra”, „Adevărul literar şi artistic”, „Observator cultural”, „Cultura”. În volum debutează cu două texte (<span class="CharOverride-1">Corespondent de război</span> şi <span class="CharOverride-1">Dinspre drumul cu plopi</span>) în antologia <span class="CharOverride-1">Vânzătorul de enigme</span> (1993), debutul individual constituindu-l romanul <span class="CharOverride-1">Cazul Nichita Dumitru</span>. <span class="CharOverride-1">Încercare de reconstituire a unui proces comunist. 29 august – 1 septembrie 1952</span> (1995); Asociaţia Internaţională a Scriitorilor şi Oamenilor de Artă Români, cu sediul la Washington DC, a acordat cărţii Premiul de Onoare. Traducerile, centrate mai cu seamă pe investigarea comunismului, le semnează frecvent Doina Jela Despois. </p>
			<p class="Heuristica-BASE"><span class="CharOverride-2">D. </span>cultivă proza nonfictivă, în speţă romanul de reconstituire, jurnalul intim şi documentarul-anchetă, apelând energic la tehnicile literaturii. Un filon puternic reactivat este literatura interbelică a „autenticităţii”, cu recurs la transcrierea-colaj de documente (memorii, corespondenţă, dosare de arhivă) şi depoziţii verbale neprelucrate stilistic. „Romanul nonfictiv” <span class="CharOverride-1">Cazul Nichita Dumitru</span> reconstituie înscenarea judiciară din procesul Canal Dunăre–Marea Neagră (1952), prin a cărui sentinţă un muncitor a fost condamnat la moarte şi executat din raţiuni terorist-propagandistice: „stârpirea sabotorilor” regimului, „sabotori”, de altfel, reabilitaţi, tot propagandistic, de N. Ceauşescu în 1968. Dincolo de radiografia unui/unor destine tipice epocii, <span class="CharOverride-2">D. </span>întreprinde şi o analiză drastică a discursului ideologic al anilor ’50, de la temele obsedante la limbaj, imagini-pilot şi sofisme juridice. <span class="CharOverride-1">Telejurnalul de noapte </span>(1997), un decupaj de pagini diaristice din intervalul 1979–1989, propune o mostră de „literatură de sertar”, cu însemnări din ultimul deceniu, sumbru şi delirant, al ceauşismului. <span class="CharOverride-1">Această dragoste care ne leagă. Reconstituirea unui asasinat </span>(1998) este o anchetă-eseu care supune din nou reflecţiei un destin tragic, de astă dată al unei intelectuale septuagenare, Ecaterina Bălăcioiu-Lovinescu, soţia lui E. Lovinescu şi mama Monicăi Lovinescu, arestată, în mai 1958, în scopul şantajării fiicei sale, crainică la Europa Liberă. După ce a respins oferta de a se salva cerându-i fiicei sale să revină în ţară, a fost asasinată în închisoare, prin tortură psihică şi refuzul îngrijirilor medicale, şi înmormântată într-o groapă comună. Spectrul uman al personajelor culminează, în <span class="CharOverride-1">Drumul Damascului. Spovedania unui fost torţionar </span>(1999), care va sta la baza filmului <span class="CharOverride-1">După-amiaza unui torţionar </span>în regia lui Lucian Pintilie, cu portretul, de substanţă dostoievskiană, dar unicat între cazurile reale cunoscute, al unui mărunt torţionar care, covârşit de revelaţia târzie a propriei ticăloşii, se căieşte, implorând să fie judecat şi pedepsit. Sarcasmul destinului lui Franţ Ţandără este generat de persistenţa ocultă, dar activă a speţei sale profesionale, astfel încât deconspirarea, într-un proces, a unei întregi reţele malefice este sistematic blocată, iar personajul rămâne condamnat să-şi poarte povara teribilă pe „Drumul Damascului”. În <span class="CharOverride-1">Lexiconul negru. Unelte ale represiunii comuniste </span>(2001), un dicţionar al anchetatorilor, temnicerilor şi torţionarilor comunişti din România, conţinând 1 700 de nume,<span class="CharOverride-2"> D. </span>a încercat să expună, din nou cu varii mijloace literare (Al. Cistelecan a evidenţiat „arta dramatică a reconstituirii” şi „peripeţia documentării”, utilizată ca „una din tramele epice ale cărţii”), o vastă serie de portrete ale unor funcţionari din sistemul represiv comunist. Miza a fost o „istorie naţională a infamiei” în spirit borgesian. <span class="CharOverride-1">Afacerea Meditaţia Transcendentală</span> (2004) restituie o înscenare propagandistică ce a zguduit lumea intelectuală în ultimul deceniu comunist, pe când <span class="CharOverride-1">O sută de zile cu Monica Lovinescu</span> (2008) este o carte de memorialistică, iar <span class="CharOverride-1">Oleg Danovski. Omul, artistul, legenda</span> (2011) o biografie a unui marcant coregraf român. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Cazul Nichita Dumitru. Încercare de reconstituire a unui proces comunist. 29 august–1 septembrie 1952</span>, Bucureşti, 1995; <span class="CharOverride-1">Telejurnalul de noapte</span>, Iaşi, 1997; <span class="CharOverride-1">Această dragoste care ne leagă. Reconstituirea unui asasinat</span>, Bucureşti, 1998; ed. 2, Bucureşti, 2005; <span class="CharOverride-1">Drumul Damascului. Spovedania unui fost torţionar</span>, Bucureşti, 1999; <span class="CharOverride-1">Lexiconul negru. Unelte ale represiunii comuniste</span>, Bucureşti, 2001; <span class="CharOverride-1">Afacerea Meditaţia Transcendentală</span>, Bucureşti, 2004; <span class="CharOverride-1">Ungaria 1956</span>. <span class="CharOverride-1">Revolta minţilor şi sfârşitul mitului comunist</span> (în colaborare cu Vladimir Tismăneanu), București, 2006; <span class="CharOverride-1">O sută de zile cu Monica Lovinescu</span>, Bucureşti, 2008; <span class="CharOverride-1">Cum am spânzurat-o pe Emma Bovary</span>, Iaşi, 2009;<span class="CharOverride-1"> Oleg Danovski. Omul, artistul, legenda</span>,<span class="CharOverride-1"> </span>Bucureşti, 2011. <span class="CharOverride-2">Traduceri:</span> Stéphane Courtois, <span class="CharOverride-1">Cartea neagră a comunismului</span>, Bucureşti, 1998 (în colaborare),<span class="CharOverride-1"> O noapte atât de lungă</span>, Bucureşti, 2008; Boris Souvarine, <span class="CharOverride-1">Stalin</span>, Bucureşti, 1999; <span class="CharOverride-1">Omul grec</span>, coordonator Jean-Pierre Vernant, Bucureşti, 2002; Nancy Huston, <span class="CharOverride-1">Amprenta îngerului</span>, Bucureşti, 2003; Vladimir Bukovski, <span class="CharOverride-1">Reuşeşti sau mori</span>, Bucureşti, 2003 (în colaborare); Margueritte Yourcenar, <span class="CharOverride-1">Lovitura de graţie</span>, Bucureşti, 2004; Nina Berberova, <span class="CharOverride-1">Afacerea Kravcenko</span>, Bucureşti, 2005.</p>
			<p class="Heuristica___m_RPR"><span class="CharOverride-2">Repere bibliografice:</span> Nicolae Manolescu, <span class="CharOverride-1">„Jurnalul”</span> <span class="CharOverride-1">poetului</span>, RL, 1997, 47; Mircea Mihăieş, <span class="CharOverride-1">Vivisecţii catodice</span>, CU, 1997, 11; Gheorghe Grigurcu, <span class="CharOverride-1">Un jurnal antisubiectiv</span>, RL, 1998, 5; Alexandru George, <span class="CharOverride-1">Duelul cu toată lumea</span>, LCF, 1998, 15–16; Alexandru George, <span class="CharOverride-1">Tragedie şi absurditate</span>, LCF, 1998, 21; George Pruteanu, <span class="CharOverride-1">O pată de sânge intelectual</span>, DM, 1998, 276; Al. Cistelecan, <span class="CharOverride-1">Arta (dramatică) a reconstituirii</span>, VTRA, 1998, 7; Z. Ornea, <span class="CharOverride-1">Cum a fost asasinată mama Monicăi Lovinescu</span>, RL, 1998, 31; Alexandru Niculescu, <span class="CharOverride-1">Despre indiferenţă, despre eroi</span>, VTRA, 1998, 9; Virgil Ierunca, <span class="CharOverride-1">Torţionarul torturat</span>, RL, 1999, 25; Ioan Muşlea, <span class="CharOverride-1">Oroarea în stare pură</span>, VTRA, 1999, 9; Mircea Mihăieş, <span class="CharOverride-1">Asasini din toate ţările, uniţi-vă!</span>, CU, 2001, 2; Monica Lovinescu, <span class="CharOverride-1">Diagonale</span>, Bucureşti, 2002, <span class="CharOverride-1">20–22</span>, <span class="CharOverride-1">85–87</span>, <span class="CharOverride-1">209–211</span>; Tania Radu, <span class="CharOverride-1">Un portret răscolitor</span>, „22”, 2008, 10 septembrie. &#9; <span class="Semnatura">G.O.</span></p>
			<div class="_idGenObjectLayout-1">
				<div id="_idContainer018">
					<div id="_idContainer016" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DOINAŞ</span><span class="CharOverride-2">, Ștefan Aug. [Augustin]<br /></span> (26.IV.1922, Caporal Alexa, j. Arad, azi în Sântana – 25.V.2002, Bucureşti), poet, eseist, prozator, traducător. </p>
					</div>
					<div id="_idContainer017" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="04_D2_Din_Moldova-Dosoftei_204-283-web-resources/image/01_Doinas.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Floriţei (n. Laza) şi al lui Augustin Popa, ţărani înstăriţi, tatăl având simpatii politice liberale. A urmat cele dintâi cursuri şcolare în satul natal, apoi Liceul „Moise Nicoară” din Arad, terminat în 1941, unde l-a avut ca profesor de română pe Alecu Constantinescu, tatăl viitorului scriitor Paul Everac. Devine student al Facultăţii de Medicină (întreruptă după un timp) şi al Facultăţii de Litere şi Filosofie a Universităţii „Regele Ferdinand I” din Cluj, transferată în refugiu la Sibiu, revenită la Cluj după retrocedarea Transilvaniei de Nord; va absolvi în 1948. În perioada studenţiei, când i-a avut profesori, între alţii, pe Lucian Blaga şi pe Liviu Rusu, s-a numărat printre membrii marcanţi ai Cercului Literar de la Sibiu şi printre semnatarii <span class="CharOverride-1">Manifestului</span> din 1943 al grupării, ostil autohtonismului. Debutase cu poemul <span class="CharOverride-1">Optsprezece ani…</span> în numărul 50 din 1939 la „Jurnalul literar” al lui G. Călinescu. Va fi găzduit tot cu versuri, în intervalul 1940–1943, la „Universul literar” și la „Curentul literar”, unde i se publică și câteva articole de opinie. Va scrie la „Revista Cercului Literar” (1945); mai iscăleşte în „Naţiunea română” (ziar apropiat PNL, pe linia lui Mihai Fărcăşanu). După absolvirea facultăţii a fost, şapte ani, profesor în satul natal (1948–1950), în comunele Hălmagiu (1950–1953) şi Gurahonţ (1953–1955). În această perioadă, aflat sub interdicţie de semnătură din motive politice, scrie ciclurile de poeme <span class="CharOverride-1">Sonetele mâniei</span> şi <span class="CharOverride-1">Ovidiu la Tomis</span>, ca şi piesa de teatru <span class="CharOverride-1">Brutus şi fiii săi</span> (parabolă antitotalitară). Cu excepţia poemelor din <span class="CharOverride-1">Ovidiu la Tomis</span>, celelalte vor fi tipărite abia în anii ’90 ai secolului trecut. Anterior scrierii acestora, în intervalul 1949–1952, <span class="CharOverride-2">D.</span> acceptase să publice sub pseudonimul unui elev al său din Arad (Ion Motoarcă) mai multe poeme realist socialiste în „Almanahul literar” din Cluj. Dincolo de conformismul ideologic, ele vădesc virtuozitate în versificarea pe teme date. Stabilit la Bucureşti, în 1956–1957 va fi angajat redactor la revista „Teatrul”, unde ajunge graţie intervenţiei lui Radu Stanca. Va publica, în paginile ei, articole şi cronici dramatice în care subtilitatea judecăţilor îşi face loc printre jaloanele dogmatice. În 1957 primeşte de la Ov. S. Crohmălniceanu un referat favorabil în vederea publicării unui volum de poezii, care însă nu mai apare: autorul va fi arestat şi condamnat sub acuzaţia de „omisiune de denunţ” la adresa lui Marcel Petrişor, în urma evenimentelor revoluţionare din Ungaria anului 1956. Eliberat din detenţie în 1958, se căsătoreşte cu prim-balerina Irinel Liciu. După o perioadă de şomaj, în care încearcă fără rezultat să revină în viaţa literară publicând articole şi poeme conforme cu ideologia momentului, este angajat de George Ivaşcu corector la revista „Lumea” (1963). În 1969 devine redactor-şef adjunct, iar din 1993 redactor-şef la „Secolul 20”. Cariera lui literară, reluată în 1964 cu volumul <span class="CharOverride-1">Cartea mareelor</span>, va cunoaşte o continuă ascensiune. Tradus în mai multe limbi, e distins cu numeroase premii, între care şapte ale Uniunii Scriitorilor, Premiul „Mihai Eminescu” al Academiei RSR (1968), Medalia Institutului „Goethe” din München (1982), Premiul European pentru Literatură (Vârşeţ, Iugoslavia, 1990), Premiul Naţional de Poezie „Mihai Eminescu” (1997), Premiul Asociaţiei Scriitorilor Români din Israel (1997). În anii ’80 şi după căderea regimului comunist s-a impus ca un reper intelectual şi moral al breslei scriitoriceşti, protestând în repetate rânduri împotriva imixtiunii politicului discreţionar. S-a numărat, în toamna lui 1989, printre semnatarii „scrisorii celor şapte” scriitori, acuzând arestarea la domiciliu a poetului Mircea Dinescu. După 1989 devine membru al Academiei Române, preşedinte al Fundaţiei Culturale Secolul 20, director al Centrului Cultural Pluridisciplinar „Paul Valéry” din România, <span class="CharOverride-1">doctor honoris causa</span> al Universităţii „Lucian Blaga” din Sibiu, director onorific al revistei sibiene „Euphorion”, preşedinte de onoare al Uniunii Scriitorilor. A desfăşurat o intensă activitate civico-politică anticomunistă, cu un masiv debuşeu publicistic. A ocupat, între 1992 şi 1996, funcţia de senator în Parlamentul României din partea Partidului Alianţei Civice. Postum, imaginea publică a lui <span class="CharOverride-2">D.</span> a făcut obiectul unor controverse după deconspirarea colaborării sale, ca agent de influenţă, cu poliţia politică a regimului comunist, colaborare începută în închisoare şi întreruptă definitiv în 1985. </p>
			<p class="Heuristica-BASE">La opt ani de la debutul în presă, <span class="CharOverride-2">D.</span> a primit, din partea cenaclului Sburătorul – condus, după dispariţia mentorului, de Şerban Cioculescu şi Vladimir Streinu – Premiul „E. Lovinescu” pentru manuscrisul volumului <span class="CharOverride-1">Alfabet poetic</span>, care nu va mai fi editat; autorul îşi va reuni sub acelaşi titlu, într-o antologie din 1978, atât poemele de tinereţe, cât şi texte mai noi. Urmare a interdicţiei de semnătură şi a detenţiei politice din deceniul stalinist, debutul editorial îi va fi amânat până în 1964. Chiar şi aşa, tributul ideologic a fost unul în consecinţă: <span class="CharOverride-1">Cartea mareelor</span> cuprinde doar două dintre baladele de tinereţe şi numeroase texte conformiste. Compromisurile se efasează în <span class="CharOverride-1">Omul cu compasul</span> (1966), a cărui secţiune finală include mai multe balade din anii ’40, şi dispar cu totul în <span class="CharOverride-1">Seminţia lui Laokoon</span> (1967), unde abilitatea autorului de parabole lirice reuşeşte să integreze, în scenarii mitologice sau cultural-istorice din Antichitatea elenă, semnificaţii etice subversive, pe fondul unui ceremonial liric elevat. Pentru cvasiunanimitatea comentatorilor, centrul de greutate al poeziei lui <span class="CharOverride-2">D.</span> este dat de baladele scrise în anii ’40, capodopera-fanion, intrată în conştiinţa publicului, fiind <span class="CharOverride-1">Mistreţul cu colţi de argint</span>. Baladescul de aici, ca şi cel al lui Radu Stanca, ilustrează la cote înalte programul „euphorionist” al cerchiştilor, recuperând, sub sem&#173;nul unui lirism „obiectiv”, narativitatea şi dramaticul. Parabolă a condiţiei „vânătorului de himere” ucis de idealul pe care-l caută obstinat, textul a fost privit ca o replică la <span class="CharOverride-1">Erlkönig</span> de Goethe; în cadrul poeziei româneşti, e comparabil cu barbianul <span class="CharOverride-1">Riga Crypto şi lapona Enigel</span> şi cu <span class="CharOverride-1">Noaptea de decemvrie</span> a lui Alexandru Macedonski. Neoclasic modern din familia lui Paul Valéry sau (dintre compatrioţi) a lui Al. A. Philippide, Ion Pillat ori A.E. Baconsky, format la şcoala lui Lucian Blaga, Ion Barbu sau Tudor Arghezi, <span class="CharOverride-2">D.</span> este un autor paradoxal şi multivalent: fiu de ţăran, dar intelectual cu o cultură umanistă vastă şi o conştiinţă estetică pe măsură, el este, în acelaşi timp, un spirit baroc, proteic şi labirintic, dar şi un apolinic goethean, iubitor al formelor perfecte şi al Ideii platonice; un poet al cărui gust histrionic pentru metamorfoze şi măşti se traduce, de regulă, prin afectarea unor ipostaze „eleate”, solemne şi distante. Apolinismul atitudinii e dublat în subsidiar de obsesiile romantice ale dionisiacului „nocturn” şi „demonic”. Demonicul, inclusiv în varianta sa „faustică”, e, în fapt, o ipostază inferioară a daimonismului creator, de sursă socratic-platoniciană. El a fost teoretizat de timpuriu de <span class="CharOverride-2">D.</span> ca substitut modern al tragicului antic în lucrarea de licenţă, publicată, sub titlul <span class="CharOverride-1">Tragic şi demonic</span>, ca addenda la volumul de eseuri <span class="CharOverride-1">Lectura poeziei </span>(1980); realizat sub coordonarea profesorului Lucian Blaga, al cărui <span class="CharOverride-1">Daimonion</span> l-a stimulat, decisiv, pe studentul sibian, acest studiu de filosofia culturii este debitor modelului umanist al lui Goethe. Adept al primatului intelectului asupra „inspiraţiei” iraţionale şi a expresiei brute, <span class="CharOverride-2">D.</span> e prin excelenţă un <span class="CharOverride-1">poeta artifex</span> şi un <span class="CharOverride-1">poeta doctus</span>, un virtuoz pentru care arta înseamnă meşteşug superior, <span class="CharOverride-1">techné</span>, iar poemul – un angrenaj hermeneutic complex, programat până în cele mai fine articulaţii de luciditatea şi ingeniozitatea artistică a creatorului. Cu precizarea că nu doar meşteşugul sau disciplina supunerii la canon, ci cultura în sensul ei cel mai înalt defineşte specificul acestei poezii „alexandrine”, spiritul cărturăresc şi intertextualitatea fiind subordonate reflecţiei vizionare. Sesizând şi dezordinea acolo unde alţii au văzut doar ordinea, Virgil Nemoianu a atras atenţia, încă din anii ’60, asupra imperfecţiunilor stilistice ale poetului, în care nu vedea decât un meşteşugar de primă instanţă, sedus de legile Frumosului, Binelui şi Adevărului. Pentru <span class="CharOverride-2">D.</span>, poezia „se hrăneşte din poezie”,<span class="CharOverride-1"> </span>mai exact din diferitele tipuri de discurs înrudit cu ea: cel filosofic (cosmologic), cel mitologic, cel simbolic şi cel religios. Este vorba, în fapt, de un discurs indirect, refractat, proiectat sistematic în sfera general umanului pe linia unor alegorii culturaliste, istorice sau mitologice. Consemnarea directă a contingentului serveşte cel mult ca rampă de lansare a contemplaţiei abstracte, transistorice; <span class="CharOverride-1">Întâlnirea de la Bruxelles</span>, de pildă, include, retrospectiv, secvenţe dintr-un fel de jurnal de călătorie, iar segmentele din<span class="CharOverride-1"> Trei ipostaze ale mării</span> au ca punct de plecare o notă de jurnal estival la Marea Neagră. Realul frust, plebeu, e important doar în măsura în care conţine în datele lui „parabole ale destinului”, sesizabile prin exerciţiul hermeneutic: „Nu mi-a plăcut nicicând./ Căderea serii/bătea, întâi, în streaşină pe grajdul/care forma o latură a ţarcului./ Strunga. Doi păcurari ţinând găleţile/ între picioare. Oile. Gunoiul/ zvârlit din grajd pe uşa de deasupra/ Şi ziua acră – bălegar al vârstei/ ce fornica-ntre slove: <span class="CharOverride-1">o-i</span>, <span class="CharOverride-1">oi</span>/ (Cine-ar putea să tălmăcească-ntreaga/ parabolă? Destinul ia, din joacă,/ înfăţişarea de copii, nuiaua/ înlocuieşte zarul invizibil)” (<span class="CharOverride-1">Mulsul oilor</span>). La sfârşitul anilor ’80 poetul a cochetat, demonstrativ, şi cu formula jurnalului intim, asumată ca „exerciţiu” autoimpus şi ca pretext pentru o eseistică superioară în marginea ei (<span class="CharOverride-1">Micro-jurnal anti-jurnal</span>). O ipostază surprinzătoare a acestui autor grav, iubitor de măşti aristocratice antice sau medievale, dar intim legată de histrionismul său profund, este cea goliardică, prezentă în câteva texte de juventute (<span class="CharOverride-1">Crai de Ghindă</span>). Publicată în „România literară” din februarie 1970, autoparodia <span class="CharOverride-1">Cercul cu zimţi de argint</span> se constituie într-o satiră savuroasă la adresa moravurilor lumii literare din epocă şi a adversarilor Cercului Literar de la Sibiu: „Un Bard din Levant, îndrăgind pricopseala/ prin parcuri şi-alese locante trecea,/ Sugându-şi cu sârg din pocale cerneala,/ trântea parodii de sezon şi zicea:/ – Veniţi să vânăm prăfuite hârţoage/ şi Cercul cu zimţi de argint, fioros,/ ce zilnic, cu schimbul, mă scoate din doage/ rotind prin reviste profilu-i sticlos […]. Dar Bardul trecea duduind înainte,/ pândea printre rânduri, atent la confraţi,/ lăsând să dospească-n culcuş de cuvinte/ pe toţi cei născuţi mai la sud de Carpaţi./ La Capşa îi pică şalăul din gură:/ – Priviţi cum înfulecă Cercul, zbanghiu,/ sonete, eseuri, creveţi şi friptură./ Veniţi să-l lovim c-un viclean interviu!/ Maestre,-i Doinaş, un elin printre thraci,/ zicea un discipol şăgalnic zâmbind./ Dar el răspundea întorcându-se: – Taci!…/&#160;Şi&#160;Şt. Aug. tăcea ca un cerc de argint”. Critica a identificat mai multe faze ale creaţiei poetului, diferenţa dintre ele ţinând mai mult de atitudine decât de formula adoptată; pentru Nicolae Manolescu, „poetul a îmbrăcat trei veşminte succesive”: primul ar fi cel al baladelor şi versurilor scrise (nu şi publicate) până în 1960, anume ciclurile <span class="CharOverride-1">Manual de dragoste</span>, <span class="CharOverride-1">Mistreţul cu colţi de argint</span>, <span class="CharOverride-1">Ovidiu la Tomis</span> şi <span class="CharOverride-1">Anul scufundat</span>, incluse în antologia <span class="CharOverride-1">Foamea de Unu </span>(1987); al doilea este al „poemelor abstracte” din deceniile al şaptelea şi al optulea, pentru ca de la <span class="CharOverride-1">Vânătoare cu şoim </span>(1985) să se poată vorbi despre o poezie „polemică şi moralistă”. Există şi alte decupaje posibile. Un sector distinct îl reprezintă poezia religioasă din psalmii de senectute, după cum altul e dat de textele ocazionale: cele sub pseudonim din „Almanahul literar”, cele din perioada debutului editorial sau, în alt registru, versurile pe teme patriotice din <span class="CharOverride-1">Locuiesc într-o inimă</span> (1978). Valorificând, în versuri de 10, 12 sau 14 silabe, simboluri heraldice şi subtexte hermetice, prin intermediul unor naraţiuni transfigurate liric, baladele de tinereţe – inaugurate prin <span class="CharOverride-1">Forma îngerului</span>, apărută în primul număr din „Revista Cercului Literar” – conţin, cu deosebire, piesele de excelenţă ale lui <span class="CharOverride-2">D.</span>: <span class="CharOverride-1">Crai de Ghindă</span>, <span class="CharOverride-1">Trandafirul negru</span>, <span class="CharOverride-1">Sfântul Gheorghe cel fals</span> sau <span class="CharOverride-1">Balada celor trei puncte de vedere</span>. Influenţate în parte de Schiller, ele celebrează întâlnirea Nordului cu Sudul, în definitiv a contrariilor. Atracţia Septentrionului, comună şi „balcanicului” Ion Barbu, încorporează frecvent referinţe „sudice”, „eline”, „romane” sau „levantine”, ca în <span class="CharOverride-1">Mistreţul cu colţi de argint</span> („Un prinţ din Levant îndrăgind vânătoarea/ Prin inimă neagră de codru trecea…”), unde reflectarea selenară devine prefigurare a morţii („Şi luna sclipea ca un colţ de mistreţ”). Altfel decât la Goethe, elementul solar, mediteranean se refugiază în mitologia „selvatică” germană până în tundra polară, potenţată fiind de o fantezie lexicală luxuriantă: „La Polul Nord, aproape de osia furtunii,/ printre arbuşti de sticlă ce-ajung doar la genunchi,/ pe care ard albastre poleiurile lunii/ ca nişte muşchi de fosfor pe fiecare trunchi,/ şi unde urşi de bură nestingheriţi se plimbă/ prin mari licheni şi ferigi ca printr-un labirint,/ iar hermelinul roşu întocmai ca o limbă/ apare şi dispare-ntr-o gură de argint” (<span class="CharOverride-1">Viţa de vie la paralela 80°</span>). În <span class="CharOverride-1">Sfântul Gheorghe cel fals</span>, bunăoară, „trimisul diavolului pe pământ” ia chipul sfântului şi-i joacă rolul în lupta cu balaurul, sfârşind însă prin a cădea victimă iubirii pentru călugăriţa Cecilia. Tonul oracular şi ceremonios, sintaxa alambicată (pe care Ov. S. Crohmălniceanu a apropiat-o de Jugendstil), torsionarea versurilor în forme prozodic „perfecte” se aliază adesea cu sentenţiozitatea „gnomică”, într-o poezie a „statuarului” şi a „antichităţilor” (cum remarca Eugen Simion). Nu doar balada este cultivată de tânărul <span class="CharOverride-2">D.</span>, ci şi oda, epitaful, sonetul sau invocaţia; un loc aparte îl ocupă poemele de dragoste (<span class="CharOverride-1">Poem</span>, <span class="CharOverride-1">Amanta</span>, <span class="CharOverride-1">Astăzi ne despărţim</span>,<span class="CharOverride-1"> Tatuaj pe sânul stâng</span>, <span class="CharOverride-1">Don Juan în delir</span>), unde erosul robust e sublimat prin estetizare. Predomină, apoi, developările alegorice ale ipostazelor umanului, ca în <span class="CharOverride-1">Omul cu compasul</span>, unde ideea lumii ca metamorfoză iluzorie a Neschimbătorului indică sensul unei întregi viziuni poetice: „Atunci, lovind cu vârful în nisip,/acelaşi semne vor luci în soare/ păstrând în forma lor eternul chip/ al lucrurilor lumii trecătoare”. Refugiul în trecut poate fi înţeles şi ca refuz al prezentului degradat sau ca metaforă a exilului (în ciclul <span class="CharOverride-1">Ovidiu la Tomis</span>, elaborat în anii ’50). Aceasta însă în producţia literară păstrată în sertar. În cea publică poetul face, o vreme, concesii inclusiv în planul baladescului (<span class="CharOverride-1">Balada şoferului de troleibuz</span>, <span class="CharOverride-1">Balada străzii liniştite</span>). Mai estompată în anii ’70 şi tot mai radicală pe parcursul deceniului al nouălea, dimensiunea subversivă, esopică, este o prezenţă continuă, <span class="CharOverride-1">Vânzarea lui Platon ca sclav la Egina</span>, <span class="CharOverride-1">Reportaj din sac</span> sau versurile din <span class="CharOverride-1">Născut în Utopia</span> (1992) fiind doar câteva exemple notabile. Chiar dacă nu dispar cu totul în volume precum <span class="CharOverride-1">Anotimpul discret </span>(1975) sau <span class="CharOverride-1">Hesperia </span>(1979), baladele devin în această epocă tot mai esenţializate, sub forma unor şarade graţioase (<span class="CharOverride-1">Mică baladă cu bufniţe</span>, <span class="CharOverride-1">Balada celor doi sfetnici</span>, <span class="CharOverride-1">Balada prinţului nesărutat</span>). Fără a renunţa la obişnuitele proiecţii distante în mitologie sau în istoria veche, radicalizarea politică devine manifestă în <span class="CharOverride-1">Vânătoare cu şoim</span>; de remarcat, dincolo de trimiterea transparentă la <span class="CharOverride-1">Poetul cu şoimul pe umăr</span> de Nichita Stănescu, recurenţa motivului „artistocratic” al vânătorii. Aici poemele, stratificate polifonic, exhibă mecanismele groteşti ale puterii totalitare. Moralismul politic alegorizat devine, cu trecerea timpului, tot mai schematic, contaminat, în perioada postdecembristă, de o publicistică adeseori atinsă de emfaza locurilor comune, cum se întâmplă în „lamentaţiile” din <span class="CharOverride-1">Poetul cu pumnul în gură</span>, cu trimiterile la „inexpugnabila capitală a Golaniei”, sau în satira din <span class="CharOverride-1">Aventurile lui Proteu</span> (1995). Stimulaţi de traducerea a cincizeci de psalmi ai lui David în marginea <span class="CharOverride-1">Bibliei</span> lui Şerban Cantacuzino, <span class="CharOverride-1">Psalmi</span> (1997) indică o depăşire salutară a eticului şi politicului către metafizic şi religios, regăsind directeţea şi plenitudinea rostirii din baladele tinereţii. Geneza lor, influenţată şi de Irinel Liciu, a fost evocată de <span class="CharOverride-2">D.</span> însuşi într-o convorbire cu Emil Şimăndan. Alături de psalmii arghezieni, cu care au de altfel puţine elemente în comun, sunt probabil cei mai izbutiţi din literatura română. Tema predilectă este dată de relaţia creatorului („maimuţă a Domnului”) cu Creatorul, marcată de nevoia „penitenţei” şi a exorcizării păcatului trufiei într-o lume degradată şi desacralizată; spre deosebire de textul lui Arghezi, accentul cade mai mult pe reflecţia morală, „potrivnic amoroasă” în raport cu Dumnezeu: „Nu, Doamne! Sunt prea mândru ca s-accept/ destinul Tău: să cântăresc ce-i drept/ şi ce e strâmb – nimic nu mă-mbie./ Ursita Creaturii-i să-L învie/ pe Creator. Ca un ocnaş în zeghe/ ce-aşteaptă graţierea, stau de veghe/ lângă buşteanul Tău cu cioturi tari/ până-ţi vor creşte, Doamne, noi lăstari” (<span class="CharOverride-1">Psalmul I</span>). Iarăşi spre deosebire de Arghezi, ca şi de V. Voiculescu şi, mai nou, de Ion Horea, dar şi de alexandrinismul arhaizant al traducerilor lui Şerban Foarţă, lexicul este pigmentat modern, neologistic, iar meditaţia personală primează („Doamne, maimuţărindu-te mereu/Te voi iubi. Acesta-i rolul meu”). Chiar atunci când „se retrage din noi”, divinitatea nu apare invocată ca pierdere de eul poetic exilat în lumea sublunară, ci ca prezenţă, într-un exerciţiu continuu de umilinţă al fiinţei materiale, imperfecte. O dimensiune esenţială, integratoare a <span class="CharOverride-1">Psalmilor</span> este relaţia dintre divinitate şi scriitură, pentru poetul-mediator şi traducător al sensului suprem: „Tu n-ai să-mi fii, Divinule, aproape/ cât timp, citind ce-am scris, nu Te descopăr/ ca literă a mea […] Ce sens secret tot pâlpâie întruna/ sub scriitura mea? Sunt palimpsestul/ fiinţei Tale răzuită aprig/ de pe bătrânul pergament al lunii/ Cum să Te fac încă citit şi astăzi/ de ochii celor fără de vedere?” (<span class="CharOverride-1">Psalmul XXX</span>). Există de la început la <span class="CharOverride-2">D.</span> o conştiinţă acută a convenţiei scripturale care, fără a face neapărat din poet un premergător al postmodernismului autohton, indică, în orice caz, o compatibilitate cu adepţii acestuia, pe linia unui textualism metafizic: „Vedeţi cum autorul sau poate un copist/ n-a pus nici măcar virguli în textu-acesta trist” (<span class="CharOverride-1">Text şi comentariu</span>). Modernul este la <span class="CharOverride-2">D.</span> locul geometric ce uneşte clasicismul, manierismul şi, într-un fel, postmodernismul, iar refugiul în lumile şi formele tradiţiei pare a fi mai degrabă un efect de perspectivă, o privire de sus şi din afară, menită să redimensioneze în plan general uman prezentul, actualitatea, contingentul. Pentru autorul eseurilor din <span class="CharOverride-1">Orfeu şi tentaţia realului </span>(1974), realul poetic nu este unul „obişnuit”, ci remodelat, mitul orfic oferind, în lectura sa, o imagine a crizei lirismului modern. Tensiunea dintre Unu şi Multiplu, dintre principiul generativ şi determinaţiile sale, este rezolvată prin intermediul „măştii” într-o teorie personală a poeziei, expusă elocvent în eseul <span class="CharOverride-1">Măştile adevărului poetic</span>, inclus în 1992 în volumul cu acelaşi titlu: „Graţie acestor măşti care reprezintă – paradoxal – principiul însuşi al lirismului, eul profund şi creator al poetului devine multiform, ni se prezintă ca indice al unei unităţi în pluralitate”, cu o definire a lirismului drept „limbaj deviat”, confesiune de sine mediată artistic: „Reconfortantul paradox al poeziei lirice ar putea să fie formulat astfel: lirismul devine adevărată confesiune de sine, valabilă artisticeşte numai atunci când apare sub forma unui artificiu care întreţine inviolabilul secret al fiinţei personale şi al Fiinţei în genere”. Devierea, dar şi medierea lingvistică, capătă însă la <span class="CharOverride-2">D.</span> accepţii mai complexe, vizând dialogul şi întâlnirea între culturi, pe linia – din nou goetheană – a literaturii universale. </p>
			<p class="Heuristica-BASE">Grupată, începând din a doua jumătate a anilor ’60 din secolul trecut, în mai multe volume – <span class="CharOverride-1">Lampa lui Diogene </span>(1970), <span class="CharOverride-1">Poezie şi modă poetică </span>(1972), <span class="CharOverride-1">Orfeu şi tentaţia realului</span>,<span class="CharOverride-1"> Lectura poeziei, urmată de Tragic şi demonic</span>, <span class="CharOverride-1">Măştile adevărului poetic</span>, <span class="CharOverride-1">Eseuri </span>(1996), <span class="CharOverride-1">Poeţi români </span>(1999) –,<span class="CharOverride-1"> </span>eseistica lui <span class="CharOverride-2">D.</span> se distinge printr-o importantă dimensiune filosofică şi hermeneutică, greu accesibilă celor mai mulţi critici profesionişti ai momentului. Nici un poet român major nu a excelat într-o asemenea măsură în metadiscursul critic sau teoretic, deopotrivă elevat şi adecvat, sensibil la particularităţile autorilor discutaţi. Stilul e, şi aici, întotdeauna „clasic”, de o limpezime aulică, fără preţiozităţi analitice şi fără abuz de terminologie modernă, iar temele sunt relevante: probleme ale limbajului, statutul ontologic al actului poetic, relaţiile artistului cu evenimenţialul, importanţa experimentului, teatrul ca „regim de criză”, raporturile poeziei cu realul şi moda. Frapează rigoarea şi eleganţa conceptuală, de o disciplină aflată la antipodul oricărei rigidităţi. Comentarii aprofundate, rareori ocazionale, privesc po(i)etica unor autori mai mult sau mai puţin afini din literatura (poezia) română şi universală, cum ar fi, între alţii, Lucian Blaga, Ion Barbu, Al. A. Philippide, Ion Pillat, Tudor Arghezi, Eugen Jebeleanu, Radu Stanca, Geo Dumitrescu, Nina Cassian, Nichita Stănescu, Matei Vişniec, Dante, Goethe, Nietzsche, Stéphane Mallarmé, Paul Valéry, Wallace Stevens, e.e. cummings, Eugenio Montale, Giuseppe Ungaretti, Jorge Gullién, Rubén Darío, Paul Éluard, Paul Celan, Ingeborg Bachmann, Jorge Luis Borges. Un loc aparte îl deţin textele dedicate poeticii traducerilor de poezie (proprii, dar şi ale altora), cărora li se adaugă excursuri deloc banale în gândirea estetică a unor critici precum G. Călinescu sau congenerul Ovidiu Cotruş, incursiuni în istoria şi morfotipologia liricii expresioniste autohtone (complementare demersurilor lui Ov. S. Crohmălniceanu) sau germane postbelice, paralele ontotipologice între Martin Heidegger şi Lucian Blaga, comentarii în marginea teoriilor despre exotism ale lui Victor Segalen sau a ambivalenţelor lui Ernst Jünger, despre Faust ca<span class="CharOverride-1"> homo europaeus</span> sau despre dimensiunea paideică a <span class="CharOverride-1">Jurnalului de la Păltiniş</span>. Necesară ca grund pentru apariţia valorilor autentice, moda poetică este văzută de <span class="CharOverride-2">D.</span> – într-un lung serial publicat în „Familia” între 1968 şi 1971 – ca „fenomen parazitar de mimetism artistic, cantonat în stricta actualitate şi, deci, trecător, care – refuzând modelele înaintaşilor şi vânând cu ostentaţie noul – propune mereu alte fetişuri, urmăreşte succesul în locul valorii, confundă originalitatea cu noutatea, cultivă maniera şi clişeul în dauna conţinutului de substanţă, constituind astfel o şcoală a facilităţii şi a imposturii”; experimentul poetic, dacă nu are un caracter „creator”, e pândit de primejdia sterilităţii pur formale, iar autenticismul brut nu accede la demnitatea marii poezii, care este, în chip esenţial, indirectă, transfigurare a realului şi, la limită, tinde către metalimbaj. Dacă, în spirit maiorescian, comentatorul sancţionează sistematic, cu numeroase exemple din producţia literară a noilor promoţii, ceea ce consideră a fi principalele maladii în poezia românească a momentului: „cuvintele-capcană” (care „se poartă”), „delirul verbal”, „beţia de imagini”, „dispreţul pentru formă”, „falsa profunzime” sau „teribilismul juvenil”, concepţia asupra dialecticii tradiţie–inovaţie îl apropie, mai mult decât de Ion Pillat şi Al. A. Philippide, de T.S. Eliot. Şi apropierea de A.E. Baconsky, care acuzase şi el abuzul de metaforizare în lirica momentului, se impune de la sine, fiind de altfel asumată de autorul însuşi. În ipostaza de critic de poezie, autorul <span class="CharOverride-1">Lămpii lui Diogene</span> a încurajat talentele tinere, în curs de afirmare. Structural, nu a agreat însă avangardele, suprarealismul (deşi a scris lucruri decisive despre Gellu Naum sau despre Virgil Teodorescu), evitând, în genere, „poezia leneşă”, plebee sau exhibiţionistă, lipsită de rigoare constructivă şi atrasă de capcanele facilităţii. Deviată preponderent către poem, altă ipostază a lui <span class="CharOverride-2">D.</span>, ţinând de preocupările de estetică teatrală, nu s-a materializat decât accidental în dramaturgia propriu-zisă. Singurul text de acest tip (tragedia <span class="CharOverride-1">Brutus şi fiii săi</span>) a fost scris în perioada de exil interior a anilor ’50 şi publicat abia în anii ’90. Concepută ca succesiune de tablouri declamative în siajul retorismului romantic, piesa îl are ca protagonist pe consulul Lucius Iunius Brutus, predecesor al asasinului lui Cezar, care-şi ucide prin decapitare fiii conspiratori în favoarea monarhiei şi împotriva tinerei republici romane. Acţiunea constituie însă doar un pretext. Discursul despre <span class="CharOverride-1">virtus romana</span> primează asupra faptelor, supuse indecidabilului opţiunii între cele două tipuri de guvernare. Pe de altă parte, scrise şi editate spre sfârşitul vieţii, dar elaborate, după propriile mărturisiri, din 1975, prozele superior ludice din volumul <span class="CharOverride-1">T de la Trezor</span> (2000) nu datorează aproape nimic poetului, deşi dezvoltă teme ale acestuia. Ele vădesc un metaficţionar ingenios, exploatând cu ironie şi meşteşug marea tradiţie a fantasticului livresc, de la E.T.A. Hoffmann la Jorge Luis Borges. Prima jumătate a culegerii e alcătuită dintr-o serie de texte-parabolă – sapienţiale sau politic-subversive – de mici dimensiuni; în a doua parte naraţiunile devin ample şi elaborate. Proza-titlu explicitează „tâlcul” întregii cărţi, ca alegorie a relaţiei magice dintre Putere şi Limbaj. Sedus de lectura unui manuscris ezoteric al unui anume Eugeniu Scriban (toate numele sunt predestinate aici), T, ajuns trezorier la Fondul Naţional de Cuvinte, contemplă lumea dintr-un minaret şi practică ritul „teist” T, programând, împreună cu un sfetnic demonic, lingvistul Ben Corneli, modificarea realului prin deturnarea sensului cuvintelor, având drept ultim scop cucerirea Puterii discreţionare. Uzurparea, falsificarea şi manipularea politică a Logosului implică inclusiv renumirea grotescă (Nomberòne) a fostului conducător (Number One). Naraţiunea poate fi citită şi ca parabolă orwelliană despre cenzură, echipele de filologi ale lui Cornell programând, abil, întreaga producţie de texte literare. Altă povestire, <span class="CharOverride-1">Ultimul Geminat</span>, este compusă în jurul unei meditaţii gnostice despre întemeierea lumii, legată de un episod al celei de-a şaptea cruciade (fondarea Ordinului Geminaţilor); protagonistul, un italian, moare după contemplarea propriului dublu, în raport cu care se dovedeşte a fi un fals. Acest triumf al simulacrelor, al copiilor sau, după caz, al falsurilor asupra realului constituie una din supratemele povestirilor: într-una naratorul joacă şah cu Afrodita care trişează, iar în alta un fluture evadează dintr-o pictură şi-i ucide, pedepsitor, pe cei doi prea atenţi privitori ai săi. <span class="CharOverride-2">D.</span> a scris şi literatură pentru copii sub forma unor basme în versuri – <span class="CharOverride-1">Poveşti cum altele nu-s </span>(1974), <span class="CharOverride-1">Povestea celor zece fraţi </span>(1976).<span class="CharOverride-2"> </span>Pe de altă parte, utile pentru biograf, evocările, portretele şi confesiunile memorialistice din anii ’90 reţin atenţia în special prin virtuţile lor caracterologice. Doar interes documentar prezintă publicistica sa politică. Poet şi eseist de vârf al literaturii române postbelice, <span class="CharOverride-2">D. </span>a fost, nu mai puţin, un eminent traducător şi teoretician al traducerii. Chiar dacă, iniţial, versiunile sale din germană au avut nevoie de colaborarea cu (mai) buni cunoscători ai limbii din care transpunea, cum ar fi Wolf von Aichelburg sau Virgil Nemoianu, odată asumate pe cont propriu, unele vor deveni puncte de reper în acest domeniu. Tălmăcirea din <span class="CharOverride-1">Faust </span>de Goethe (1982), comparabilă cu cea a lui Lucian Blaga şi, prozodic, superioară acesteia, ilustrează o concepţie proprie asupra traducerii ca act cultural complex (teoria „discursului mixt”), sintetizată în <span class="CharOverride-1">Cum l-am tradus pe „Faust”</span>: „Traducerea de poezie nu e o simplă translaţie dintr-o limbă în alta, căci nu traducem dintr-o limbă în altă limbă, ci dintr-o poezie naţională în altă poezie naţională, adică din cultura poetică a unui popor în cultura poetică a altui popor. Asta înseamnă, în al treilea rând, că ceea ce se vehiculează dintr-o cultură în altă cultură, ca bagaj tipic cultural, nu e o sumă de semnificaţii ideatice desprinse de expresia verbală transfigu&#173;rată ce le conţine, ci tocmai această expresie înţeleasă ca «punere în figură» estetică a lor... Rezultă, în al patrulea rând, că traducerea poeziei universale în româneşte nu constituie numai o îmbogăţire a sensibilităţii şi gândirii noastre cu conţinuturi spirituale noi, ci – mai ales – trezirea, în struc&#173;turile creatoare ale limbii române, a unor valenţe poetice care dormitau, ca simple potenţialităţi, şi actualizarea lor ca valori expresive concrete […]. În fine, al cincilea principiu [...] o traducere autentică este repetarea creatoare a unei experienţe poetice, datată istoric şi localizată geografic într-un alt timp şi într-un alt loc [...]. Eu cred că, asemenea poetului, orice traducător-poet trebuie să lucreze cu gândul la această clipă unică; dar nu aşteptând-o pasiv, ca intuiţie pură şi simplă a textului pe care-l traduce, ci provocând-o în mod deliberat, căutând acea formare prin artă”. <span class="CharOverride-2">D.</span> a mai realizat traduceri de referinţă din Dante Aligheri (<span class="CharOverride-1">Opere minore</span>) Friedrich Nietzsche, Friedrich Hölderlin (tălmăcit integral, inclusiv cu versurile din perioada întunecării minţii), Stéphane Mallarmé sau Paul Valéry. </p>
			<p class="Heuristica_CITAT">Cred că este important ca, pe lângă buni poeţi ai tradiţiei, pe lângă buni poeţi înnoitori, să avem şi poeţi care să ilustreze viu cum tradiţia şi inovaţia se pot nu numai împleti, se pot chiar identifica. Modernă este nu debandada imagistică sau sentimentală, ci poezia care, însuşindu-şi toată complexitatea lumii în care trăim, o restituie sub forma unui întreg coerent, supus controlului raţiunii şi frumosului. Ea caută mereu să desluşească în lucruri sensul filosofic, care să dea măsura adevăratei lor adâncimi şi greutăţi. De aceea poezia lui Doinaş mi se pare modernă în înţelesul cel mai deplin al cuvântului. Ea ne arată că pentru a fi actual trebuie mai întâi să fii durabil şi să construieşti în perspectiva marilor poeme ale omului, eterne şi actuale totodată.</p>
			<p class="Heuristica_CITAT_semnat">Virgil NEMOIANU</p>
			<p class="Heuristica_CITAT">Comentariile lui Doinaş n-au nimic impresionist. Deşi vin de la un poet, ele se abţin să prelungească fantezia altora şi să sprijine caracterizările pe sugestii metaforice. Doinaş scrie despre Goethe şi Hölderlin, Blaga ori Celan nebizuindu-se doar pe instinctul său creator, ci căutând să facă inteligibil misterul artei acestora. Procedează în contact cu lirica lor mai „ştiinţific” ca Negoiţescu, critic de meserie. Şi-a construit un concept al poeziei, eşafodându-l raţional, cât este posibil, şi se ţine de el.</p>
			<p class="Heuristica_CITAT_semnat">Ov. S. CROHMĂLNICEANU</p>
			<p class="Heuristica_CITAT"><span class="CharOverride-4">Baladele</span> din tinerețe și <span class="CharOverride-4">Psalmii</span>, scriși mai târziu, constituie vârful creației lui Ștefan Aug. Doinaș, un poet care, cum ar spune Ion Barbu, a vrut să-și încerce custura talentului său pe toate marile teme ale liricii. Un Doinaș care <span class="CharOverride-4">[...] </span>se apropie primejdios de Arghezi și reia, din alt punct și cu altă stare de spirit, temele lui. Arghezi este desigur, la noi, cazul cel mai elocvent, fiind în același timp un model atipic, când este vorba de poezia religioasă, dar există mari poeți ca Eminescu și Blaga care se apropie de religie prin metafizica poeziei. L-aș apropia pe Doinaș, păstrând proporțiile, de această direcție. El se apropie de Dumnezeu nu cu umilința credinciosului dornic să comunice și să se izbăvească, ci cu toate orgoliile (mari și provocatoare) ale artistului.</p>
			<p class="Heuristica_CITAT_semnat">EUGEN SIMION</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Cartea mareelor</span>, Bucureşti, 1964; <span class="CharOverride-1">Omul cu compasul</span>, Bucureşti, 1966; <span class="CharOverride-1">Seminţia lui Laokoon</span>, Bucureşti, 1967; <span class="CharOverride-1">Ipostaze</span>, Bucureşti, 1968; <span class="CharOverride-1">Alter ego</span>, Bucureşti, 1970; <span class="CharOverride-1">Lampa lui Diogene</span>, Bucureşti, 1970; <span class="CharOverride-1">Ce mi s-a întâmplat cu două cuvinte</span>, Bucureşti, 1972; <span class="CharOverride-1">Poezie şi modă poetică</span>, Bucureşti, 1972; <span class="CharOverride-1">Versuri</span>, pref. Virgil Nemoianu, Bucureşti, 1973; <span class="CharOverride-1">Cai în ploaie – Pferde im Regen</span>, ed. bilingvă, tr. Wolf von Aichelburg, Bucureşti, 1974; <span class="CharOverride-1">Orfeu şi tentaţia realului</span>, Bucureşti, 1974; <span class="CharOverride-1">Papirus</span>, Bucureşti, 1974; <span class="CharOverride-1">Poveşti cum altele</span> <span class="CharOverride-1">nu-s</span>, Bucureşti, 1974; <span class="CharOverride-1">Anotimpul discret</span>, Bucureşti, 1975; <span class="CharOverride-1">Povestea celor zece fraţi</span>, Bucureşti, 1976; <span class="CharOverride-1">Alfabet poetic</span>, pref. Aurel Martin, Bucureşti, 1978; <span class="CharOverride-1">Locuiesc într-o inimă</span>, Bucureşti, 1978; <span class="CharOverride-1">Hesperia</span>, Bucureşti, 1979; <span class="CharOverride-1">Lectura poeziei, urmată de Tragic şi demonic</span>, Bucureşti, 1980; <span class="CharOverride-1">Poeme</span>, Bucureşti, 1983; <span class="CharOverride-1">Vânătoare cu şoim</span>, Bucureşti, 1985; <span class="CharOverride-1">Foamea de Unu</span>, Bucureşti, 1987; <span class="CharOverride-1">Interiorul unui poem</span>, Bucureşti, 1990; <span class="CharOverride-1">Arie şi ecou</span>, Cluj-Napoca, 1992; <span class="CharOverride-1">Măştile adevărului poetic</span>, Bucureşti, 1992; <span class="CharOverride-1">Născut în Utopia</span>, Bucureşti, 1992; <span class="CharOverride-1">Lamentaţii</span>, Bucureşti, 1993; <span class="CharOverride-1">Aventurile lui Proteu</span>, Bucureşti, 1995; <span class="CharOverride-1">Brutus şi fiii săi</span>, Bucureşti, 1996; <span class="CharOverride-1">Poeți străini</span>, București, 1997; <span class="CharOverride-1">Psalmi</span>, Bucureşti, 1997; <span class="CharOverride-1">Ad usum Delphini</span>, Bucureşti, 1998; <span class="CharOverride-1">Ovidiu la Tomis: versuri din „exil”</span>, Craiova, 1998; <span class="CharOverride-1">Templul memoriei. Ştefan Aug. Doinaş în dialog cu Emil Şimăndan</span>, Arad, 1998; <span class="CharOverride-1">Paradis-cocktail</span>, ed. plurilingvă, Timişoara, 1999; <span class="CharOverride-1">Poeţi români, </span>Bucureşti, 1999; <span class="CharOverride-1">Opere</span>,<span class="CharOverride-1"> </span>I–III, Bucureşti, 2000; <span class="CharOverride-1">Scriitori români</span>, Bucureşti, 2000;<span class="CharOverride-1"> T de la Trezor</span>, Bucureşti, 2000; <span class="CharOverride-1">Arta dialogului</span>, postfaţă Ion Vianu, Bucureşti, 2003; <span class="CharOverride-1">Evocări</span>, Bucureşti, 2003; <span class="CharOverride-1">Jucătorul de șah</span>, postfață Mircea A. Diaconu, Pitești, 2010; <span class="CharOverride-1">Trandafirul negru. Poeme rostite la radio. 1970–2002</span>, pref. Marius Chivu, București, 2012.<span class="CharOverride-2"> Traduceri:</span> Werner Bossert, <span class="CharOverride-1">Poezii</span>, Bucureşti, 1965; Leonardo Sciascia, <span class="CharOverride-1">Codicele egiptean</span>, pref. trad., Bucureşti, 1966; Rubén Darío, <span class="CharOverride-1">Versuri alese</span>, Bucureşti, 1967; <span class="CharOverride-1">Poezia germană modernă de la Stefan George la Enzensberger</span>, II, îngr.&#160;şi pref. Petre Stoica, Bucureşti, 1967 (în colaborare);&#160;Gerhard Hauptmann, <span class="CharOverride-1">Clopotul scufundat</span>, în Gerhard Hauptmann, <span class="CharOverride-1">Teatru</span>, II, Bucureşti, 1968; Giovanni Papini, <span class="CharOverride-1">Un om sfârşit</span>, pref. Edgar Papu, Bucureşti, 1969; <span class="CharOverride-1">Sunete fundamentale</span>, Bucureşti, 1970 (în colaborare cu I. Negoițescu, Virgil Nemoianu, Toma Pavel ș.a.); Pierre Emmanuel, <span class="CharOverride-1">Poeme</span>, Bucureşti, 1971 (în colaborare cu Ion Caraion); Dante Aligheri, <span class="CharOverride-1">Opere minore</span>, Bucureşti, 1971 (în colaborare); Friedrich Hölderlin, <span class="CharOverride-1">Poezii</span>, Bucureşti, 1971 (în colaborare cu I. Negoiţescu şi Virgil Nemoianu), [<span class="CharOverride-1">Scrieri</span>], vol. I: <span class="CharOverride-1">Hyperion. Moartea lui Empedocle</span>, pref. Wolf von Aichelburg, vol. II: <span class="CharOverride-1">Imnuri şi ode</span>, Bucureşti, 1977 (în colaborare cu Virgil Nemoianu); I.A. Bunin, <span class="CharOverride-1">Versuri</span>, Bucureşti, 1972 (în colaborare cu Igor Block); Stéphane Mallarmé, <span class="CharOverride-1">Poezii</span>, pref. trad., Bucureşti, 1972; Gottfried Benn, <span class="CharOverride-1">Poeme</span>, pref. Wolf von Aichelburg, introd. Virgil Nemoianu, Bucureşti, 1973 (în colaborare cu Virgil Nemoianu); Wolf von Aichelburg, <span class="CharOverride-1">Poeme – Gedichte</span>, ed. bilingvă, pref. trad., Bucureşti, 1975 (în colaborare cu Horia Stanca); Roberto Sanesi, <span class="CharOverride-1">Alter ego şi alte ipoteze</span>, Bucureşti, 1977; Jorge Guillén, <span class="CharOverride-1">Poeme</span>, Bucureşti, 1980 (în colaborare cu Andrei Ionescu); Goethe, <span class="CharOverride-1">Faust</span>, îngr. şi introd. trad., Bucureşti, 1982; ed. 2, Bucureşti, 1983, <span class="CharOverride-1">Viaţa-i un lucru bun</span>, Bucureşti, 1999; Ciril Zlobec, <span class="CharOverride-1">Prizonier al corpului</span>, pref. trad., Bucureşti, 1985 (în colaborare); <span class="CharOverride-1">Atlas de sunete fundamentale</span>, îngr. și postfaţa trad., Cluj-Napoca, 1988; Paul Valéry, <span class="CharOverride-1">Poezii. Dialoguri. Poetică şi estetică</span>, pref. trad., Bucureşti, 1989 (în colaborare cu Marius Ghica şi Alina Ledeanu); Martin Buber, <span class="CharOverride-1">Eu şi tu</span>, pref. trad., Bucureşti, 1992; Friedrich Nietzsche, <span class="CharOverride-1">Aşa grăit-a Zarathustra. O carte pentru toţi şi nici unul</span>, introd. trad., Bucureşti, 1994; ed. 3, Bucureşti, 2000; Michel Deguy, <span class="CharOverride-1">Poeme</span>, Bucureşti, 1995 (în colaborare cu Aurel Rău, Virgil Mazilescu şi Dumitru Ţepeneag); <span class="CharOverride-1">Antologie de poezie universală</span>, îngr. şi postfaţa trad., Bucureşti, 1997.</p>
			<p class="Heuristica___m_RPR"><span class="CharOverride-2">Repere bibliografice:</span> Streinu, <span class="CharOverride-1">Pagini</span>, III, <span class="CharOverride-1">34–36</span>, <span class="CharOverride-1">56–57</span>; Regman, <span class="CharOverride-1">Cărţi</span>, <span class="CharOverride-1">13–18</span>; Martin, <span class="CharOverride-1">Poeţi</span>, I, <span class="CharOverride-1">134–147</span>, II, <span class="CharOverride-1">104–109</span>; Regman, <span class="CharOverride-1">Cronicari</span>, <span class="CharOverride-1">82–95</span>; Felea, <span class="CharOverride-1">Poezie</span>, <span class="CharOverride-1">61–71</span>, <span class="CharOverride-1">199–203</span>; Niţescu, <span class="CharOverride-1">Scylla</span>, <span class="CharOverride-1">149–171</span>; Constantin, <span class="CharOverride-1">Despre poeţi</span>, <span class="CharOverride-1">57–61</span>; Grigurcu, <span class="CharOverride-1">Teritoriu</span>, <span class="CharOverride-1">47–62</span>; George, <span class="CharOverride-1">Sfârşitul</span>, I, <span class="CharOverride-1">309–323</span>; Raicu, <span class="CharOverride-1">Structuri</span>, <span class="CharOverride-1">228–232</span>; Andriescu, <span class="CharOverride-1">Relief</span>, <span class="CharOverride-1">110–119</span>; Barbu, <span class="CharOverride-1">O ist.</span>, I, <span class="CharOverride-1">169–175</span>; Negoiţescu, <span class="CharOverride-1">Engrame</span>, <span class="CharOverride-1">20–54</span>; Piru, <span class="CharOverride-1">Poezia</span>, I, <span class="CharOverride-1">304–315</span>; Ungureanu, <span class="CharOverride-1">La umbra cărţilor</span>, <span class="CharOverride-1">149–155</span>; Laurenţiu, <span class="CharOverride-1">Eseuri</span>, <span class="CharOverride-1">84–93</span>; Raicu, <span class="CharOverride-1">Critica</span>, <span class="CharOverride-1">218–224</span>; Regman, <span class="CharOverride-1">Colocvial</span>, <span class="CharOverride-1">186–188</span>; Ciobanu, <span class="CharOverride-1">Însemne</span>, I, <span class="CharOverride-1">169–199</span>; Manu, <span class="CharOverride-1">Eseu</span>, <span class="CharOverride-1">298–306</span>; Baltag, <span class="CharOverride-1">Polemos</span>, <span class="CharOverride-1">167–172</span>; Regman, <span class="CharOverride-1">Explorări</span>, <span class="CharOverride-1">61–72</span>; Ciopraga, <span class="CharOverride-1">Ulysse</span>, <span class="CharOverride-1">154–158</span>; Simion, <span class="CharOverride-1">Scriitori</span>, I (1978), <span class="CharOverride-1">141–152</span>; Niţescu, <span class="CharOverride-1">Poeţi</span>, <span class="CharOverride-1">47–71</span>; Grigurcu, <span class="CharOverride-1">Poeţi</span>, <span class="CharOverride-1">51–71</span>; Dimitriu, <span class="CharOverride-1">Singurătatea</span>, <span class="CharOverride-1">105–115</span>; Moraru, <span class="CharOverride-1">Semnele</span>, <span class="CharOverride-1">41–51</span>; Grigurcu, <span class="CharOverride-1">Critici</span>, <span class="CharOverride-1">535–540</span>; Crohmălniceanu, <span class="CharOverride-1">Pâinea noastră</span>, <span class="CharOverride-1">21–44</span>; Bucur, <span class="CharOverride-1">Poezie</span>, <span class="CharOverride-1">254–270</span>; Paleologu, <span class="CharOverride-1">Alchimia</span>, <span class="CharOverride-1">81–87</span>; Cotruş, <span class="CharOverride-1">Meditaţii</span>, <span class="CharOverride-1">207–228</span>; Pop, <span class="CharOverride-1">Lecturi</span>, <span class="CharOverride-1">63–67</span>; Grigurcu, <span class="CharOverride-1">Între critici</span>, <span class="CharOverride-1">123–126</span>; Manolescu, <span class="CharOverride-1">Teme</span>, VI,<span class="CharOverride-1"> 9–14</span>; Grigurcu, <span class="CharOverride-1">Existenţa</span>, <span class="CharOverride-1">37–42</span>; Călinescu, <span class="CharOverride-1">Biblioteci</span>, <span class="CharOverride-1">256–262</span>; Regman, <span class="CharOverride-1">De la imperfect</span>, <span class="CharOverride-1">215–219</span>; Cistelecan, <span class="CharOverride-1">Poezie</span>, <span class="CharOverride-1">172–178</span>; Ştefănescu, <span class="CharOverride-1">Prim-plan</span>, <span class="CharOverride-1">121–127</span>; Crohmălniceanu, <span class="CharOverride-1">Al doilea suflu</span>, <span class="CharOverride-1">25–28</span>; Indrieş, <span class="CharOverride-1">Dimensiuni</span>, <span class="CharOverride-1">199–229</span>; Constantin, <span class="CharOverride-1">Complicitatea</span>, <span class="CharOverride-1">82–86</span>; Negoiţescu, <span class="CharOverride-1">Scriitori contemporani</span>, <span class="CharOverride-1">158–168</span>; Virgil Nemoianu, <span class="CharOverride-1">Surâsul abundenţei. Cunoaştere lirică şi modele ideologice la Ştefan Aug. Doinaş</span>, Bucureşti, 1994; Borbély, <span class="CharOverride-1">Grădina</span>, <span class="CharOverride-1">62–69</span>; Ierunca, <span class="CharOverride-1">Semnul</span>,<span class="CharOverride-1"> 179–183</span>; Borbély, <span class="CharOverride-1">Xenograme</span>, <span class="CharOverride-1">88–92</span>; <span class="CharOverride-1">Dicţ. analitic</span>, I, <span class="CharOverride-1">23–25</span>, <span class="CharOverride-1">72–74</span>, III, <span class="CharOverride-1">212–215</span>; Cărtărescu, <span class="CharOverride-1">Postmodernismul</span>,<span class="CharOverride-1"> 301–304</span>; Cistelecan, <span class="CharOverride-1">Top ten</span>,<span class="CharOverride-1"> 96–98</span>; <span class="CharOverride-1">Dicţ. esenţial</span>,<span class="CharOverride-1"> 259–263</span>; Virgil Nemoianu, <span class="CharOverride-1">România şi liberalismele ei</span>, Bucureşti, 2001, <span class="CharOverride-1">261–263</span>;<span class="CharOverride-1"> </span>Manolescu, <span class="CharOverride-1">Lista</span>, I, <span class="CharOverride-1">54–69</span>; <span class="CharOverride-1">Ştefan Aug. Doinaş</span>, SXX, 2003, 1–6 (număr special); Gavril, <span class="CharOverride-1">Cercul Literar</span>, <span class="CharOverride-1">103–184</span>; Ciopraga, <span class="CharOverride-1">Partituri</span>, <span class="CharOverride-1">29–39</span>; Mihăilescu, <span class="CharOverride-1">Lit. rom. postceauşism</span>, I,<span class="CharOverride-1"> 355–357</span>; Simuţ, <span class="CharOverride-1">Reabilitarea</span>, <span class="CharOverride-1">390–400</span>; Ştefănescu, <span class="CharOverride-1">Istoria</span>, <span class="CharOverride-1">453–460</span>; Holban, <span class="CharOverride-1">Ist. lit.</span>, I, <span class="CharOverride-1">12–15</span>;<span class="CharOverride-1"> </span>Aurel Pantea, <span class="CharOverride-1">Ştefan Aug. Doinaş</span>, Cluj-Napoca, 2007; Manolescu, <span class="CharOverride-1">Istoria</span>, <span class="CharOverride-1">921–923</span>; George Neagoe, [<span class="CharOverride-1">Ştefan Aug. Doinaş</span>], CLT, 2010, 14, 2011, 9, 37, 2012, 5, 10, 21, 38, T, 2010, 6, 2011, 2, RL, 2010, 40, 2011, 6, E, 2011, 56, 2012, 5–6;<span class="CharOverride-1"> </span>Diana Ioana Ureche, <span class="CharOverride-1">Poezia lui Ştefan Aug. Doinaş. Modernitate şi clasicitate</span>, Timişoara, 2011; <span class="CharOverride-1">Ştefan Aug. Doinaş. Repere critice</span>, coordonator Iulian Boldea, Cluj-Napoca, 2011. &#9; <span class="Semnatura">P.C.</span></p>
			<p class="Heuristica-PRIMUL"><span class="titlu-12 CharOverride-9">DOINă</span>, formă a cântecului popular liric, constituită ca specie aparte numai din punct de vedere muzical. Termenul a fost impus de Vasile Alecsandri prin culegerea sa din 1866 şi, după el, de Jan Urban Jarník şi Andrei Bârseanu, pentru Transilvania. În mediul folcloric termenul nu a fost folosit decât pe o arie restrânsă în Moldova, <span class="CharOverride-2">d.</span> fiind denumită şi cu alţi termeni: „de dragoste”, „de codru”, „de frunză”, „horă lungă”, „de urât”, „de jale” ş.a. Etimologia cuvântului a stârnit multe controverse. Dimitrie Cantemir crede că este numele unui zeu războinic dac; I. Malinescu îl pune în legătură cu <span class="CharOverride-1">Danubius</span> şi cu <span class="CharOverride-1">Diana</span>, Ion Heliade-Rădulescu îl derivă din <span class="CharOverride-1">Diana</span> plus <span class="CharOverride-1">oda</span>, A.T. Laurian şi T.C. Massim, ca şi Aron Densuşianu, de la verbul <span class="CharOverride-1">doleo</span> („a durea”), iar A. Cihac de la sârbescul <span class="CharOverride-1">dvoiniţa</span> („fluier dublu”). Un alt grup de etimologii apropie termenul de verbele <span class="CharOverride-1">a legăna</span> şi <span class="CharOverride-1">a alăpta</span> ( I.-A. Candrea, A. Philippide, Aug. Scriban, D. Caracostea). B.P. Hasdeu, identificând unele corespondenţe în limbile celto-irlandeze, în persană, sanscrită, zendică şi lituaniană, consideră că şi la noi forma veche era <span class="CharOverride-1">daina</span> şi că <span class="CharOverride-2">d.</span> a existat încă de pe vremea dacilor. El invocă chiar <span class="CharOverride-2">d. </span>ca un argument pentru a susţine continuitatea poporului român pe teritoriul nord-dunărean. De altfel, cuvântul <span class="CharOverride-1">daina</span>, pe care H. Tiktin îl socoteşte o exclamaţie elegiacă, apare şi azi în refrenele unor <span class="CharOverride-2">d. </span>ori ale unor cântece rituale de nuntă şi cântece de leagăn. <span class="CharOverride-2">D.</span> a denumit multă vreme, impropriu, întreaga lirică populară, dar cercetări mai noi limitează conţinutul său la creaţiile cu ton grav, câteodată de revoltă socială. Există în aceste confesiuni câteva permanenţe, ca dorul, jalea, urâtul, cu valori simbolice, constituind un univers poetic specific românesc. Se exprimă o infinitate de sentimente şi nuanţe, o spiritualitate sobră, reflecţii asupra existenţei sociale, dar şi frământări sufleteşti intime. <span class="CharOverride-2">D.</span> are o funcţie catarctică mărturisită: „Că doinele-s stâmpărări / La omul cu supărări”. Singura corespondenţă ce se poate stabili între <span class="CharOverride-2">d.</span> şi lirica altor popoare este cu acele cântece spaniole numite <span class="CharOverride-1">soledades</span>, deşi elemente ale stilului muzical al <span class="CharOverride-2">d.</span> se întâlnesc şi la popoarele balcanice, la ucraineni şi orientali, iar unele cântece lituaniene şi letone poartă numele <span class="CharOverride-1">daina</span>. <span class="CharOverride-2">D.</span> are o melodie mult ornamentată, deschisă fanteziei improvizatoare. Ritmul este liber (<span class="CharOverride-1">tempo rubato</span>), spre deosebire de ritmul de obicei regulat al cântecului (<span class="CharOverride-1">tempo giusto</span>), alternând recitative (<span class="CharOverride-1">parlando</span>) cu elemente cantabile; se cântă numai solo şi cere cântăreţului calităţi muzicale deosebite, prin dificultăţile de interpretare impuse. Se pot constata diferite stiluri regionale, unele reprezentând stadii diferite de evoluţie sau ilustrând influenţe diferite. Se pare că <span class="CharOverride-2">d.</span> a avut cândva o răspândire mult mai largă. Astăzi se mai păstrează doar în nordul Olteniei, în Muntenia, nordul Moldovei şi al Transilvaniei şi parţial în Banat, fiind tot mai des influenţată sau înlocuită de melodiile de cântec propriu-zis. Pe melodiile ei se cântă uneori şi balade, bocete, cântece rituale, cântece de leagăn sau chiar colinde. Părerile în legătură cu originea şi evoluţia <span class="CharOverride-2">d.</span> sunt diverse şi contradictorii, pentru că au avut în vedere fie numai forma de manifestare artistică, fie numai melodia, fie numai conţinutul, consemnat de puţină vreme. Unii cercetători (Ovid Densusianu, N. Iorga, Tache Papahagi, Ion Diaconu, Ovidiu Papadima) optează pentru originea păstorească autohtonă a <span class="CharOverride-2">d.</span>, fără a încerca datarea apariţiei sale. Având în vedere prezenţa în spaţii îndepărtate, fără posibilităţi de interinfluenţă, muzicologii propun o poligeneză independentă. Gh. Vrabie, referindu-se numai la materialul poetic, îi fixează apariţia în Evul Mediu. Originea dacică a fost susţinută, în afară de B.P. Hasdeu, V. Alecsandri, Barbu Delavrancea, şi de Lucian Blaga, care invocă necesitatea primă de cunoaştere poetică. O teorie originală creează D. Caracostea, care este convins că <span class="CharOverride-2">d. </span>a fost izvodită de femeile înstrăinate prin căsătorie, în timp ce-şi legănau copiii, dar mai ales de cele ce slujeau la stăpâni. În felul acesta, dorul de cei de acasă şi jalea unui trai greu se îmbină cu duioşia maternă în discrete elegii. Certă pare a fi doar periodizarea care consideră că primul strat folcloric ar fi fost constituit de genurile rituale şi că <span class="CharOverride-2">d.</span>, alcătuind un al doilea strat, ar fi apărut ulterior. Compoziţia liberă a textului literar, corespunzând melodiei libere, permite îmbinarea motivelor în cele mai neaşteptate formule şi improvizaţia. Lirismul ia forma unor reflecţii cu caracter generalizator sau a unor dialoguri imaginare cu elemente din natură, considerate confidenţi ideali. Sintaxa este specifică întregului gen liric, abundând în construcţii de tipul: propoziţie subiectivă urmată de una explicativă; propoziţii interogative, exclamative, condiţionale. Foarte frecvente sunt şi personificările, rezultate din colocviul cu mediul, şi hiperbolele. Printre scriitorii care au preţuit <span class="CharOverride-2">d.</span>, socotind-o motiv de mândrie naţională, sunt V. Alecsandri, M. Eminescu, George Coşbuc, St. O. Iosif, Octavian Goga. </p>
			<p class="Heuristica___mici"><span class="CharOverride-2">Surse: </span>Vasile Alecsandri, <span class="CharOverride-1">Poezii populare ale românilor</span>, Bucureşti, 1866; S. Fl. Marian, <span class="CharOverride-1">Poezii poporale române</span>, II, Cernăuţi, 1875; I. Pop-Reteganul, <span class="CharOverride-1">Trandafiri şi viorele</span>, Gherla, 1884; Jan Urban Jarník, Andrei Bârseanu, <span class="CharOverride-1">Doine şi strigături din Ardeal</span>, Bucureşti, 1885; G. Dem. Teodorescu, <span class="CharOverride-1">Poezii populare române</span>, Bucureşti, 1885; Mihail Canianu, <span class="CharOverride-1">Poezii populare. Doine. Culese şi publicate întocmai cum se zic</span>, Iaşi, 1888; Victor Onişor, <span class="CharOverride-1">Doine şi strigături din Ardeal</span>, Iaşi, 1890; Enea Hodoş, <span class="CharOverride-1">Poezii poporale din Banat</span>, I, Caransebeş, 1892; Ştefan Munteanu, <span class="CharOverride-1">100 doine şi strigături culese din gura soldaţilor români din Ţara Ardealului</span>, Braşov, 1892; Gr. G. Tocilescu, <span class="CharOverride-1">Materialuri folkloristice</span>, I–II, Bucureşti, 1900; Gh. Alexici, <span class="CharOverride-1">Texte din literatura poporană română,</span> II, îngr. şi pref. Ion Muşlea, Bucureşti, 1906; Al. Ţiplea, <span class="CharOverride-1">Poezii populare din Maramureş</span>, Bucureşti, 1906; Tit Bud, <span class="CharOverride-1">Poezii populare din Maramureş</span>, Bucureşti, 1908; Iosif Cioca, <span class="CharOverride-1">O sută şi şase doine culese de pe Pogonici</span>, Braşov, 1908; Béla Bartók, <span class="CharOverride-1">Cântece populare româneşti din comitatul Bihor</span>, Bucureşti, 1913; N.I. Dumitraşcu, <span class="CharOverride-1">Flori de câmp. Doine olteneşti</span>, Bârlad, 1914; Horia Teculescu, <span class="CharOverride-1">Pe Murăş şi pe Târnave. Flori înrourate (doine şi strigături)</span>, Sighişoara, 1929; Vasile Bologa, <span class="CharOverride-1">Poezii poporale din Ardeal</span>, Sibiu, 1936; Eugen Nicoară, Vasile Netea, <span class="CharOverride-1">Murăş, Murăş, apă lină</span>, I, pref. Ion Agârbiceanu, Reghin, 1936; Mathias Friedwagner, <span class="CharOverride-1">Rumänische Volkslieder aus der Bukowina</span>, Würzburg, 1940; Gh. Cernea, <span class="CharOverride-1">Doine de jale</span>, Sibiu, 1941; Gh. Ciobanu, Vasile Nicolescu, <span class="CharOverride-1">200 cântece şi doine</span>, pref. Al. I. Amzulescu, Bucureşti, 1955; Al. I. Amzulescu, G. Ghiţă, <span class="CharOverride-1">Doine, cântece, strigături</span>, Bucureşti, 1955; Tiberiu Brediceanu, <span class="CharOverride-1">170 melodii populare româneşti din Maramureş</span>, Bucureşti, 1957; Constantin Zamfir, Victoria Dosios, Elisabeta Moldoveanu-Nestor, <span class="CharOverride-1">132 cântece şi jocuri din Năsăud</span>, Bucureşti, 1958; Al. I. Amzulescu, Paula Carp, <span class="CharOverride-1">Cântece şi jocuri din Muscel</span>, Bucureşti, 1964; <span class="CharOverride-1">Folclor din Transilvania,</span> I–IV, Bucureşti, 1962–1969; <span class="CharOverride-1">Folclor din Oltenia</span> <span class="CharOverride-1">şi Muntenia</span>, I–V, Bucureşti, 1967–1970; Tiberiu Brediceanu, <span class="CharOverride-1">Melodii populare româneşti din Banat. Din colecţia „810 melodii populare româneşti din Banat”</span>, îngr. şi introd. Constantin Zamfir, Bucureşti, 1972; Alexiu Viciu, <span class="CharOverride-1">Flori de câmp</span>, îngr. şi introd. Romulus Todoran şi Ion Taloş, Cluj-Napoca, 1976; <span class="CharOverride-1">Cântece populare de dragoste</span>, îngr. şi pref. E.V. Junghietu, Chişinău, 1977; Florin Bucescu, Silvia Ciubotaru, Viorel Bârleanu, „<span class="CharOverride-1">Bătrâneasca”. Doine, bocete, cântece şi jocuri din ţinutul Rădăuţilor</span>, Iaşi, 1979; <span class="CharOverride-1">Antologie de lirică populară românească</span>, îngr. şi introd. Ligia Bârgu-Georgescu, Bucureşti, 1980; Gheorghe Gh. Pop, <span class="CharOverride-1">Folclor muzical din Maramureş</span>, Baia Mare, 1982; Al. Voevidca, <span class="CharOverride-1">Cântece populare din Bucovina</span>, îngr. Vasile D. Nicolescu şi Cristina Rădulescu-Paşcu, introd. Cristina Rădulescu-Paşcu, Bucureşti, 1990.</p>
			<p class="Heuristica___m_RPR"><span class="CharOverride-2">Repere bibliografice: </span>D. Cantemir, <span class="CharOverride-1">Descrierea Moldovei</span>, tr. Gh. Guţu, îngr. D.M. Pippidi, introd. Maria Holban, Bucureşti, 1973, <span class="CharOverride-1">341</span>; B.P. Hasdeu, <span class="CharOverride-1">Studii de folclor</span>, îngr. Nicolae Bot, pref. Ovidiu Papadima, Cluj-Napoca, 1979, <span class="CharOverride-1">passim</span>; Barbu Delavrancea, <span class="CharOverride-1">Opere</span>, V, îngr. şi introd. Emilia Şt. Milicescu, Bucureşti, 1969, <span class="CharOverride-1">441–450</span>, <span class="CharOverride-1">465–497</span>; G. Breazul, <span class="CharOverride-1">Patrium Carmen. Contribuţii la studiul muzicii româneşti</span>, Craiova, 1941, <span class="CharOverride-1">passim</span>; D. Caracostea, <span class="CharOverride-1">Poezia tradiţională română. Balada poporană şi doina</span>, îngr. Dumitru Şandru, pref. Ovidiu Bârlea, II, Bucureşti, 1969, <span class="CharOverride-1">445–571</span>; Emilia Comişel, <span class="CharOverride-1">Preliminarii la studiul ştiinţific al doinei</span>, REF, 1959, 1–2; Mariana Kahane, <span class="CharOverride-1">De la cântecul de leagăn la doină</span>, REF, 1965, 5; Ovidiu Papadima, <span class="CharOverride-1">Literatura populară română</span>, Bucureşti, 1968, <span class="CharOverride-1">13–228</span>; Gh. Ciobanu, <span class="CharOverride-1">Lăutarii din Clejani. Repertoriu şi stil de interpretare</span>, Bucureşti, 1969; Eugenia Cernea, <span class="CharOverride-1">Despre evoluţia doinei bucovinene</span>, REF, 1970, 2; Gh. Vrabie, <span class="CharOverride-1">Folclorul. Obiect, principii, metodă, categorii</span>, Bucureşti, 1970, <span class="CharOverride-1">375–395</span>; <span class="CharOverride-1">Ist. lit.</span>, I, <span class="CharOverride-1">135–150</span>; Florin Bucescu, Viorel Bârleanu, <span class="CharOverride-1">Un tip de doină specific Moldovei de Nord. Contribuţii la cunoaşterea cântecului popular românesc</span>, ALIL, t. XXIV, 1973; Mihai Pop, Pavel Ruxăndoiu, <span class="CharOverride-1">Folclor literar românesc</span>, Bucureşti, 1976, <span class="CharOverride-1">344–346</span>; <span class="CharOverride-1">Dicţ lit. 1900, 293</span>–<span class="CharOverride-1">294</span>;<span class="CharOverride-1"> </span>Sabina Ispas, Doina Truţă, <span class="CharOverride-1">Lirica</span> <span class="CharOverride-1">de</span> <span class="CharOverride-1">dragoste. Index motivic şi tipologic</span>, I–IV, Bucureşti, 1985–1989; Al. I. Amzulescu, <span class="CharOverride-1">Cântecul popular din Muscel – monografie folclorică zonală</span>, MCF, 1990, partea II; Gheorghe O. Oprea, <span class="CharOverride-1">Doina – concept şi stil muzical</span>, MCF, 1995; Pavel Ruxăndoiu, <span class="CharOverride-1">Folclorul literar în contextul culturii populare româneşti, </span>Bucureşti, 2001, <span class="CharOverride-1">544–547</span>; Mariana Kahane, <span class="CharOverride-1">Doina vocală din Oltenia: tipologie muzicală</span>, îngr. Marian Lupașcu, București, 2007.&#9;<span class="CharOverride-1">  </span><span class="Semnatura">L.Cş.</span></p>
			<p class="Heuristica-PRIMUL"><span class="titlu-12">DOLÂNGĂ</span><span class="CharOverride-2">, Nicolae </span>(18.IX.1942, Dalboşeţ, j. Caraş-Severin – 19.XII.2016, Timișoara), poet, publicist, etnolog. Este fiul Elenei (n. Budescu) şi al lui Ştefan Dolângă, miner. Urmează şcoala elementară în satul natal (1949–1953) şi la Bozovici (1953–1956), liceul la Orşova (1956–1960) şi e student la Facultatea de Filologie a Universităţii din Timişoara, secţia română–germană (1960–1965). Îşi ia doctoratul în etnologie la Universitatea „Lucian Blaga” din Sibiu. În perioada 1966–1985 lucrează ca redactor la Studioul de Radio Timişoara, apoi este şeful secţiei de etnografie de la Muzeul Banatului din Timişoara. Revine la Radio Timişoara odată cu reînfiinţarea postului, ocupând funcţiile de redactor-şef şi director (1990–2006). Aici a realizat timp de patruzeci de ani (1967–2007) emisiunea bilunară de etnografie şi folclor „Izvoare fermecate”. A debutat cu poezie la „Scrisul bănăţean” în 1962, iar editorial cu volumul de versuri <span class="CharOverride-1">Ţărmul cuvântului </span>apărut în 1974. Mai colaborează la „Orizont”, Ramuri”, „România literară”, „Iaşul literar”, „Steaua”, Transilvania”, „Tribuna”, „Viaţa studenţească”, „Radio Bucureşti”, „Plural” ș.a.</p>
			<p class="Heuristica-BASE">Poezia lui <span class="CharOverride-2">D</span>. dezvoltă sentimentul naturii ca dominantă a meditaţiei poetice, în spiritul unui expresionism rural generat de dorinţa reîntoarcerii la un spaţiu matrice. Lucrările sale vizând mitul şi pluralitatea timpului vin tot din foarte buna cunoaştere a spaţiului rural, în care a ştiut să găsească simboluri şi să descopere sensuri nedescifrate. <span class="CharOverride-2">D</span>. a găsit armonia poeziei şi şansa regăsirii de sine în măreţia naturii, în ritualul muncilor, în frumuseţea Almăjului şi a Nerei natale, în nobleţea cetăţii, în muntele, acelaşi dintotdeauna, spre deosebire de vremelnicia şi mereu schimbătoarea câmpie. Pentru el natura nu este un cadru, cât „un dor nemărginit”, un permanent izvor de întremare: „Unde sunteţi, voi, lucruri fără pată/ Şi voi copaci şi case şi-ntrebări?/ Suntem atât de puri când ninge în cetate/ Că alergăm spre cei ascunşi în noi”. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Ţărmul cuvântului</span>, Timişoara, 1974;<span class="CharOverride-1"> Simple miracole</span>, Timişoara, 1981; <span class="CharOverride-1">Veghe solară</span>, Bucureşti, 1981; <span class="CharOverride-1">Cea mai frumoasă uitare</span>, Timişoara, 1986; <span class="CharOverride-1">Repere etnografice şi etnologice</span>, Timişoara, 1994; <span class="CharOverride-1">Ţara Nerei. Mit şi pluralitatea timpului</span>, Bucureşti, 1995; <span class="CharOverride-1">Orologii de iarbă</span>, Timișoara, 1997; <span class="CharOverride-1">Ţara Almăjului</span>, Timişoara, 2000.</p>
			<p class="Heuristica___m_RPR"><span class="CharOverride-2">Repere bibliografice: </span>Al. Jebeleanu, <span class="CharOverride-1">O nouă afirmare lirică</span>, O, 1962, 4; Ulici, <span class="CharOverride-1">Prima</span> <span class="CharOverride-1">verba</span>, I, <span class="CharOverride-1">83–86</span>; Brânduşa Armanca, <span class="CharOverride-1">„Veghe solară”</span>, O, 1981, 2; Cornel Ungureanu, <span class="CharOverride-1">Între poezie şi reportaj liric</span>, O, 1981, 21; Ion Arieşanu, <span class="CharOverride-1">Satul ca temă eternă</span>, O, 1981, 50; Viorel Horj, <span class="CharOverride-1">„Veghe solară”</span>, F, 1982, 2; Elena Tacciu,<span class="CharOverride-1"> „Veghe solară”</span>, RL, 1982, 2; Adrian Popescu, <span class="CharOverride-1">Adecvare şi onestitate</span>, ST, 1987, 1; Olimpia Berca, <span class="CharOverride-1">Nicolae Dolângă</span>, O, 1989, 32; Ruja, <span class="CharOverride-1">Parte</span>, I, <span class="CharOverride-1">229–234</span>; <span class="CharOverride-1">Dicţ. Banat</span>, <span class="CharOverride-1">261–263</span>; Datcu , <span class="CharOverride-1">Dicţ. etnolog.</span>,<span class="CharOverride-1"> 332</span>. &#9; <span class="Semnatura">Al.R.</span></p>
			<p class="Heuristica-PRIMUL"><span class="titlu-12">DOLËNGA</span><span class="CharOverride-2">, Lotis</span> (pseudonim al Elisabetei Eliad; 10.IX.1905, Brătuşeni, j. Bălţi – 1961, Bucureşti), poetă. Descendentă dintr-o familie de nobili români şi lituanieni, era fiica Elizei (n. Gafenco) şi a lui Iosif Şişco. Şi-a petrecut copilăria şi a început să înveţe în Franţa, continuându-şi studiile în România. Până în 1940 a fost profesoară la liceul de fete din Bălţi, refugiindu-se apoi la Bucureşti.</p>
			<p class="Heuristica-BASE"><span class="CharOverride-2">D.</span> a colaborat la „Glasul Moldovei” (unde, probabil, a şi debutat cu versuri, în 1932), la „Adevărul literar şi artistic”, „Cele trei Crişuri”, „Itinerar”, „Viaţa Basarabiei”, „Bugeacul”, „Poetul” ş.a. A publicat cărţile de versuri <span class="CharOverride-1">Simfonia amurgului</span> (1937), <span class="CharOverride-1">Petale de crizanteme</span> (1937), <span class="CharOverride-1">Cartea ultimelor vise</span> şi <span class="CharOverride-1">Picături de tristeţe</span> (ambele în 1940), <span class="CharOverride-1">Slove de jar</span> (1941), <span class="CharOverride-1">Flori albastre</span> (1942). Nostalgică şi meditativă, lirica vădeşte urme ale simbolismului, transpuse în peisaje de sugestie locală. Influenţa lecturilor transpare în metaforismul abundent şi, uneori, căutat. Versurile scrise în franceză au fost adunate în trei plachete, apărute, probabil, în 1929 (<span class="CharOverride-1">Le Luth brisé, L’Idylle d’un poète </span>şi <span class="CharOverride-1">À l’Inconnu)</span>,<span class="CharOverride-1"> </span>iar cele scrise în ruseşte, în placheta <span class="CharOverride-1">Zavitki hrizantemî</span> (1937). <span class="CharOverride-2">D.</span> este şi autoarea romanului <span class="CharOverride-1">În ghearele vulturului</span> (1937), o încercare destul de naivă de a acredita întâmplări şi drame utilizând formula jurnalului, iar în 1941 anunţa că avea gata de tipar volumele <span class="CharOverride-1">Lacul himerelor</span>,<span class="CharOverride-1"> Cei de prisos</span> şi <span class="CharOverride-1">Cetatea lui Arald. </span>A tradus versuri de Rabindranath Tagore.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Le Luth brisé</span>, Bucureşti, [1929]; <span class="CharOverride-1">L’Idylle d’un poète</span>, Bucureşti, [1929];<span class="CharOverride-1"> À l’Inconnu</span>, Bucureşti, [1929];<span class="CharOverride-1"> Simfonia amurgului</span>, Bucureşti, 1937; <span class="CharOverride-1">Petale de crizanteme</span>, Bălţi, 1937; <span class="CharOverride-1">În ghearele vulturului</span>, Bălţi, 1937; <span class="CharOverride-1">Zavitki hrizantemî</span>, Bălţi, 1937; <span class="CharOverride-1">Cartea ultimelor vise</span>, Bucureşti, 1940; <span class="CharOverride-1">Picături de tristeţe</span>, Bucureşti, 1940; <span class="CharOverride-1">Slove de jar,</span> Bucureşti, 1941; <span class="CharOverride-1">Flori albastre</span>, 1942.</p>
			<p class="Heuristica___m_RPR"><span class="CharOverride-2">Repere bibliografice:</span> Al. Bardier, <span class="CharOverride-1">Lotis Dolënga</span>,<span class="CharOverride-1"> </span>„Raza”, 1939, 384; Sergiu Matei Nica, <span class="CharOverride-1">„Simfonia amurgului”</span>,<span class="CharOverride-1"> </span>„Din trecutul nostru”, 1937, 40–45; Radu Cosmin, <span class="CharOverride-1">„În ghearele vulturului”</span>, U, 1937, 279; Al. Bardier, <span class="CharOverride-1">„În ghearele vulturului”</span>, „Gazeta Basarabiei”, 1937, 593; Margareta Popescu, <span class="CharOverride-1">„Simfonia amurgului”</span> <span class="CharOverride-1">şi</span> <span class="CharOverride-1">„Slove de jar”</span>, F, 1942, 3–4; Cimpoi, <span class="CharOverride-1">Ist. lit. Basarabia</span>, <span class="CharOverride-1">125–126</span>; Colesnic, <span class="CharOverride-1">Basarabia</span>, II, <span class="CharOverride-1">144–149</span>; <span class="CharOverride-1">Lotis Dolënga, </span>în <span class="CharOverride-1">Femei din Moldova</span>, coordonator Iurie Colesnic, Chişinău, 2000, <span class="CharOverride-1">100–101</span>; Burlacu, <span class="CharOverride-1">Lit. rom. Basarabia</span>,<span class="CharOverride-1"> 201–204</span>;<span class="CharOverride-1"> </span>Aliona Grati, <span class="CharOverride-1">Privirea Euridicei</span>, Chşinău, 2007, <span class="CharOverride-1">163–171</span>; <span class="CharOverride-1">Dicţ. Chişinău</span>, <span class="CharOverride-1">215</span>; Rachieru, <span class="CharOverride-1">Poeţi Basarabia</span>, <span class="CharOverride-1">85–86.</span><span class="CharOverride-1">&#9; </span><span class="Semnatura">D.M.</span></p>
			<p class="Heuristica-PRIMUL"><span class="titlu-12">DOLGAN</span><span class="CharOverride-2">, Mihail </span>(5.II.1939, Rediul Mare–Soroca – 2.V.2013, Chişinău), critic şi istoric literar. Este fiul Irinei şi al lui Dumitru Dolgan. A studiat la Chişinău, urmând Facultatea de Istorie şi Filologie a Universităţii de Stat între 1958 şi 1963. După absolvire lucrează la Institutul de Limbă şi Literatură (ulterior Institutul de Filologie) al Academiei de Ştiinţe, unde din 1983 a condus secţia de literatură contemporană. Şi-a luat doctoratul în 1970, devenind doctor habilitat în 1991. Profesor universitar în 1994, conduce Catedra de literatură română a Universităţii de Stat din Republica Moldova (din 1995). Este ales membru corespondent (2000), apoi membru titular (2007) al Academiei de Ştiinţe din Republica Moldova. I s-au acordat, pentru lucrările individuale sau pentru cele pe care le-a coordonat, medalii, ordine, premii etc.</p>
			<p class="Heuristica-BASE">Editorial, <span class="CharOverride-2">D.</span> debutează cu monografia <span class="CharOverride-1">Idee şi imagine poetică</span> (1971), cuprinzând analize şi interpretări estetico-stilistice ale poeziei contemporane, genul liric devenind obiect de studiu principal. El practică sistematic critica poeziei, punând pe primul plan, cel puţin în textele mai noi, criteriul estetic şi aplicându-l în discernerea valorilor de nonvalori, după ce, timp de aproape două decenii, s-a conformat şi a susţinut ideologia literară oficială, în virtutea căreia scrie despre „poezia sovietică moldovenească”. Investigaţiile sale critice vizează tendinţele procesului literar contemporan din partea stângă a Prutului şi din România, statutul estetic al imaginii poetice şi al liricii cu tematică socială şi naţională, aspectele artei la unii scriitori, evoluţia sistemului imagistic, metaforic şi simbolico-mitologic, relaţia dintre adevărul vieţii şi adevărul artistic, individualitatea creatoare şi tipologia eroului liric, diversitatea formulelor şi a stilurilor, rolul „autoexprimării” în lirică, măiestria literară ş.a., chestiuni abordate în volumele <span class="CharOverride-1">Marginalii critice</span> (1973), <span class="CharOverride-1">Metafora poetică şi semnificaţiile ei în poezia sovietică moldovenească</span> (1974), <span class="CharOverride-1">Conştiinţa civică a poeziei contemporane </span>(1976), <span class="CharOverride-1">Crez şi măiestrie artistică</span> (1982), <span class="CharOverride-1">Poezia moldovenească de azi şi problemele vieţii </span>(1987), <span class="CharOverride-1">Poezia: adevăr artistic şi angajare socială</span> (1988), <span class="CharOverride-1">Poezia contemporană, mod de existenţă în metaforă şi idee </span>(2007) ş.a. A dezvoltat şi aprofundat observaţiile lui Tudor Vianu asupra metaforei, urmărind în poezia contemporană o evoluţie a tropului de la parţial la global, de la local la universal, de la metafora asemănărilor la metafora deosebirilor, iar de la aceasta până la mitul personal de factură paradoxală. În genere, <span class="CharOverride-2">D. </span>este receptiv la formulele moderne, susţinând căutările şi experimentele novatoare. Se poate observa că după 1989 s-a îndreptat cu deosebire spre reevaluarea şi reconsiderarea literaturii postbelice din Basarabia, câteva volume având o explicită abordare polemică: <span class="CharOverride-1">Polemici literare sau Pledoarii întru apărarea poeziei autentice </span>(2005), <span class="CharOverride-1">Poezia de opoziţie din Republica Moldova în perioada de „stagnare” </span>(2008). Pe <span class="CharOverride-2">D. </span>îl preocupă, de asemenea, şi probleme ce ţin de istoria, metodologia şi evoluţia ştiinţei şi criticii literare, mai ales în <span class="CharOverride-1">Responsabilitatea cuvântului critic</span> (1987), precum şi literatura pentru copii sau metodica predării literaturii artistice în şcoală. A participat, frecvent şi în calitate de coordonator, la elaborarea a numeroase lucrări colective, precum <span class="CharOverride-1">Istoria literaturii moldoveneşti</span> (1989), <span class="CharOverride-1">Literatura română postbelică. Integrări, valorificări, reconsiderări </span>(1998), <span class="CharOverride-1">Orientări artistice şi stilistice în literatura contemporană </span>(I–II, 2003), <span class="CharOverride-1">Opera lui Ion Druţă: univers artistic, spiritual, filosofic </span>(I–II, 2004) ş.a. În colecţia „Scriitorii moldoveni în şcoală” a editat micromonografii despre Nicolai Costenco, Emilian Bucov, Liviu Deleanu, Petru Zadnipru, Aureliu Busuioc, Grigore Vieru, Liviu Damian ş.a. </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Idee şi imagine poetică</span>,<span class="CharOverride-1"> </span>pref. Simion Cibotaru, Chişinău, 1971; <span class="CharOverride-1">Marginalii critice</span>, Chişinău, 1973; <span class="CharOverride-1">Metafora poetică şi semnificaţiile ei în poezia sovietică moldovenească</span>, Chişinău, 1974; <span class="CharOverride-1">Conştiinţa civică a poeziei contemporane</span>, Chişinău, 1976; <span class="CharOverride-1">Poezia sovietică moldovenească din anii ’20–’30</span>, Chişinău, 1979; <span class="CharOverride-1">Creaţia lui L. Corneanu în şcoală</span>, Chişinău, 1981; <span class="CharOverride-1">Crez şi măiestrie artistică</span>, Chişinău, 1982; <span class="CharOverride-1">Creaţia lui L. Deleanu în şcoală</span>,<span class="CharOverride-1"> </span>Chişinău, 1983; <span class="CharOverride-1">Poezia militantă şi imperativul vremii</span>, Chişinău, 1983; <span class="CharOverride-1">Creaţia lui G. Vieru în şcoală</span>, Chişinău, 1984; <span class="CharOverride-1">Creaţia lui P. Cruceniuc în şcoală</span>, Chişinău, 1986; <span class="CharOverride-1">Creaţia lui Em. Bucov în şcoală</span>, Chişinău, 1987;<span class="CharOverride-1"> Poezia moldovenească de azi şi problemele vieţii</span>, Chişinău, 1987; <span class="CharOverride-1">Responsabilitatea cuvântului critic, </span>Chişinău, 1987; <span class="CharOverride-1">Poezia: adevăr artistic şi angajare socială</span>, postfaţă Nicolae Bileţchi, Chişinău, 1988; <span class="CharOverride-1">Creaţia lui Damian şi P. Zadnipru în şcoală</span>,<span class="CharOverride-1"> </span>Chişinău, 1989; <span class="CharOverride-1">Creaţia lui N. Costenco şi A. Busuioc în şcoală</span>, Chişinău, 1990; <span class="CharOverride-1">Grigore Vieru, adevăratul</span>, Chişinău, 2003;<span class="CharOverride-1"> Polemici literare sau Pledoarii întru apărarea poeziei autentice</span>, Chişinău, 2005; <span class="CharOverride-1">Poezia contemporană, mod de existenţă în metaforă şi idee</span>, Chişinău, 2007; <span class="CharOverride-1">Eminesciene, druţiene, vierene</span>, Chişinău, 2008; <span class="CharOverride-1">Feţele nevăzute ale manuscriselor pe poezie</span>, Chişinău, 2008;<span class="CharOverride-1"> Poezia de opoziţie din Republica Moldova în perioada de „stagnare”</span>, Chişinău, 2008; <span class="CharOverride-1">Metafora este poezia însăşi</span>, pref. Constantin Popovici, Chişinău, 2009; <span class="CharOverride-1">Eminescu: arta şi filosofia iubirii</span>, Chişinău, 2012. </p>
			<p class="Heuristica___m_RPR"><span class="CharOverride-2">Repere bibliografice:</span> Nicolae Bileţchi, <span class="CharOverride-1">Imaginea liricii în obiectivul criticii</span>,<span class="CharOverride-1"> </span>„Nistru”, 1973, 4; Sergiu Moraru, <span class="CharOverride-1">În obiectiv − metafora poetică</span>, „Nistru”, 1975, 4; Eliza Botezatu, <span class="CharOverride-1">Să întronăm în critică logica şi gustul artistic</span>,<span class="CharOverride-1"> </span>LA, 1980, 3 aprilie; Cimpoi, <span class="CharOverride-1">Ist. lit. Basarabia</span>, <span class="CharOverride-1">273</span>; Dan Mănucă, <span class="CharOverride-1">Un nou model integraţionist</span>, RL, 1998, 42;<span class="CharOverride-1"> </span>[<span class="CharOverride-1">Mihail Dolgan</span>], LA, 1999, 4 februarie (grupaj special); Ion Şpac, <span class="CharOverride-1">Mihail Dolgan. Biobibliografie</span>, pref. Anatol Codru, Chişinău, 1999; Burlacu, <span class="CharOverride-1">Texistenţe</span>, I, <span class="CharOverride-1">128–133</span>; <span class="CharOverride-1">Mihail Dolgan: polifonismul creativităţii (Conştiinţa civică şi estetică a poeziei)</span>, coordonator Constantin Popovici, Chişinău, 2010. &#9; <span class="Semnatura">S.P.</span></p>
			<p class="Heuristica_PRIMUL_Semnat"><span class="titlu-12">DOLJUL</span>, gazetă politică apărută la Craiova în aprilie–mai 1879 şi în aprilie–mai 1883. Publicaţie efemeră, scoasă prima dată la 18 aprilie 1879 în cadrul campaniei electorale a Partidului Conservator, <span class="CharOverride-2">D. </span>a fost redactată de I.L. Caragiale, chemat special de la Bucureşti pentru a întări rândurile publiciştilor conservatori din capitala Olteniei. Nu s-a păstrat nici un număr din gazetă, dar s-au conservat alte mărturii ale rolului pe care scriitorul l-a avut cu acest prilej: o carte de vizită prin care îşi asumă răspunderea pentru tot ce se va publica în <span class="CharOverride-2">D. </span>(1879) şi nu mai puţin de şapte comenzi înregistrate în scriptele Tipografiei Samitca pe numele lui I.L. Caragiale, ca redactor al ziarului (1883). &#9; <span class="Semnatura">R.Z. </span></p>
			<p class="Heuristica-PRIMUL"><span class="titlu-12">DOMAN</span><span class="CharOverride-2">, Dumitru Augustin</span> (29.VIII.1953, Șovarna, j. Mehedinți), prozator, publicist. Este fiul Elenei (n. Oprișan) și al lui Iulică Doman, muncitor necalificat. A absolvit Liceul „Emil Racoviță” din Iași (1971). Până în 1989 a practicat diverse meserii: muncitor, funcționar, paznic de noapte, profesor suplinitor, lucrător comercial. Din 1990 a fost, succesiv, redactor la „Zig-zag”, „Expres magazin”, „Evenimentul zilei”, apoi redactor-șef la revista literară „Calende” (1996–2000), înființând apoi un cotidian local, „Argeș Expres”, pe care l-a abandonat la numărul 1 000. Din 2008 este redactor-șef la mensualul „Argeș”. În 1973 a debutat în „Orizont” cu o povestire. A mai colaborat la „Acolada”, „Ateneu”, „Convorbiri literare”, „Cronica”, „Discobolul”, „Familia”, „Manuscriptum”, „Ramuri”, „România literară”, „Vatra”, „Viața românească” ș.a. În 1985 debutează editorial, alături de Tudor Stancu și Dan Petrescu, în volumul colectiv <span class="CharOverride-1">Proze</span>, unde e prezent cu un grupaj intitulat <span class="CharOverride-1">Povestiri cu contrapunct</span> (încununat cu Premiul Editurii Albatros, care a publicat cartea).</p>
			<p class="Heuristica-BASE"><span class="CharOverride-1">Povestirile cu contrapunct</span> au în comun cu jurnalistica identificarea și exploatarea faptului cotidian – care însă la <span class="CharOverride-2">D. </span>nu stă sub nota senzaţionalului, ci în cea a banalității și a automatismelor vieții. Seria figurilor și a existenței comune e „contrapunctată” de aceea a unor personaje bizare și ciudate, solitare, introvertite, superioare moral și cultural: profesorul din <span class="CharOverride-1">Lotru</span>, fetița din <span class="CharOverride-1">Iura </span>(replică feminină a lui Niculăiță Minciună), scriitorul din <span class="CharOverride-1">Omul străzii </span>– un fel de Irimia, cel din zicală, cum este și retractilul și lipsitul de simț practic narator din <span class="CharOverride-1">Condiția de outsider</span>, proiecție a autorului, care se autodefinește drept „un om cu șansa a doua, mereu cu șansa a doua”. <span class="CharOverride-2">D.</span> a fost remarcat de la bun început ca un fin observator moral, în linia realismului clasic, cu care mai are în comun economia, rigoarea și acuratețea stilului. Un observator ironic și autoironic, dublat, într-o manieră discretă, de un reflexiv nostalgic și sentimental, liric (nu întâmplător, prozatorul preferat e rusul desțărat Ivan Bunin). Tehnica construcției aparține însă unui realist și moralist adus la zi, care a asimilat lecția timpului său. Biologic și literar, el se înscrie în generația ’80, despre care a dat o carte de interviuri, <span class="CharOverride-1">Generația ’80 văzută din interior</span> (2010). Trebuie spus însă că procedeele sale, postmoderne sau nu (inserția biografică, intertextul, comentariul textualist sau tehnica finalurilor deschise ori neașteptate, narațiunea la persoana a doua, fraza extinsă pe pagini întregi etc.), nu sunt deloc exhibate, după cum nici în intervențiile sale teoretice autorul nu le supralicitează, conștient fiind că acestea contează numai în măsura în care survin în prezența substanței. Care rămâne una a tradiției prozei realiste. Ștefan Borbély i-a subliniat tocmai „această forță interioară de a debuta împotriva curentului, printr-un clasicism regăsit […], post-experimental, susținut de un talent nativ”. Proza lui <span class="CharOverride-2">D.</span> de după 1989 îl confirmă pe debutant în toate laturile. Privirea îi rămâne fixată pe social, însă, devenită liberă, își poate exercita acum întreaga putere de cuprindere și de pătrundere, în același timp lăsând să se destindă până la capăt arcul ironiei și al satirei. Astfel, micul roman <span class="CharOverride-1">Sfârșitul epocii cartofilor</span> (1999) poate fi interpretat (și) ca o „defulare”. Tot ceea ce fusese comprimat în evocarea cotidianului amorf și teroriza(n)t al epocii totalitare este denunțat abrupt, eșantionul social constituindu-l colectivul unui mare depozit de cartofi din preajma Capitalei, care dezvăluie comportamentul tiranic cu subalternii și poltron cu superiorii al ștabilor comuniști de diferite trepte, corupția generalizată, lașitatea obștească, surogatele triviale ale salvării din marasm și, deasupra a toate, imaginea stagnării și a stereotipiei cotidiene. Excesiv intitulată „roman”, narațiunea oferă totuși o imagine concisă a ultimilor ani ceaușiști, puși în oglindă: șeful tiranic al depozitului, care se proclamă un Ceaușescu al locului, sfârșește linșat chiar în ziua fugii dictatorului. Cartea e și o replică la romanele oficiale care au idilizat „epoca de aur”; în ultimă analiză, o distopie. <span class="CharOverride-2">D.</span> nu idealizează însă nici prezentul, cu zarva de libertăți ale proverbialei „tranziții” spre democrație și capitalism. Noile realități îi potențează resursele de observator acid aflat mereu la pândă și care acum descoperă alte fețe ale absurdului. Expresia completă a acestei viziuni este culegerea de proze scurte <span class="CharOverride-1">Concetățenii lui Urmuz </span>(2007), care încheagă un caleidoscop de figuri și scene decupate chirurgical. Autorul își găsește timp pentru a scrie scurt, și nu puține sunt schițele de nici măcar o pagină întreagă. Acută, satira nu devine nici aici a unui mizantrop intratabil. Trăitor în orașul de baștină al lui Urmuz, el își agrementează absurdul cu măcar un dram de umor și de dispoziție ludică, așa încât oricât de strigătoare la cer ar fi malformațiile morale ale tranziției, acestea nu fac din autor un profet al Apocalipsei. Și, deși timpul nu pare a mai avea răbdare cu aberațiile noii epoci, naratorul deține destulă paciență spre a nu deveni un cioranian, chiar dacă nihilistul româno-francez se numără printre autorii lui favoriți. Lucrul se vede bine în cărțile așa-zicând tanatice: <span class="CharOverride-1">Meseria de a muri</span> (2001) și <span class="CharOverride-1">Moartea noastră cea de toate zilele</span> (2008). Scriitorul nu se cutremură nici de moartea în sine, nici de veșnicia ei, și nu este nici un filosof al liniștii de dincolo. Moartea drept „constituent al existenței” și ca „permanență difuză ca o umbră” (mottoul cules din jurnalul lui Radu Petrescu – un alt model al său) este ceea ce-l preocupă. În ultimă analiză, <span class="CharOverride-2">D.</span> se vădește un vital și un activ.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Proze</span> (în colaborare cu Tudor Stancu și Dan Petrescu), București, 1985; <span class="CharOverride-1">Sfârșitul epocii cartofilor</span>, Pitești, 1999; <span class="CharOverride-1">Meseria de a muri</span>, București, 2001; <span class="CharOverride-1">Concetățenii lui Urmuz</span>, postfață Radu Aldulescu, București, 2007; <span class="CharOverride-1">Moartea noastră cea de toate zilele</span>, Iași, 2008; <span class="CharOverride-1">Generația ’80 văzută din interior</span>, București, 2010; <span class="CharOverride-1">Cititorul de roman</span>, Pitești, 2010.</p>
			<p class="Heuristica___m_RPR"><span class="CharOverride-2">Repere bibliografice: </span><span class="CharOverride-1">Trei, adică doi</span>, VTRA, 1985, 12; Constantin Dram, <span class="CharOverride-1">(Ultra)scurte povestiri despre contemporanii noștri</span>, CL, 2007, 9; Gheorghe Grigurcu, <span class="CharOverride-1">Un cimitir vesel</span>, RL, 2008, 39; Radu Aldulescu, <span class="CharOverride-1">Scriind-contabilizând meticulos...</span>, VR, 2008, 10; Gabriela Gheorghișor, <span class="CharOverride-1">„Generația ’80 văzută din interior”</span>, RL, 2010, 25; Ion Zubașcu, <span class="CharOverride-1">Generația ’80 la 60 de ani</span>, VR, 2010, 7–8; Dan Perșa, <span class="CharOverride-1">Curtea miracolelor scriitoricești</span>, ATN, 2011, 1; Magda Ursache, <span class="CharOverride-1">Citind un cititor</span>, „Acolada”, 2012, 9. &#9; <span class="Semnatura">N.M.</span></p>
			<p class="Heuristica-PRIMUL"><span class="titlu-12">DOMINIC</span><span class="CharOverride-2">, A.</span> (pseudonim al lui Avram Reichman; 1.XII.1889, Bucureşti – 4.XII.1942, Bucureşti), poet, dramaturg. Originar dintr-o familie relativ înstărită, <span class="CharOverride-2">D.</span> învaţă la şcoala evreiască Moira şi la liceul evanghelic (de limbă germană) din Bucureşti. După bacalaureat (1906) pleacă la Bruxelles şi, obligat de părinţi, urmează cursurile Facultăţii de Ştiinţe Juridice, obţinând titlul de doctor în drept. Trece apoi la Paris, unde, pe cât se pare, va fi susţinut şi licenţa în litere, iar după unele informaţii chiar doctoratul. Dar perioada pariziană îi oferă şi ocazia unei activităţi publicistice. Scrie destul de mult în periodicele moderniste, debutul său fiind legat de revista „La Société nouvelle” (1907). Pentru a-şi iscăli colaborările recurge la semnăturile A. Boumy, Marc Heina sau Konowalow. În ţară primul său text va fi tipărit în cotidianul „Adevărul” în 1908. După Primul Război Mondial practică avocatura, dar fără convingere, situaţia materială îngăduindu-i să se dedice literaturii. O primă plachetă de versuri, <span class="CharOverride-1">Revolte şi răstigniri</span> (1920), în care sunt antologate versuri scrise între 1916 şi 1919, este urmată de drama <span class="CharOverride-1">Sonata umbrelor</span> (1921), pe care Teatrul Naţional din Bucureşti o reprezintă în stagiunea 1920–1921 în regia lui C.I. Nottara, şi interpret al rolului principal alături de Lily Popovici-Dominic, soţia autorului. Textul, tradus în limba germană de Max Hochdorf, va fi pus în scenă de Heinz Goldberg la Neues Theater am Zoo din Berlin, aici rolurile principale fiind jucate de Conrad Veidt şi Else Heim, soţia lui Max Reinhardt. Dar ambele înscenări nu vor înregistra decât un succes de stimă. Câţiva ani mai târziu este secretar de redacţie şi scurt timp director la „Mişcarea literară” (1924–1925), revistă condusă o perioadă de Liviu Rebreanu şi la care colaborează E. Lovinescu, Tudor Vianu, Pompiliu Constantinescu, G. Bacovia ş.a. Versurile publicate aici sau în alte periodice – „Cronica” lui Tudor Arghezi, „Flacăra”, „Capitala”, „Cugetul liber”, „Literatorul”, „Salonul literar”, „Puntea de fildeş”, „Sburătorul” ş.a. – vor fi adunate, parţial, în cartea <span class="CharOverride-1">Clopote peste adâncuri</span> (1927). Cu articole este prezent în „Lumea evree”, „Ora” lui Pamfil Şeicaru, „Gândirea”, „Umanitatea”, „Cultura” ş.a. În diferite ocazii a afirmat că ar avea terminate dramele <span class="CharOverride-1">Golgotha</span> şi <span class="CharOverride-1">Iuda Iscarioteanul </span>şi romanul <span class="CharOverride-1">Oameni de azi şi de totdeauna</span>,<span class="CharOverride-1"> </span>dar după 1930 nu a mai dat tiparului nici un volum.</p>
			<p class="Heuristica-BASE">Deşi a frecventat câţiva ani cenaclul revistei „Sburătorul”, <span class="CharOverride-2">D.</span> poate fi alăturat ca poet mai curând „neosimbolismului” (Mircea Scarlat). Înrâurite de lirica deceniului 1910–1920, versurile din reviste sau acelea alese pentru a fi incluse în cele două cărţi ale sale reflectă, într-o transcriere poetică uneori inspirată, alteori copleşită de tezism, preocupări specifice în primul rând intelectualităţii evreieşti a epocii. Unele, care depăşesc totuşi acest orizont de percepţie lirică, mai pot fi citite cu interes. Nu întâmplător, N. Iorga remarca poemul <span class="CharOverride-1">Cântecul pomului. </span><span class="CharOverride-2">D.</span> îşi compunea poezia cu precădere pentru a fi recitată. Temele abordate sunt în chip predilect cele sociale, văzute din perspectiva propriei experienţe: libertatea individului, egalitatea dintre oameni sau dintre rase etc. Este o lirică a clamării, a nemulţumirii şi neliniştii, străluminată adesea de accente vizionare. E. Lovinescu o caracteriza adecvat, ca „un pumn crispat spre necunoscut”. Dar energia necontrolată a protestului, relaţia prea directă, chiar prozaică, dintre discurs şi faptul actual, împreună cu o oarecare lejeritate a lexicului tind adesea să împingă rostirea poetului spre discursiv şi banal. Drama <span class="CharOverride-1">Sonata umbrelor</span> este centrată pe o problematică aproape uzată încă de atunci: soarta artistului de geniu într-o societate puţin dispusă ori inaptă să-l înţeleagă şi să-l preţuiască. Autorul se pricepe să-şi însufleţească personajele, compozitorul orb Ivan Nour, soţia acestuia, Elena, şovăitoare, nedreaptă, şi îmbogăţitul de război Traian Pandrea, necinstit, abuziv. Dialogurile, vii, incitante în mare măsură, însă lipsite de un gram de umor, succesiunea evenimentelor explică suficient interesul oamenilor de teatru pentru acest text. Dar şi aici lipseşte surdina pusă demonstraţiei exagerate, maniheismul îngrădind vizibil posibilele deschideri şi semnificaţii.</p>
			<p class="Heuristica___mici"><span class="CharOverride-5">Scrieri</span><span class="CharOverride-2">: </span><span class="CharOverride-1">Revolte şi răstigniri</span>,<span class="CharOverride-1"> </span>Bucureşti, 1920; <span class="CharOverride-1">Sonata umbrelor</span>,<span class="CharOverride-1"> </span>Bucureşti, 1921; <span class="CharOverride-1">Schattensymphonie</span>, tr. Max Hochdorf,<span class="CharOverride-1"> </span>Potsdam, 1922; <span class="CharOverride-1">Clopote peste adâncuri</span>,<span class="CharOverride-1"> </span>Bucureşti, 1927.</p>
			<p class="Heuristica___m_RPR"><span class="CharOverride-2">Repere bibliografice: </span>I.C.<span class="CharOverride-2"> </span>[Ion Călugăru], <span class="CharOverride-1">„Revolte şi răstigniri”</span>, SBR, 1920, 2; Şerban Bascovici, <span class="CharOverride-1">„Revolte şi răstigniri”</span>,<span class="CharOverride-1"> </span>SBR, 1921, 37; Liviu Rebreanu, <span class="CharOverride-1">Teatrul Naţional: „Sonata umbrelor”</span>, SBR, 1921, 51; <span class="CharOverride-1">„Sonata umbrelor” la Berlin</span>,<span class="CharOverride-1"> </span>„Ilustraţia”, 1922, 4; Perpessicius, <span class="CharOverride-1">Opere</span>,<span class="CharOverride-1"> </span>III, <span class="CharOverride-1">40–42</span>;<span class="CharOverride-1"> </span>Pompiliu Constantinescu, <span class="CharOverride-1">„Clopote peste adâncuri”</span>,<span class="CharOverride-1"> </span>VL, 1927, 65; O.B. [Octav Botez], <span class="CharOverride-1">„Clopote peste adâncuri”</span>, VR, 1928, februarie; Nichifor Crainic, <span class="CharOverride-1">A. Dominic</span>, G, 1928, 8–9; Iorga, <span class="CharOverride-1">Ist. lit. cont.</span> (1934), II, <span class="CharOverride-1">286–287</span>;<span class="CharOverride-1"> </span>Podoleanu, <span class="CharOverride-1">60 scriitori</span>, <span class="CharOverride-1">93–98</span>; Lovinescu, <span class="CharOverride-1">Ist. lit. rom. cont.</span>,<span class="CharOverride-1"> 126</span>;<span class="CharOverride-1"> </span>Camil Baltazar, <span class="CharOverride-1">Scriitor şi om</span>,<span class="CharOverride-1"> </span>Bucureşti, 1946, <span class="CharOverride-1">47–55</span>;<span class="CharOverride-1"> </span>Ciopraga, <span class="CharOverride-1">Lit. rom.</span>,<span class="CharOverride-1"> 274–277</span>;<span class="CharOverride-1"> </span>I. Peltz, <span class="CharOverride-1">A. Dominic</span>,<span class="CharOverride-1"> </span>RCM, 1971, 251; Crohmălniceanu, <span class="CharOverride-1">Lit. rom. expr.</span>, <span class="CharOverride-1">25–26</span>,<span class="CharOverride-1"> passim</span>;<span class="CharOverride-1"> </span>Nae Antonescu, <span class="CharOverride-1">Reviste literare conduse de Liviu Rebreanu</span>,<span class="CharOverride-1"> </span>Bucureşti, 1985, <span class="CharOverride-1">65–68</span>; Scarlat, <span class="CharOverride-1">Ist. poeziei</span>,<span class="CharOverride-1"> </span>IV, <span class="CharOverride-1">44</span>;<span class="CharOverride-1"> </span>Mirodan, <span class="CharOverride-1">Dicţionar</span>,<span class="CharOverride-1"> </span>II, <span class="CharOverride-1">111–132. &#9;</span><span class="Semnatura">R.Z.</span></p>
			<p class="Heuristica_PRIMUL_Semnat"><span class="titlu-12">DOMNUL DE ROUĂ</span>, revistă care a apărut la Caracal, lunar, între 1 decembrie 1936 şi octombrie 1937, sub conducerea unui comitet, având redacţia şi administraţia la Liceul „Ioniţă Asan”. <span class="CharOverride-1">Cuvântul înainte</span> din primul număr este semnat de preotul I. Florescu, apoi, în numărul 3/1933, Aristide Popovici clarifică programul revistei în articolul <span class="CharOverride-1">Ce vrem să fie „Domnul de rouă”.</span> Se publică poezii de Doina Bucur, Leontin Iliescu, Coca Farago, Radu Pârvulescu, Dimitrie Stănculescu, Victor Revent, I.C. Popescu-Polyclet, Ion A. Magnea (Ion Potopin), St. Mardaloescu, Paul Constant, Nellu Cristescu, Emil Vora, Sultănica Ionescu; cu proză scurtă intră în sumar Adrian Maniu, Lazăr Iacob, Mihail Lungianu, Sabina Papilian, St. Mardaloescu, iar cu fragmente de roman Victor Revent (<span class="CharOverride-1">Gina Salcie</span>) şi Doina Bucur<span class="CharOverride-1"> </span>(<span class="CharOverride-1">Ionică</span>). Se mai publică folclor, traduceri din literaturile italiană (Renato Fucini) şi franceză (Leconte de Lisle), critică literară (despre Ion Creangă, G. Topîrceanu sau despre romanul <span class="CharOverride-1">Fără limită</span> al lui Victor Papilian). &#9; <span class="Semnatura">M.Pp.</span></p>
			<p class="Heuristica-PRIMUL"><span class="titlu-12">DOMOKOS</span><span class="CharOverride-2"> János</span> (14.X.1921, Macea, j. Arad – 23.VII.1987, Budapesta), traducător maghiar. Şi-a început studiile secundare la Arad, luându-şi bacalaureatul la Győr (Ungaria, 1941). Înrolat în 1944, dezertează şi, după o scurtă carieră politică la Győr, Debreţin şi Budapesta (1945–1950), lucrează, din 1951, la diferite edituri din Budapesta, pentru a rămâne definitiv la Editura Új Magyar (devenită în 1956 Európa), unde este mai întâi redactor-şef (din 1956), apoi, din 1965, director. Din iniţiativa lui <span class="CharOverride-2">D.</span> au luat fiinţă colecţiile „Clasicii literaturii universale”, „Biblioteca modernă” şi „Cartea milioanelor”, în care au apărut şi peste o sută de opere literare româneşti transpuse în limba maghiară. </p>
			<p class="Heuristica-BASE">Ca traducător, <span class="CharOverride-2">D.</span> s-a dedicat prozei româneşti din secolul al XX-lea, în special scrierilor lui Panait Istrati, Mihail Sadoveanu şi Mihail Sebastian. Operele lui Panait Istrati au devenit accesibile cititorilor de limbă maghiară în transpunerea lui <span class="CharOverride-2">D.</span>, care, începând cu anul 1961, a realizat mai multe ediţii din proza acestuia. Ediţiile, apărute sub titluri diferite, la Budapesta sau la Bucureşti, conţin trei, patru sau mai multe povestiri şi romane ale lui Istrati; romanele<span class="CharOverride-1"> Codin</span>, <span class="CharOverride-1">Cosma</span>, <span class="CharOverride-1">Ciulinii Bărăganului</span> şi povestirile<span class="CharOverride-1"> Direttisimo</span>,<span class="CharOverride-1"> O noapte în bălţi</span> sunt publicate în versiunea lui <span class="CharOverride-2">D.</span>, iar <span class="CharOverride-1">Chira Chiralina </span>apare întotdeauna în versiunea maghiară realizată de Horváth Henrik încă din 1926. Din proza lui Mihail Sadoveanu <span class="CharOverride-2">D.</span> transpune romanul <span class="CharOverride-1">Locul unde nu s-a întâmplat nimic</span> (1962) şi câteva nuvele (<span class="CharOverride-1">Ochi de urs</span>, <span class="CharOverride-1">O mică cercetare</span>, <span class="CharOverride-1">Hoţul</span>, <span class="CharOverride-1">24 iunie</span>),<span class="CharOverride-1"> </span>apărute întâi în diferite periodice sau volume, apoi adunate într-o ediţie de opere alese realizată în colaborare (I–III, 1966). Din scrisul lui Mihail Sebastian a tălmăcit în 1965 romanul <span class="CharOverride-1">Accidentul.</span></p>
			<p class="Heuristica___mici"><span class="CharOverride-2">Traduceri: </span>Mihail Sadoveanu, <span class="CharOverride-1">Medveszem </span>[<span class="CharOverride-1">Ochi de urs</span>], Budapesta, 1960,<span class="CharOverride-1"> Kisvárosi csendélet </span>[<span class="CharOverride-1">Locul unde nu s-a întâmplat nimic</span>],<span class="CharOverride-1"> </span>Budapesta, 1962, <span class="CharOverride-1">Virágöböl</span> [<span class="CharOverride-1">Nada florilor</span>], postfața trad., Budapesta, 1963 (în colaborare cu Lőrinczi László şi Réz Ádám), <span class="CharOverride-1">Válogatott művek </span>[<span class="CharOverride-1">Opere alese</span>], I–III, îngr. trad., Bucureşti, 1966 (în colaborare cu Ignácz Rózsa şi Kacsir Mária), <span class="CharOverride-1">A balta. Kisvárosi csendélet </span>[<span class="CharOverride-1">Baltagul. Locul unde nu s-a întâmplat nimic</span>], Bucureşti, 1967 (în colaborare cu Lőrinczi Lászl<span class="CharOverride-10">ó</span>); Panait Istrati, <span class="CharOverride-1">Pusztai bogáncsok </span>[<span class="CharOverride-1">Ciulinii Bărăganului</span>], Bucureşti, 1961, <span class="CharOverride-1">Kyra Kyralina</span>, Budapesta, 1965 (în colaborare cu Horváth Henrik); <span class="CharOverride-1">Román népballadák és népdalok </span>[<span class="CharOverride-1">Balade şi cântece populare româneşti</span>], Bucureşti, 1961 (în colaborare cu V. András János); Mihail Sebastian, <span class="CharOverride-1">Menedék </span>[<span class="CharOverride-1">Accidentul</span>], Budapesta, 1965.</p>
			<p class="Heuristica___m_RPR"><span class="CharOverride-2">Repere bibliografice:</span> Veres Péter, <span class="CharOverride-1">A Baragán költője</span>,<span class="CharOverride-1"> </span>„Nagyvilág”,<span class="CharOverride-1"> </span>1962, 6; Kakassy Endre, <span class="CharOverride-1">Csöndes kisváros</span>,<span class="CharOverride-1"> </span>UTK, 1963, 32; Lendvay Éva, <span class="CharOverride-1">Kisvárosi csendélet</span>, IGZ, 1963, 10; Baróti Pál, <span class="CharOverride-1">Mihail Sadoveanu,</span> <span class="CharOverride-1">„Válogatott művek”</span>, UTK, 1966, 40; Beke, <span class="CharOverride-1">Fără interpret</span>,<span class="CharOverride-1"> 344–351</span>. &#9; <span class="Semnatura">O.K.</span></p>
			<p class="Heuristica-PRIMUL"><span class="titlu-12">DOMOKOS</span><span class="CharOverride-2"> Sámuel</span> (16.III.1913, Ciugudu de Jos, j. Alba – 12.III. 1995, Budapesta), istoric literar, folclorist, bibliograf maghiar. Absolvent al Facultăţii de Filologie la Universitatea din Cluj, <span class="CharOverride-2">D. </span>este profesor de liceu la Năsăud (1940–1944), Debreţin (1945–1946) şi la Budapesta (1947). Din 1948 este asistent, lector, apoi conferenţiar, şef de catedră, profesor la Catedra de limba şi literatura română a Universităţii „Eőtvös Loránd” din Budapesta. De aici s-a pensionat în 1978, dar a predat până în 1983 istoria literaturii române din secolul al XX-lea. Colaborează cu studii, articole şi recenzii din domeniul literaturii române la revistele din Ungaria „Filológiai Közlöny”, „Világirodalmi Figyeló”, „Helikon”, „Nagyvilág”, „Élet és Irodalom”, „Ethnographia”, „Studia Slavica”, „Acta Litteraria”, „Libertatea noastră”, „Foaia noastră”, „Din tradiţiile populare ale românilor din Ungaria”, precum şi la „Revista de folclor”, „Viaţa românească”, „Revista de istorie şi teorie literară”, „Steaua”, „România literară”. </p>
			<p class="Heuristica-BASE"><span class="CharOverride-2">D. </span>cercetează literatura română din secolul al XIX-lea, folclorul românesc şi est-european, legăturile literare româno–maghiare şi traduce în limba maghiară din proza şi dramaturgia românească – Nicolae Bălcescu, I.L. Caragiale, Ion Creangă, Ion Agârbiceanu, Camil Petrescu, Liviu Rebreanu, Marin Preda, Nicolae Velea. În antologia literaturii universale, redactată de Kardos László, selectează textele şi semnează notele biografice ale scriitorilor din secolul al XIX-lea şi al XX-lea, prezentând douăzeci şi opt de autori români. Sub redacţia şi îngrijirea sa, însoţite de studii introductive, au apărut în limba maghiară antologii de versuri alese din A. Toma, Tudor Arghezi, Alexandru Macedonski, Lucian Blaga, Ion Pillat ş.a. La realizarea acestor volume au contribuit cu traduceri poeţi de frunte ai literaturii maghiare, cum sunt Áprily Lajos, Jékely Zoltán, Kányádi Sándor, Illyés Gyula, Szemlér Ferenc, Szilágyi Domokos, Garai Gábor, Kiss Jenó, Nagy László. După o serie de studii parțiale, în 1971 îşi publică monografia <span class="CharOverride-1">Octavian Goga, a költő és műfordító</span>, lucrare din care apare în 1978 un extras şi în limba română (<span class="CharOverride-1">Octavian Goga. Anii studenţiei. Traducerile</span>). A descoperit o serie de date noi, îndeosebi corespondenţa lui Goga cu Ioan Lupaş, documentele din arhiva cercului studenţesc „Petru Maior” şi, mai ales, procesele verbale ale şedinţelor la care a luat parte poetul, documentele de înfiinţare şi cele privind activitatea redacţională a revistei „Luceafărul”, notele la corectura traducerii sale după <span class="CharOverride-1">Tragedia omului </span>de Madách Imre. De un interes documentar deosebit este lucrarea <span class="CharOverride-1">Tipografia de la Buda </span>(1994), cu informaţii şi date noi despre tipărirea cărţilor în limba română în intervalul 1780–1848. De asemenea,<span class="CharOverride-1"> </span><span class="CharOverride-2">D. </span>a contribuit la cunoașterea relaţiilor literare româno–maghiare cu cele două volume ale bibliografiei maghiare a literaturii române, <span class="CharOverride-1">A román irodalom magyar bibliográfiája</span>. Primul, editat în 1966, prelucrează materialul adunat din intervalul 1831–1960, cel de-al doilea, publicat în 1978, cuprinde datele dintre anii 1961 şi 1970. Tot de legăturile literare româno–maghiare se ocupă culegerea de studii <span class="CharOverride-1">Magyar–román irodalmi kapcsolatok </span>(1985). Ca folclorist, cu o teză de doctorat susţinută în 1946, tratând comparativ balada haiducească de la noi în context est-european, <span class="CharOverride-2">D. </span>a întocmit o antologie a baladelor haiduceşti din estul Europei (<span class="CharOverride-1">Betyárok tüzénél</span>, 1959), a publicat o broşură (1963) și apoi un volum de basme populare culese de la povestitorul bilingv Vasile Gurzău din comuna Méhkerék (Micherechi), comitatul Békés (<span class="CharOverride-1">Vasile Gurzău magyar és román nyelvű meséi</span>, 1968). Prezentând pentru prima oară repertoriul unui povestitor bilingv, textele oferă posibilităţi, necunoscute până atunci, de cercetare a relaţiilor folclorice româno–maghiare, de analiză a metodei şi psihologiei povestirii bilingve şi, totodată, de studiere a rolului şi importanţei unei personalităţi în păstrarea şi înnoirea tradiţiilor populare. Tot compuneri ale unui rapsod popular sunt „iertăciunile” la morţi incluse în lucrarea <span class="CharOverride-1">Horele morţilor ale lui Teodor Sava </span>(1989).</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">A román irodalom magyar bibliográfiája</span> [<span class="CharOverride-1">Bibliografia maghiară a literaturii române</span>], I–II, Bucureşti, 1966–1978; <span class="CharOverride-1">Octavian Goga a költő és műfordító </span>[<span class="CharOverride-1">Octavian Goga poetul şi traducătorul</span>], Bucureşti, 1971; ed. (<span class="CharOverride-1">O. Goga. Anii studenţiei. Traducerile</span>), tr. Dan Culcer, pref. I.D. Bălan, Bucureşti, 1978; <span class="CharOverride-1">Magyar–román irodalmi kapcsolatok </span>[<span class="CharOverride-1">Legături literare maghiaro–române</span>], Budapesta, 1985;<span class="CharOverride-1"> Tipografia din Buda: contribuţia ei la formarea ştiinţei şi literaturii române din Transilvania la începutul secolului al XIX-lea</span>, tr. Maté Gábor şi Maria Voia, Gyula, 1994. <span class="CharOverride-2">Culegeri: </span><span class="CharOverride-1">Méhkeréki néphagyományok. Vasile Gurzău meséi </span>[<span class="CharOverride-1">Tradiţii populare din Méhkerék. Povestite de Vasile Gurzău</span>], Budapesta, 1963; <span class="CharOverride-1">Vasile Gurzău magyar és román nyelvű meséi </span>[<span class="CharOverride-1">Poveşti povestite în limbile maghiară şi română de Vasile Gurzău</span>], Budapesta, 1968; <span class="CharOverride-1">Horele morţilor ale lui Teodor Sava</span>, Budapesta, 1989. <span class="CharOverride-2">Ediţii: </span>Nicolae Bălcescu, <span class="CharOverride-11">Válogatott írásai</span><span class="CharOverride-12"> [</span><span class="CharOverride-11">Scrieri istorice</span><span class="CharOverride-12">], Budapesta, 1950 (în colaborare cu Köpeczi Béla); </span>Tudor Arghezi, <span class="CharOverride-1">Testamentom </span>[<span class="CharOverride-1">Testament</span>], introd. edit., Budapesta, 1961; <span class="CharOverride-12">Alexandru Macedonski, </span><span class="CharOverride-11">Titkos ország</span><span class="CharOverride-12"> [</span><span class="CharOverride-11">Țara secretă</span><span class="CharOverride-12">], introd. edit., Budapesta, 1963; </span>Lucian Blaga, <span class="CharOverride-1">Mágikus virradat </span>[<span class="CharOverride-1">Mirabila sămânță</span>], introd. edit., Budapesta, 1965; Ion Pillat, <span class="CharOverride-1">Pogány álmok </span>[<span class="CharOverride-1">Poemele păgâne</span>], introd. edit., Budapesta, 1966; Lajos Áprily, <span class="CharOverride-1">Tavaszi tüzek. Román költők versei </span>– <span class="CharOverride-1">Focuri de primăvară. Culegere de poezie românească</span>, ed. bilingvă, Bucureşti, 1969; Al. Mitru, <span class="CharOverride-1">Az Olümpovsz legendái</span> [<span class="CharOverride-1">Legendele Olimpului</span>], tr. şi introd. edit., Bucureşti, 1983.</p>
			<p class="Heuristica___m_RPR"><span class="CharOverride-2">Repere bibliografice: </span>Szalatnai Rezső, <span class="CharOverride-1">Betyárok tüzénél</span>, „Nagyvillág”, 1960, 1095–1097; Vita Zsigmod, <span class="CharOverride-1">„A román irodalom magyar bibliográfiája”</span>, KOR, 1966, 12; Vasile Adăscăliţei, <span class="CharOverride-1">O carte despre un povestitor bilingv</span>, IL, 1970, 4; Gáldi László, <span class="CharOverride-1">„Vasile Gurzău magyar és román nyelvü meséi”</span>, „Filológiai Közlöny”, 1970;<span class="CharOverride-1"> </span>Nagy Béla,<span class="CharOverride-1"> Les Contes de Vasile Gurzău en langue hongroise et en langue roumaine</span>,<span class="CharOverride-1"> </span>„Acta Litteraria”, 1970, 12;<span class="CharOverride-1"> </span>Bustya Endre, <span class="CharOverride-1">Uttörő monográfia és ami kimaradt belöle</span>,<span class="CharOverride-1"> </span>UTK, 1972, 5; Beke, <span class="CharOverride-1">Fără interpret</span>, <span class="CharOverride-1">269–283</span>; Nagy Pál, <span class="CharOverride-1">„A román irodalom magyar bibliográfiája”</span>,<span class="CharOverride-1"> </span>IGZ, 1978, 11; <span class="CharOverride-1">Rom. magy. ir. lex.</span>,<span class="CharOverride-1"> </span>I, <span class="CharOverride-1">419–420</span>;<span class="CharOverride-1"> </span>Balotă, <span class="CharOverride-1">Scriitori maghiari</span>,<span class="CharOverride-1"> 455–462</span>;<span class="CharOverride-1"> </span>Gavril Scridon, <span class="CharOverride-1">Finis coronat opus</span>, ST, 1995, 7–8; Otilia Hedeşan, <span class="CharOverride-1">Dublu discurs folcloric</span>, O, 2003, 9; Datcu, <span class="CharOverride-1">Dicţ. etnolog.</span>, <span class="CharOverride-1">333</span>; Munteanu, <span class="CharOverride-1">Românii–Ungaria</span>, II, <span class="CharOverride-1">147–148. &#9; </span><span class="Semnatura">O.K.</span></p>
			<p class="Heuristica-PRIMUL"><span class="titlu-12">DOMŞA</span><span class="CharOverride-2">, Aurel C. </span>(26.IX.1868, Blaj – 22.XI.1938, Blaj), prozator. Este fiul Anei (n. Balint) şi al lui Isidor Domşa, compactor la tipografia seminarială blăjeană. Urmează în oraşul natal cursurile şcolii primare şi ale liceului, pe care îl termină în 1885. Din 1889 este şi absolvent al Seminarului Teologic, un an mai târziu fiind hirotonisit preot. Cancelist mitropolitan, apoi contabil al Administraţiei Centrale Capitulare, „catehet” la Şcoala de Fete (1894–1905), tânărul cleric urcă încet treptele ierarhice pentru a fi numit, în 1922, protopop al Blajului. Din 1891 începe să scrie la gazeta bisericească „Unirea”, iar între 1900 şi 1912 o conduce în calitate de redactor responsabil şi editor. Pentru articolul <span class="CharOverride-1">Aniversară</span>, publicat în mai 1906, în care sublinia semnificaţiile politice ale Adunării Naţionale de pe Câmpia Libertăţii din 3/15 mai 1848, este condamnat la opt luni de închisoare şi la o amendă de 1 200 de coroane. A condus timp îndelungat despărţământul blăjean Astra şi, la înfiinţarea, în 1935, a Sindicatului Ziariştilor Ardeleni, devine membru de onoare al acestuia. S-a numărat, de asemenea, printre membrii Consiliului Naţional Român din 1918.</p>
			<p class="Heuristica-BASE"><span class="CharOverride-2">D. </span>a colaborat la „Familia” (semnând unele contribuţii cu pseudonimul Moise), la „Minerva” din Bistriţa, la „Vatra”, „Cultura creştină”, „Calendarul revistei «Lumea ilustrată»”, „Calendarul «Unirii»”, „Tribuna” din Sibiu ş.a. Publicistica lui, alcătuită din articole politice şi culturale şi destinată să susţină, în termeni ponderaţi, cu argumentare pertinentă, drepturile românilor transilvăneni, nu şi-a păstrat, cu trecerea timpului, interesul pe care îl trezea în anii de la începutul secolului trecut. O „disertaţie”, <span class="CharOverride-1">Poetul Coşbuc</span>, din 1897, este demnă de menţionat prin faptul că <span class="CharOverride-2">D. </span>încearcă, între primii comentatori, o privire generală asupra activităţii scriitorului. „Schiţele uşoare”, cum potrivit îşi caracterizează singur proza strânsă în volum sub titlul <span class="CharOverride-1">Floricele de câmp</span> (1904), sunt tablouri sumar trasate ale satului românesc de pe valea Târnavelor. Situate mai aproape de povestirea folclorică decât de aceea cultă, au reţinut atenţia prin inserţia de autentic, de experienţă trăită, de relatare directă. Dar expresia nu este supravegheată suficient, prozatorul ezită între intuiţii promiţătoare şi soluţii facile, ratând adesea acolo unde ar fi putut să izbândească. Disponibilităţile omului de cultură, ale preţuitorului de literatură s-au dezvăluit însă fericit în relaţiile cu scriitorii din Regat, dar mai ales cu cei transilvăneni. Prieten cu George Coşbuc, cu Octavian Goga ş.a., el era apreciat de I.L. Caragiale, pe care l-a şi găzduit, sau de N. Iorga. În această ipostază, influenţa lui asupra numeroaselor serii de absolvenţi ai Seminarului, care au împânzit satele ardelene, unii alegând şi calea scrisului, a fost incontestabilă.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Poetul Coşbuc</span>, Blaj, [1897]; <span class="CharOverride-1">Floricele de câmp</span>, Blaj, 1904.</p>
			<p class="Heuristica___m_RPR"><span class="CharOverride-2">Repere bibliografice: </span>Nicolae Cosma, <span class="CharOverride-1">Dascălii Blajului</span>, 1940, <span class="CharOverride-1">128</span>; Brateş, <span class="CharOverride-1">Oameni</span>, <span class="CharOverride-1">89–90</span>. &#9; <span class="Semnatura">R.Z.</span></p>
			<p class="Heuristica-PRIMUL"><span class="titlu-12">DONGOROZI</span><span class="CharOverride-2">, Ion </span>(4.I.1894, Tecuci – 19.V.1975, Bucureşti), prozator. Este fiul Ecaterinei şi al lui Dionisie Dongorozi. A absolvit în 1913 Liceul „V. Alecsandri” din Galaţi şi a urmat, după război, Facultatea de Litere şi Filosofie din Bucureşti, obţinând licenţa în litere şi filosofie. Este profesor la Colegiul Naţional „Carol I” şi la Liceul Militar „D.A. Sturdza” din Craiova. În 1926 şi 1927 a îndeplinit funcţia de director al Teatrului Naţional craiovean, prilej de a încerca măsuri ambiţioase de îmbunătăţire a repertoriului. Prefect, scurt timp, al judeţului Caraş, s-a arătat preocupat de cultură şi a condus revista „Vatra Banatului”, apărută la Oraviţa, în 1932. A fost apoi profesor în Bucureşti, precum şi consilier în Ministerul Educaţiei. <span class="CharOverride-2">D.</span> a devenit, după Primul Război Mondial, unul din animatorii vieţii culturale şi literare craiovene. A participat la întemeierea periodicelor „Foaia pentru popor” (1921–1922) şi „Năzuinţa” (1922–1929). Împreună cu Al. C. Calotescu-Neicu şi C.Ş. Făgeţel, a fost director al publicaţiei „Vatra” (1929–1930). Ajutat de câţiva profesori din Craiova, a editat în 1930–1931, „Şcoala secundară”. A publicat numeroase articole pe teme de pedagogie şi învăţământ. În literatură <span class="CharOverride-2">D.</span> a intrat în 1920, când a început să publice în „Ramuri”, apoi în „Convorbiri literare”. A continuat să colaboreze, în special cu nuvele şi schiţe, la „Adevărul literar şi artistic”, „Cultura poporului”, „Universul literar”, „Duminica poporului”, „Viaţa literară”, „Cele trei Crişuri”, „Scrisul românesc”, „Curentul” ş.a. După al Doilea Război Mondial a publicat în „Libertatea” ş.a. Prima carte, <span class="CharOverride-1">Cum s-a despărţit tanti Veronica</span>, îi apare în 1922.</p>
			<p class="Heuristica-BASE">Prozator de respiraţie scurtă, <span class="CharOverride-2">D.</span> s-a remarcat prin numeroase schiţe şi nuvele, adunate într-o impresionantă serie de volume. După <span class="CharOverride-1">Cum s-a despărţit tanti Veronica</span> au urmat <span class="CharOverride-1">Filimon Hâncul </span>şi <span class="CharOverride-1">La hotarul dobrogean</span> în 1924, apoi, într-o cadenţă spornică, <span class="CharOverride-1">Însăilări</span> (1925), <span class="CharOverride-1">Signor Berthelotty </span>şi <span class="CharOverride-1">Socoteli greşite</span> (1926), <span class="CharOverride-1">Examen de bacalaureat </span>(1928), <span class="CharOverride-1">Ancheta</span> (1930), <span class="CharOverride-1">Monumentul eroilor </span>şi <span class="CharOverride-1">Ţucu</span> (1931), <span class="CharOverride-1">Reprezentaţie de adio</span> (1932), <span class="CharOverride-1">Belfer îndrăgostit</span> (1934).<span class="CharOverride-1"> </span>Scriitor moralist, autorul apelează frecvent la satiră. Cele mai reuşite povestiri sugerează eşecul inocenţei, motiv care îl apropie de I. Al. Brătescu-Voineşti. De acesta îl deosebeşte totuşi accentul pus pe ironie şi sarcasm. Personajele sunt antrenate în intrigi meschine, prozaice, cele care nu se pot adapta fiind excluse. Grotescul se datorează cel mai adesea unilateralităţii caracterologice.<span class="CharOverride-2"> </span>Prozatorul<span class="CharOverride-2"> </span>este atras de situaţiile comune şi descrierile exacte. Biografia personajului este prezentată în amănuntele ei dizgraţioase, în comportamentele duplicitare sau acţiunile veroase. Domină dialogul, pentru care prozatorul atestă o înzestrare deosebită: schimburile de replici sunt vii, deşi nu o dată cad în verbiaj. Creator de atmosferă, <span class="CharOverride-2">D.</span> are în vedere mai ales defectele politicianismului, aşa cum se vădesc ele în lumea oraşului. A scris şi un roman, <span class="CharOverride-1">Vâltori</span> (1958), subminat însă de inconsistenţă şi de falsitatea tramei epice. În anii ’50 a tradus din limba rusă, în colaborare, din L. Davîdov şi Boris Galin. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Cum s-a despărţit tanti Veronica</span>, Craiova, 1922; <span class="CharOverride-1">Filimon Hâncul,</span> Bucureşti, 1924; <span class="CharOverride-1">La hotarul dobrogean</span>, Craiova, 1924; <span class="CharOverride-1">Surpriză</span>, Bucureşti, f.a.; <span class="CharOverride-1">Pacostea</span>, Bucureşti, 1924; <span class="CharOverride-1">Însăilări</span>, Craiova, 1925; <span class="CharOverride-1">Povestirile lui Conu Costaki Stupcan</span>, Craiova, 1925; <span class="CharOverride-1">Signor Berthelotty, </span>Arad, 1926;<span class="CharOverride-1"> Socoteli greşite</span>, Craiova, 1926; <span class="CharOverride-1">Examen de bacalaureat</span>, Craiova, 1928; <span class="CharOverride-1">Amintiri</span>, Bucureşti, f.a.; <span class="CharOverride-1">Ancheta, </span>Craiova, 1930; <span class="CharOverride-1">Monumentul eroilor</span>, Bucureşti, 1931; <span class="CharOverride-1">Ţucu</span>, Craiova, 1931; <span class="CharOverride-1">Reprezentaţie de adio</span>, Craiova, 1932; <span class="CharOverride-1">Belfer îndrăgostit</span>, Craiova, 1934; <span class="CharOverride-1">Escapada, </span>Craiova, 1935; <span class="CharOverride-1">Castelul preutesei, </span>Craiova, 1942; <span class="CharOverride-1">Chipuri de copii</span>, Bucureşti, 1944; <span class="CharOverride-1">Împăcare</span>, Bucureşti, 1947; <span class="CharOverride-1">A deraiat un expres</span>, Bucureşti, 1957; <span class="CharOverride-1">Vâltori</span>, Bucureşti, 1958; <span class="CharOverride-1">Stea de cinema,</span> îngr. şi postfaţă George Muntean, Bucureşti, 1971. </p>
			<p class="Heuristica___m_RPR"><span class="CharOverride-2">Repere bibliografice:</span><span class="CharOverride-1"> </span>Lovinescu, <span class="CharOverride-1">Scrieri, </span>V, <span class="CharOverride-1">76–77, 203; </span>Perpessicius, <span class="CharOverride-1">Opere</span>, II, <span class="CharOverride-1">266–267, 303–305, </span>IV, <span class="CharOverride-1">29–33, 168–170, </span>XII,<span class="CharOverride-1"> 223–224, 493–494; </span>Constantinescu, <span class="CharOverride-1">Scrieri,</span> II, <span class="CharOverride-1">465–470; </span>Călinescu, <span class="CharOverride-1">Opere</span>, I, <span class="CharOverride-1">820–821</span>; Călinescu, <span class="CharOverride-1">Ist. lit.</span> (1941), <span class="CharOverride-1">838</span>,<span class="CharOverride-1"> Ist. lit.</span> (1982), <span class="CharOverride-1">923</span>; Gh. Anca, <span class="CharOverride-1">Ion Dongorozi, </span>LCF, 1967, 28;<span class="CharOverride-1"> </span>Crohmălniceanu, <span class="CharOverride-1">Literatura</span>,<span class="CharOverride-1"> </span>I (1972), <span class="CharOverride-1">375–376</span>;<span class="CharOverride-1"> </span>George Muntean, <span class="CharOverride-1">Ion Dongorozi octogenar</span>, RL, 1974, 1;<span class="CharOverride-1"> </span>Ornea, <span class="CharOverride-1">Tradiţionalism, 487–489</span>; Firan, <span class="CharOverride-1">Profiluri</span>,<span class="CharOverride-1"> </span>I, <span class="CharOverride-1">269–271</span>; <span class="CharOverride-1">Dicţ. scriit. rom.</span>,<span class="CharOverride-1"> </span>II, <span class="CharOverride-1">118–121. &#9; </span><span class="Semnatura">D.M.</span></p>
			<div class="_idGenObjectLayout-1">
				<div id="_idContainer021">
					<div id="_idContainer019" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DONICI</span><span class="CharOverride-2">, Alecu <br />(Alexandru)</span> (19.I.1806, Bezin, azi Donici – Orhei – 20.X.1865, Piatra Neamţ), fabulist, traducător. </p>
					</div>
					<div id="_idContainer020" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="04_D2_Din_Moldova-Dosoftei_204-283-web-resources/image/donicials.jpg" alt="" />
					</div>
				</div>
			</div>
			<p class="Heuristica-PRIMUL">Născut într-o familie boierească, <span class="CharOverride-2">D.</span> este unul din cei patru copii ai Elenei (n. Lambrino) şi ai lui Dimitrie Donici (frate cu Andronache, vestit pravilist). Învaţă acasă, cu dascăli tocmiţi anume, iar în 1819 este trimis la Liceul Militar din Petersburg. Prin 1821–1822 familia se mută la Chişinău, unde se găsea, în exil, şi Puşkin. În pofida legendei, e puţin probabil ca <span class="CharOverride-2">D.</span> să-l fi cunoscut pe autorul poemului <span class="CharOverride-1">Ţiganii</span>, poem pe care avea să-l transpună în româneşte. Absolvind liceul după cinci ani, cu gradul de sublocotenent, este repartizat la un regiment din Ekaterinburg; la începutul lui 1826 îşi dă demisia. În 1829 era funcţionar în administraţia civilă, iar după doi ani asesor la Judecătoria Civilă din Chişinău. În 1835 se mută la Iaşi, unde lucrează pentru Epitropia Şcolilor, după care, în 1841, se stabileşte la Piatra Neamţ, ulterior la Iaşi. De acum înainte va îndeplini diferite funcţii în magistratură (asesor al Curţii de Apel din Iaşi, preşedinte al Divanului de Întărituri), devenind şi membru al Divanului Obştesc. Nepărtaş la mişcarea de la 1848, aga e, în schimb, activ în viaţa culturală a Moldovei. În 1855 este numit, împreună cu C. Negruzzi şi Gh. Asachi, în comitetul de conducere al Teatrului Naţional din Iaşi. Pregătise pentru tipar o ediţie amplă din fabulele sale, care nu a mai apărut.</p>
			<p class="Heuristica-BASE">Fabulist prin excelenţă, înclinat spre umor şi ironie, <span class="CharOverride-2">D.</span> datorează nu puţin contactului cu literatura rusă. Opera lui e alcătuită îndeosebi din traduceri, adaptări, localizări, făcute cu aplicaţie. Era un versificator îndemânatic, având şi momente de virtuozitate. În versuri este şi cântecelul <span class="CharOverride-1">Căruţa poştei</span>, care avea să circule mult, fiind pus şi pe note. Atribuită lui Puşkin, poezia pare mai curând o traducere după un scriitor rus încă neidentificat. A mai tălmăcit, trimiţând-o revistei „Dacia literară”, povestirea romantică <span class="CharOverride-1">Tunsul</span> de A.F. Veltman (semnată cu pseudonimul Radu Curălescu); tălmăcirea va apărea integral în „Calendarul pentru poporul românesc”. Iscălind A. Dio, transpune o nuvelă a scriitorului polonez Osip Senkowski, <span class="CharOverride-1">Toată viaţa femeiască în câteva ceasuri </span>(1840). În cooperare cu C. Negruzzi, traduce, cu unele libertăţi faţă de original, <span class="CharOverride-1">Satire şi alte poetice compuneri</span> de Antioh Cantemir (1844). <span class="CharOverride-2">D.</span> a fost un scriitor popular, mai ales datorită stilului său vioi, clar şi accesibil. Era un colaborator apreciat al publicaţiilor epocii: „Albina românească”, „Foaie pentru minte, inimă şi literatură”, „Dacia literară”, „Curierul românesc”, „Curier de ambe sexe”, „Propăşirea”, „Zimbrul”, „Almanah pentru învăţătură şi petrecere”, „România literară”, „Revista română”. Poeziile lui, cu accent patriotic, satiric sau meditativ, sunt lipsite de pretenţii. O comedie originală, nesemnată şi netipărită, compusă prin anii 1835–1840, îl poate aşeza pe autor printre primii noştri dramaturgi. Consacrat ca fabulist, <span class="CharOverride-2">D.</span> se bucură în timpul vieţii de multă preţuire; M. Eminescu, în <span class="CharOverride-1">Epigonii</span>, îl numeşte „cuib de-nţelepciune”. Se pare că prepara pentru tipar o culegere din opera lui I. A. Krîlov. A prelucrat şi a localizat fabule aparţinând lui A.E. Izmailov şi I. I. Dmitriev. De multe ori impresia de creaţie originală se impune: ambianţa devine în bună parte una a realităţilor autohtone, morala e schimbată uneori în sensul dorit de autorul român, care, în plus, foloseşte expresii şi proverbe autohtone în locul celor ruseşti. Fabulele neîndatorate cuiva sunt puţine (cinci la număr) şi deloc mai reuşite decât cele localizate. Greoi în primii ani, cu o exprimare zgrunţuroasă şi cam în afara regulilor prozodiei, <span class="CharOverride-2">D.</span> se impune treptat ca un fabulist agreabil, cu stilul său familiar şi curgător, concis şi de o atrăgătoare simplitate.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Fabule</span>, I–II, Iaşi, 1840; ed. 2, I–II, Iaşi, 1842; <span class="CharOverride-1">Fabule</span>, pref. C. Negruzzi, Iaşi, f.a.; <span class="CharOverride-1">Culegere de fabule</span>, Bucureşti, 1895; <span class="CharOverride-1">Fabule</span>, pref. Emil Boldan, Bucureşti, 1950; <span class="CharOverride-1">Fabule</span>, îngr. Valeriu Ciobanu, pref. Emil Boldan, Bucureşti, 1956; <span class="CharOverride-1">Opere</span>, îngr. Isac Grecul, introd. Gheor&#173;ghe Bogaci, Chişinău, 1966; <span class="CharOverride-1">Opere</span>, introd. Lazăr Ciobanu, Chişinău, 1975; <span class="CharOverride-1">Fabule</span>, îngr. şi postfaţă Pavel Balmuş, Chişinău, 1988; <span class="CharOverride-1">Scrieri</span>, Cluj-Napoca, 2007. <span class="CharOverride-2">Traduceri:</span> A.S. Puşkin, <span class="CharOverride-1">Ţiganii</span>, Bucureşti, 1837; Osip Senkowski, <span class="CharOverride-1">Toată viaţa femeiască în câteva ceasuri</span>, Iaşi, 1840; Antioh Cantemir, <span class="CharOverride-1">Satire şi alte poetice compuneri</span>, Iaşi, 1844 (în colaborare cu C. Negruzzi); A.F. Veltman, <span class="CharOverride-1">Tunsul</span>, în <span class="CharOverride-1">Scrieri</span>, Cluj-Napoca, 2007, <span class="CharOverride-1">293–325.</span></p>
			<p class="Heuristica___m_RPR"><span class="CharOverride-2">Repere bibliografice:</span> Călinescu, <span class="CharOverride-1">Ist. lit. </span>(1941), <span class="CharOverride-1">249–251</span>,<span class="CharOverride-1"> Ist. lit. </span>(1982), <span class="CharOverride-1">279</span>;<span class="CharOverride-1"> </span>Haneş, <span class="CharOverride-1">Scriitorii</span>, <span class="CharOverride-1">26–35</span>; Popovici, <span class="CharOverride-1">Romant. rom.</span>, <span class="CharOverride-1">443–444</span>; G. Bezviconi,<span class="CharOverride-1"> </span><span class="CharOverride-1">Contribuţii la istoria relaţiilor româno–ruse</span>, Bucureşti, 1962, <span class="CharOverride-1">282–285</span>; Gheorghe Bogaci, Isac Grecul, <span class="CharOverride-1">Alexandru Donici</span>, Chişinău, 1966; Gheorghe Cincilei, Vasile Ciocanu, <span class="CharOverride-1">Donici, cuib de-nţelepciune</span>, Chişinău, 1968; <span class="CharOverride-1">Ist. lit.</span>, II, <span class="CharOverride-1">401–404</span>; Gheorghe Bogaci, <span class="CharOverride-1">Pagini de istoriografie literară</span>, Chişinău, 1970, <span class="CharOverride-1">38–48</span>; <span class="CharOverride-1">Dicţ. lit. 1900</span>, <span class="CharOverride-1">295–296</span>; Sanda Radian, <span class="CharOverride-1">Măştile fabulei</span>, Bucureşti, 1983, <span class="CharOverride-1">98–103</span>, <span class="CharOverride-1">passim</span>; Scarlat, <span class="CharOverride-1">Ist. poeziei</span>, I, <span class="CharOverride-1">342–343</span>; <span class="CharOverride-1">Dicţ. esenţial</span>, <span class="CharOverride-1">263–264</span>; <span class="CharOverride-1">Dicţ. Chişinău</span>,<span class="CharOverride-1"> 221–222</span>; Ursu, <span class="CharOverride-1">Alte contribuții</span>, <span class="CharOverride-1">309–334. &#9; </span><span class="Semnatura">F.F.</span></p>
			<div class="_idGenObjectLayout-1">
				<div id="_idContainer024">
					<div id="_idContainer022" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DONICI</span><span class="CharOverride-2">, Leon </span>(5.VI.1887, Chişinău – 26.V.1926, Paris), <br />prozator, publicist. </p>
					</div>
					<div id="_idContainer023" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="04_D2_Din_Moldova-Dosoftei_204-283-web-resources/image/donici_dobronceanov_leon2.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Domnicăi (n. Donici) şi al lui Mihail Dobronravov, secretar al Consistoriului din Chişinău; e frate cu traducătorul Radu Donici. Familia lui <span class="CharOverride-2">D.</span> număra câteva generaţii de clerici şi era cunoscută pentru sentimentele şi activităţile proromâneşti. Pe linie maternă viitorul scriitor se înrudea cu fabulistul Alecu Donici. Înscris în matricolele şcolare cu numele Dobronravov Leonid, se va lansa şi se va impune ca literat sub semnătura Leon Dobronravov-Donici. După absolvirea școlii parohiale din Chişinău, continuă studiile la Seminarul Teologic din Sankt Petersburg (1901–1907) şi la Facultatea de Drept din Iurievsk (Dorpat), absolvind însă la Sankt Petersburg, unde obţine în 1912 licenţa. Ziarist la Sankt Petersburg, simpatizant al partidelor Socialist Revoluţionar şi Cadet, publică o serie de satire politice privitoare la protagonişti şi la evenimente legate de revoluţia rusă. În 1917 i se interzice revista pe care o conducea, „Bez lișnih slov”, şi la începutul lui 1919 este nevoit să emigreze, cu destule peripeţii, în România, mai întâi la Chișinău, din 1922 la București. Începe să scrie în limba română, pe care o vorbea din copilărie, colaborând, între 1919 şi 1925, cu proză, memorii, portrete literare, cronici artistice, traduceri la mai multe periodice, între care „Adevărul literar şi artistic”, „Basarabia”, „Cugetul românesc”, „Cuvântul”, „Dreptatea” (Chişinău), „Flacăra”, „Gândirea”, „Hiena”, „Sfatul Țării” (Chişinău), „Ţara noastră”, „Universul”, „Viaţa românească” ş.a. La Chișinău face parte din direcția Teatrului Național și i se reprezintă câteva piese. În august 1924 pleacă la Paris, unde scrie în ziarele emigraţiei ruse şi conduce, alături de Grigori Alexinski, ziarul „Rodnaia zemlia” („Le Pays natal”), apărut în 1926. Moare la doar treizeci și nouă de ani, în spitalul Saint-Louis din Paris. Nichifor Crainic, sprijinit de Octavian Goga, întreprinde demersurile necesare ca trupul lui <span class="CharOverride-2">D.</span> să fie adus şi reînhumat la Chişinău, potrivit dorinţei scriitorului. </p>
			<p class="Heuristica-BASE"><span class="CharOverride-2">D. </span>debutează cu o povestire, <span class="CharOverride-1">În căutarea veşnicului adevăr</span> (1909, în limba rusă), publicată în revista „Ruski palomnik” din Sankt Petersburg. În scurt timp devine cunoscut şi apreciat în cercurile literare petersburgheze, consacrarea aducându-i-o nuvela <span class="CharOverride-1">Mon plaisir</span>, scriere manifest anticlericală apărută în 1911, în presa de limbă rusă și tradusă apoi în germană. Anul 1913 se dovedeşte a fi unul fast pentru <span class="CharOverride-2">D.</span>: el obţine un succes răsunător cu romanul <span class="CharOverride-1">Novaia bursa</span>, în care continuă, cu accente de critică incisivă, rechizitoriul la adresa moralităţii dubioase a clerului rus. Cronici elogioase, între care cele semnate de A.G. Plehanov şi Maxim Gorki, un interes fără precedent manifestat de cititori, care determină apariţia a şaptesprezece ediţii, toate epuizate, transpunerea întâi în germană şi polonă, apoi şi în alte limbi, îl situează printre scriitorii de renume. Tălmăcit în limba română de G.M. Ivanov şi prefaţat de Adrian Maniu, romanul va fi tipărit la Bucureşti în 1929. Urmează tot un roman în limba rusă, <span class="CharOverride-1">Apele mici</span>, tipărit în „Zavetî” (1914), interzis de autorităţi, iar în 1915 culegerea de nuvele <span class="CharOverride-1">Floare amară </span>(transpunerea în româneşte, aparţinând tot lui G.M. Ivanov, se editează în 1930) şi volumul de publicistică <span class="CharOverride-1">Funingine şi fum</span> (1917). Dintre nuvelele apărute în revistele din România, reţin atenţia cu deosebire <span class="CharOverride-1">Marele Archimedes</span> (citită în cenaclul Sburătorul și publicată în „Viaţa românească”, iunie 1922), surprinzătoare, necruțătoare proiecţie preorwelliană a societăţii sovietice din primii ei ani, <span class="CharOverride-1">În drum spre Emaus</span> („Dreptatea”, 1921), interpretând cu sugestivă simplitate un episod biblic, <span class="CharOverride-1">Părintele Maurichie</span> („Flacăra”, 1922), <span class="CharOverride-1">Anticrist</span> („Flacăra”, 1923). E o proză care valorifică deopotrivă realitatea și visul, beneficiind de o scriitură alertă, s-ar spune modernă.<span class="CharOverride-2"> D.</span> mai publică, în „Îndreptarea”, un fragment din comedia <span class="CharOverride-1">Nuvela de comandă, </span>scrisă împreună cu Vasile Savel. Piesa va fi înaintată Comitetului de lectură al Teatrului Naţional din Bucureşti în 1925, dar nu este consemnată reprezentarea ei. În 1924, într-o scurtă ședere la Chișinău, traduce în limba rusă <span class="CharOverride-1">O scrisoare pierdută</span> de I.L. Caragiale. Dintre scrierile în limba română ale lui <span class="CharOverride-2">D.</span> cea mai importantă rămâne <span class="CharOverride-1">Revoluţia rusă. Amintiri, schiţe, impresii</span>, apărută în 1923. Este o carte-document, cuprinzând memorii, mărturii şi comentarii despre oameni şi întâmplări din timpul revoluţiei ruse. Modalitatea de relatare reportericească este preponderentă. Faptele sunt folosite ca argumente în demonstraţia net antisovietică a autorului, oamenii sunt definiţi prin caracterizări oscilând între fişă de stare civilă şi anecdotă, prin aprecieri incisive, prin portrete trasate nervos, uneori caricatural. Sunt surprinse cu relevabilă forţă de evocare imaginea coşmaresc-apocaliptică a dezagregării unei societăţi, procesul de compromitere a noţiunilor elementare de civilizaţie, proliferarea violenţei, a jafului şi imposturii, instaurarea unei pseudoordini întemeiate pe delaţiune, abuz, corupţie, declarativism calp. Este etalată o paradă a principalilor plenipotenţi, de la Lenin şi Troţki până la Kerenski („Napoleon fără un sfert de oră”, parvenitul al cărui prim gest revoluţionar a fost să se mute în palatul imperial), consemnându-se şi conflictele de idei dintre „moderaţii” gen Plehanov şi „excesivii” gen Maxim Gorki. Calităţile literare ale acestei scrieri cu caracter memorialistic sunt relativ modeste, însă gradul de interes durabil pe care îl prezintă nu poate fi pus la îndoială. Alt roman, început în Rusia cu titlul <span class="CharOverride-1">Monahul </span>și continuat la Paris sub noul titlu <span class="CharOverride-1">Cneazul veacului</span>, despre care familia fusese anunţată că a fost încheiat, nu s-a păstrat decât fragmentar. Lucrarea îşi propunea un amplu portret de caracter al aproape legendarului Pobedonosţev, prim-procuror al Sfântului Sinod rus.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Revoluţia rusă. Amintiri, schiţe, impresii</span>, Bucureşti, 1923; ed. 2, București, 1928; ed. pref. Iurie Colesnic, Chișinău, 1992; ed. îngr. Rodica Pandele, postfaţă Ov. S. Crohmălniceanu, Bucureşti, 1996; <span class="CharOverride-1">Noul seminar</span>, tr. G. M. Ivanov, pref. Adrian Maniu, Bucureşti, 1929; <span class="CharOverride-1">Floare amară</span>, tr. G.M. Ivanov, Bucureşti, 1930; <span class="CharOverride-1">Marele Archimedes</span>, îngr. şi pref. Ana-Maria Brezuleanu, Bucureşti, 1997. </p>
			<p class="Heuristica___m_RPR"><span class="CharOverride-2">Repere bibliografice: </span>E. Lovinescu, <span class="CharOverride-1">Moartea lui Leon Donici</span>,<span class="CharOverride-1"> </span>SBR, 1926, 6; Iorga, <span class="CharOverride-1">Oameni</span>,<span class="CharOverride-1"> </span>III, <span class="CharOverride-1">225–227</span>;<span class="CharOverride-1"> </span>Ibrăileanu, <span class="CharOverride-1">Opere</span>,<span class="CharOverride-1"> </span>X, <span class="CharOverride-1">365–367</span>; Perpessicius, <span class="CharOverride-1">Opere</span>, XII, <span class="CharOverride-1">365–369</span>; Călinescu, <span class="CharOverride-1">Opere</span>,<span class="CharOverride-1"> </span>I,<span class="CharOverride-1"> 452–455</span>;<span class="CharOverride-1"> </span>George Dorul Dumitrescu, <span class="CharOverride-1">Viaţa şi opera lui Leon Donici</span>, Chişinău, 1936; Călinescu, <span class="CharOverride-1">Ist. lit. </span>(1941), <span class="CharOverride-1">883</span>,<span class="CharOverride-1"> Ist. lit</span>. (1982), <span class="CharOverride-1">969</span>; G. Bezviconi, <span class="CharOverride-1">Scriitorul Leon Donici</span>, Iaşi, 1942; Colesnic, <span class="CharOverride-1">Basarabia</span>, I, <span class="CharOverride-1">42–51</span>; Mircea Anghelescu, <span class="CharOverride-1">Martorul revoluţiei</span>, LCF, 1996, 12; Ana-Maria Brezuleanu, <span class="CharOverride-1">Istoria unei cărţi</span>, RL, 1996, 24; Sava Pânzaru, <span class="CharOverride-1">Leon Donici-Dobronravov (1887–1926). Schiţă de portret</span>, RLSL, 1997, 2; Alexandru George, <span class="CharOverride-1">Iarăşi un triptic</span>, LCF, 1997, 46;<span class="CharOverride-2"> </span>Cimpoi, <span class="CharOverride-1">Ist. lit. Basarabia</span>, <span class="CharOverride-1">89–91</span>; Liviu Grăsoiu, <span class="CharOverride-1">Recuperare târzie, dar necesară</span>, VR, 1998, 7–8; Teodor Vârgolici, <span class="CharOverride-1">Leon Donici, redivivus</span>, ALA, 1998, 428;<span class="CharOverride-2"> </span><span class="CharOverride-1">Dicţ. scriit. rom.</span>, II, <span class="CharOverride-1">122–124</span>; Cimpoi,<span class="CharOverride-1"> Critice</span>, II, <span class="CharOverride-1">105–108</span>; Burlacu, <span class="CharOverride-1">Lit. rom. Basarabia</span>, <span class="CharOverride-1">152–161</span>;<span class="CharOverride-1"> </span>L. Porubin, <span class="CharOverride-1">Taina Marelui Archimedes. Eseu despre proza lui Leon Donici</span>,<span class="CharOverride-1"> </span>Chișinău, 2009; Nicolae Scurtu, <span class="CharOverride-1">Câteva noi contribuții despre Leon Donici</span>, „Litere”, 2010, 5–6; <span class="CharOverride-1">&#9;</span><span class="Semnatura">C.P.</span></p>
			<p class="Heuristica-PRIMUL"><span class="titlu-12">DONICI</span><span class="CharOverride-2">, Radu (Rostislav)</span> (1.VIII.1908, Sankt Peter&#173;sburg – ?), traducător. Este fiul Domnicăi (n. Donici) şi al lui Mihail Dobronravov, secretar al Consistoriului din Chişinău; e frate cu prozatorul Leon Donici. A tradus mult, îndeosebi din literatura rusă şi sovietică, publicând în „Ilustraţiunea română”, „Adevărul literar şi artistic”, „Universul”, „Sfarmă-Piatră”, „Viaţa Basarabiei”, „Porunca vremii”, „Ideea liberă”, „Vremea”, „Gazeta Basarabiei”, „Universul literar”, „Timpul”, „Seara”, „Viaţa”, „Papagalul”, „Magazinul copiilor” ş.a. Autorii din care tâlcuieşte sunt, printre mulţi alţii, Arcadi Avercenko, Konstantin Balmont, Aleksandr Blok, Ivan Bunin, F.M. Dostoievski, Ilya Ehrenburg, Serghei Esenin, Konstantin Fedin, Vsevolod Garşin, Vladimir Kataev, Aleksandr Kuprin, Dmitri Merejkovski, V. Nemirovici-Dancenko, Lidia Seifulina, Mihail Zoscenko, dar şi Karel Čapek, Fenimore Cooper, Knut Hamsun, Branislav Nusić, Stanisłav Przybyszewski, Kazimierz Tetmayer. A transpus în româneşte comediile <span class="CharOverride-1">Bani turbaţi</span> (împreună cu Al. Kiriţescu), <span class="CharOverride-1">Femei în robie, Sărăcia nu e viciu, Vinovaţi fără vină</span> de A.N. Ostrovski, <span class="CharOverride-1">Tinereţe </span>de Vladimir Şkvarkin. În volum i-au apărut tălmăciri din N.V. Gogol, Lev Tolstoi, N.S. Leskov, Vladimir Korolenko, A.P. Cehov, Maxim Gorki, A.N. Tolstoi, Mihail Arţîbaşev, Aleksandr Ceakovski, Iuri Efremov, Anatoli Kalinin, Aleksandr Korneiciuk, Xenia Lvova, A.S. Makarenko, Vladimir Nabokov-Sirin, Aleksandr Peregudov, Natan Rîbac, K. Treniov, V.V. Veresaev. Preferatul lui <span class="CharOverride-2">D.</span> este Arcadi Avercenko. Din alte literaturi realizează, singur sau în colaborare, versiuni ale unor scrieri de Hervey Allen, Martin Andersen Nexö, Krishan Chandar, Upton Sinclair. Deşi li s-a reproşat că păstrează întorsături de frază din originalul rusesc sau mai şchioapătă în folosirea timpurilor, versiunile lui <span class="CharOverride-2">D.</span> au meritul fidelităţii şi o anume acurateţe. A mai tradus cărţi de muzicologie, arhitectură, pedagogie, medicină.</p>
			<p class="Heuristica___mici"><span class="CharOverride-2">Traduceri:</span> Upton Sinclair,<span class="CharOverride-1"> Iubire</span>, ed. 2, Bucureşti, 1926; Arcadi Avercenko, <span class="CharOverride-1">Povestirile unui cinic,</span> Bucureşti, 1937, <span class="CharOverride-1">Manual pentru leneşi</span>, Bucureşti, 1938, <span class="CharOverride-1">Serviciu prietenesc</span>, Bucureşti, 1939; A.P. Cehov, <span class="CharOverride-1">Bârfeala</span>, Bucureşti, 1939, <span class="CharOverride-1">Ghinion</span>, Bucureşti, 1945; Vladimir Korolenko, <span class="CharOverride-1">Muzicianul orb, </span>Bucureşti, 1939; Vladimir Nabokov-Sirin, <span class="CharOverride-1">Camera obscură</span>, Bucureşti, 1940; Mihail Arţîbaşev, <span class="CharOverride-1">Familia Diki </span>(<span class="CharOverride-1">Săbaticii</span>), Bucureşti, 1941; Fenimore Cooper, <span class="CharOverride-1">Leii de mare</span>, Bucureşti, 1942; Hervey Allen, <span class="CharOverride-1">Cavalcada</span>, Bucureşti, 1942; N.V. Gogol, <span class="CharOverride-1">Portretul</span>, Bucureşti, 1944, <span class="CharOverride-1">Mantaua. Povestiri din Petersburg</span>, pref. Tatiana Nicolescu, Bucureşti, 1962 (în colaborare cu Eusebiu Camilar şi Ada Steinberg), <span class="CharOverride-1">Suflete moarte</span>, ed. 5, pref. Nina Vucolov, Bucureşti, 1987 (în colaborare cu Tudor Arghezi, Ionel Ţăranu şi Iancu Linde); Aleksandr Korneiciuk, <span class="CharOverride-1">Misiunea lui mr. Perkins în ţara bolşevicilor</span>, Bucureşti, 1945; K. Treniov, <span class="CharOverride-1">Liubov Iarovaia, </span>Bucureşti, 1945; Anatoli Kalinin, <span class="CharOverride-1">Cazacii,</span> Bucureşti, 1945; Maxim Gorki, <span class="CharOverride-1">Copiii soarelui, </span>Bucureşti, 1945, <span class="CharOverride-1">Varenka Olesova şi alte nuvele,</span> Bucureşti, 1945 (în colaborare cu Livia Storescu); Aleksandr Ceakovski, <span class="CharOverride-1">A fost la Leningrad…, </span>Bucureşti, 1946; Alexei Tolstoi, <span class="CharOverride-1">Petru I</span>, I–III, pref. Silvian Iosifescu, Bucureşti, 1946–1948, <span class="CharOverride-1">Opere alese, </span>I, Bucureşti, 1957 (în colaborare cu Al. St. Medeleni); Ilya Ehrenburg, Vasili Grosman, Lev Ozerov, Vladimir Lidin, <span class="CharOverride-1">Cartea neagră</span>, I, Bucureşti, 1948; N.S. Leskov, <span class="CharOverride-1">Sentinela</span>, Bucureşti, 1949; Iuri Efremov, <span class="CharOverride-1">Cornul alb,</span> Bucureşti, 1949; Iuri Gherman, <span class="CharOverride-1">Povestiri despre Felix Dzerjinski,</span> Bucureşti, 1949; A.S. Makarenko, <span class="CharOverride-1">Cartea pentru părinţi</span>, Bucureşti, 1950,<span class="CharOverride-1"> Steaguri pe turnuri</span>, Bucureşti, 1950, <span class="CharOverride-1">Proză şi scenarii literare, </span>Bucureşti, 1958, <span class="CharOverride-1">Povestiri şi schiţe. Articole despre literatură. Corespondenţa cu Maxim Gorki, </span>Bucureşti, 1959 (în colaborare cu Lucia Demetrius); V.V. Veresaev, <span class="CharOverride-1">Însemnările unui medic</span>, Bucureşti, 1951 (în colaborare cu Livia Storescu); Xenia Lvova, <span class="CharOverride-1">Creşte pădurea…, </span>Bucureşti, 1952; L.N. Tolstoi, <span class="CharOverride-1">Ana Carenina</span>, I–II, pref. Mihai Novicov, Bucureşti, 1950 (în colaborare cu Mihail Sevastos); Martin Andersen Nexö, <span class="CharOverride-1">Nuvele</span>, Bucureşti, 1953 (în colaborare cu T. Aurelian), <span class="CharOverride-1">Biletul de loterie</span>, Bucureşti, 1956 (în colaborare cu Elena Turtureanu); Natan Rîbac, <span class="CharOverride-1">Rada din Pereiaslav</span>, pref. Eugen Schileru, Bucureşti, 1954 (în colaborare cu Al. St. Medeleni); Aleksandr Peregudov, <span class="CharOverride-1">În anii de demult</span>, Bucureşti, 1956 (în colaborare cu Mircea Alexandrescu); Krishan Chandar, <span class="CharOverride-1">Când vorbesc statuile</span>, pref. Al. Săndulescu, Bucureşti, 1956 (în colaborare cu Irina Negură); Liubov Solovţova, <span class="CharOverride-1">Giuseppe Verdi, </span>Bucureşti, 1960.</p>
			<p class="Heuristica___m_RPR"><span class="CharOverride-2">Repere bibliografice: </span>Florin Faifer, <span class="CharOverride-1">Traducătorul</span>, CL, 1999, 4. &#9; <span class="Semnatura">F.F.</span></p>
			<p class="Heuristica-PRIMUL"><span class="titlu-12">DONNA</span><span class="CharOverride-2">, Gabriel </span>(pseudonim al lui Nicolae N. Urdăreanu; 20.VI.1877, Iaşi – 1944), poet, traducător. Este fiul Nataliei şi al lui Nicolae Urdăreanu, locotenent. Şi-a început studiile secundare în Bucureşti, la Colegiul „Sf. Sava”, continuându-le în Craiova, la Liceul „Carol I”, unde îi are colegi pe N.M. Condiescu şi pe Victor Anestin. A terminat până la urmă liceul militar şi s-a înscris apoi la şcoala de ofiţeri. În 1913, pe când era administrator-căpitan, demisionează din armată, devenind inginer hotarnic. Primele versuri, iscălite R. Urdăreanu şi Romulus U., îi apar în 1895, în revista liceenilor craioveni „Freamătul”. Cu pseudonimele Gabriel Donna şi, mai rar, Serafitus şi Seraphitius, colaborează la reviste patronate de Al. Macedonski – „Vieaţa nouă”, „Literatorul”, „Carmen”, „Ileana”, „Hermes”, dar şi la „Foaia populară”, „Epoca”, „Noua revistă română”, „Convorbiri critice”, precum şi la unele periodice conduse de Victor Anestin – „Tribuna familiei”, „Ţara literară şi populară”, „Orion”, „Tribuna” ş.a. Placheta de debut, <span class="CharOverride-1">Câteva strofe</span>, apărută în 1898, este urmată de <span class="CharOverride-1">Sonete Uraniei</span> (1902) şi de <span class="CharOverride-1">Marginalia</span> (1911). Anunţa tot atunci alte volume de versuri (<span class="CharOverride-1">Ad Coelum, Pensieri prohibiti</span>)<span class="CharOverride-1"> </span>şi de schiţe (<span class="CharOverride-1">Peisagii sufleteşti</span>),<span class="CharOverride-1"> </span>un roman <span class="CharOverride-1">(Confesiunea lui Cantemir</span>) şi tălmăciri. Dar abia peste trei decenii văd lumina zilei versiunile la<span class="CharOverride-1"> Sonete</span> de Shakespeare (1940) şi florilegiul <span class="CharOverride-1">Poeme romantice. Sonete Uranii şi altele</span> (1942). Acestea, dar mai ales prezentarea lui <span class="CharOverride-2">D. </span>în antologia <span class="CharOverride-1">Din poezia noastră parnasiană</span> a lui N. Davidescu, în 1943, determină o adevărată redescoperire a poetului.</p>
			<p class="Heuristica-BASE"><span class="CharOverride-2">D.</span> este inclus de Alexandru Macedonski, în „Vieaţa nouă” din 1898, printre cele „cinci frumoase stele” de curând ivite (alături de Gr. Pişculescu – Gala Galaction, Nelly – N.D. Cocea, Iuliu Dragomirescu şi Mihail Sadoveanu), dar <span class="CharOverride-1">Câteva strofe</span>, cuprinzând juvenilă lirică erotică, nu se detaşează în fapt de producţia minoră a vremii. O anume acurateţe a versificării releva totuşi travaliu, dovedit apoi şi în traduceri din Leconte de Lisle, E.A. Poe, Paul Verlaine. Un incontestabil progres aduce volumul <span class="CharOverride-1">Sonete Uraniei</span>. Autorul vădeşte o<span class="CharOverride-2"> </span>sensibilitate deosebită faţă de lumea astrelor, faţă de imensitatea cosmică şi de misterele ei, iar studiile astronomice, întreprinse cu patimă, îi vor îmbogăţi lexicul cu sonorităţi insolite, dar şi cu percepţii noi, ce vor da substanţă reflexivităţii sale. De aceea, nu de puţine ori, descriptivul, în formă îndelung cizelată, parnasiană, se converteşte în sugestie, simbolistă, a unui spaţiu infinit, misterios, clocotind de energie în aparenţa lui inertă, precum în <span class="CharOverride-1">Mi Cephei</span>,<span class="CharOverride-1"> Orionul</span>,<span class="CharOverride-1"> Palidul Selene</span>, <span class="CharOverride-1">Nebuloasa din Andromeda</span>, ori a unui fascinant „Nord letargic”, iluminat de fastuoase aurore boreale. Ulterior <span class="CharOverride-2">D.</span> a încercat să-şi diversifice inspiraţia în câteva elegii erotice şi meditaţii, îndeobşte discursive, diluate. Notabile mai sunt câteva sonete (<span class="CharOverride-1">Lui Ludovic II al Bavariei</span>,<span class="CharOverride-1"> Învinsul</span>,<span class="CharOverride-1"> Semper idem…</span>)<span class="CharOverride-1"> </span>şi poemul <span class="CharOverride-1">Statuia</span>, deseori antologat. Traducerea sonetelor shakespeariene este şi ea meritorie, în ciuda câtorva deficienţe, ca o etapă intermediară spre desăvârşita lor transpunere în româneşte.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">Câteva strofe</span>, Buzău, 1898; <span class="CharOverride-1">Sonete Uraniei</span>, Bucureşti, 1902; <span class="CharOverride-1">Marginalia</span>, Bucureşti, 1911; <span class="CharOverride-1">Poeme romantice. Sonete Uranii şi altele</span>, Bucureşti, 1942. <span class="CharOverride-2">Traduceri: </span>Shakespeare, <span class="CharOverride-1">Sonete</span>, Bucureşti, [1940].</p>
			<p class="Heuristica___m_RPR"><span class="CharOverride-2">Repere bibliografice: </span>Arghezi, <span class="CharOverride-1">Scrieri</span>, XXIII, <span class="CharOverride-1">322</span>;<span class="CharOverride-1"> </span>N. Davidescu,<span class="CharOverride-1"> Gabriel Donna</span>,<span class="CharOverride-1"> </span>în <span class="CharOverride-1">Din poezia noastră parnasiană</span>,<span class="CharOverride-1"> </span>Bucureşti, 1943, <span class="CharOverride-1">61–62</span>;<span class="CharOverride-1"> </span>Perpessicius, <span class="CharOverride-1">Opere</span>,<span class="CharOverride-1"> </span>X, <span class="CharOverride-1">133–145</span>; Caracostea, <span class="CharOverride-1">Scrieri</span>, II, <span class="CharOverride-1">283–288</span>; Ciopraga, <span class="CharOverride-1">Lit. rom.</span>, <span class="CharOverride-1">258</span>;<span class="CharOverride-1"> </span>Piru, <span class="CharOverride-1">Ist. lit.</span>, <span class="CharOverride-1">259</span>; <span class="CharOverride-1">Dicţ. scriit. rom.</span>, II, <span class="CharOverride-1">124–125. &#9; </span><span class="Semnatura">V.D.</span></p>
			<p class="Heuristica-PRIMUL"><span class="titlu-12">DONOS</span><span class="CharOverride-2">, Arcadie</span> (1.III.1923, Rughi–Soroca – 19.XII.2000, Bucureşti), poet, prozator, dramaturg. Este fiul Paraschivei Donos şi al lui Gheorghe Donos, funcţionari. A făcut şcoala primară, Liceul Comercial (şase clase) şi Institutul Pedagogic la Bălţi, studiind apoi la Academia Regală de Muzică şi Artă Dramatică (1945–1948) şi la Institutul de Teatru din Bucureşti. A fost actor la Teatrul Alhambra, solist la Teatrul Muzical, apoi, din 1950, actor la Teatrul Mic din Bucureşti, unde interpretează sute de roluri până în 1975. Debutează cu proză poetică în 1940 la revista școlară „Crenguţa” din Bălţi. Colaborează la „Raza”, „Basarabia literară”, „Tribuna poporului”, „Familia”, „România literară”, „Luceafărul”, „Ramuri”, „Săptămâna” ş.a. </p>
			<p class="Heuristica-BASE">Poezia din volumele <span class="CharOverride-1">Sunete arse</span> (1974), <span class="CharOverride-1">Cântarea verbului a fi</span> (1979), <span class="CharOverride-1">Cetăţile de rouă</span> (1985), <span class="CharOverride-1">…şi punctum </span>(1989), <span class="CharOverride-1">Rugi basarabene </span>(1994) ş.a. se înscrie în registrul retoric al unei convorbiri evlavioase cu Dumnezeu, în care <span class="CharOverride-2">D.</span> foloseşte atât ruga şi imploraţia, cât şi blestemul şi invectiva împotriva uitării şi înstrăinării. Tema iubirii pământului natal, ca şi a României este predominantă, Marin Sorescu apreciind că există aici „accente autobiografice, nostalgii, reflecţii cotidiene, însă mereu în zona poeticului”. Proza din volumul <span class="CharOverride-1">Să vii acasă pe un nor…</span> (1989), oralizantă, biografică, de sorginte populară, este structurată în episoade parabolice, având în centru pe un moş Carp, rostitor de pilde. Drama <span class="CharOverride-1">Viforul</span> (1942) va fi inclusă peste decenii într-un volum colectiv publicat în 1996. Alte piese, precum <span class="CharOverride-1">S-a întâmplat la seceriş</span> (1956), <span class="CharOverride-1">Bogata la telefon</span> (1965), s-au jucat la Teatrul Mic. <span class="CharOverride-2">D. </span>este şi autor de scenarii radiofonice sau de film (<span class="CharOverride-1">Zbor paralel</span>, 1982, ş.a.) ori de texte pentru spectacolele formaţiilor artistice de amatori. O carte de memorialistică îi apărea în 1996, revizuită şi adăugită în 1998. Pagini de întoarcere spre anii şi locurile copilăriei, întâmplări mari şi mici, unele cu haz, dar nu numai, secvenţe din viaţa de actor şi chipuri din lumea scenei, întâlniri şi corespondenţă cu oameni de teatru şi de condei se succedă domol, fără emfază şi fără griji calofile. <span class="CharOverride-2">D. </span>s-a implicat și în editarea la București a volumului <span class="CharOverride-1">Rădăcina de foc </span>(1988), reunind poeme și confesiuni ale lui Grigore Vieru, precum și a unei antologii a poeților din stânga Prutului (<span class="CharOverride-1">Constelaţia lirei</span>, 1989). </p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">S-a întâmplat la seceriş</span>, Bucureşti, 1956; <span class="CharOverride-1">Sunete arse</span>, pref. Marin Sorescu, Bucureşti, 1974; <span class="CharOverride-1">Cântarea verbului a fi</span>,<span class="CharOverride-1"> </span>Bucureşti, 1979; <span class="CharOverride-1">Cetăţile de rouă</span>, Bucureşti, 1985; <span class="CharOverride-1">…şi punctum</span>, Bucureşti, 1989; <span class="CharOverride-1">Să vii acasă pe un nor…</span>, Bucureşti, 1989; <span class="CharOverride-1">Rugi basarabene</span>, Bucureşti, 1994; <span class="CharOverride-1">Aduceri aminte: de pe Nistru şi Dâmboviţa</span>, Bucureşti, 1996; ed. (<span class="CharOverride-1">Noaptea vesel, ziua trist: de pe Nistru la Dâmboviţa</span>), Bucureşti, 1998; <span class="CharOverride-1">Carré de aşi</span> (în colaborare cu Elis Râpeanu, Ioan Tecşa și Geo Călugăru), Bucureşti, 1996; <span class="CharOverride-1">Tablete antistres şi vorbe spuse la priveghi</span>, Bucureşti, 1998; <span class="CharOverride-1">Rugi: versifică şi alte închinări</span>, Bucureşti, 1999; <span class="CharOverride-1">În voia valurilor. Simple aduceri aminte</span>, pref. Iurie Colesnic, 2000.</p>
			<p class="Heuristica___m_RPR"><span class="CharOverride-2">Repere bibliografice:</span> Miron Blaga, <span class="CharOverride-1">„Cetăţile de rouă”</span>, F, 1986, 2; Costin Tuchilă, <span class="CharOverride-1">„Cetăţile de rouă”</span>, LCF, 1986, 24; <span class="CharOverride-1">Arcadie Donos</span>, ADLTR, D-74; Cimpoi, <span class="CharOverride-1">Ist. lit. Basarabia</span>, <span class="CharOverride-1">142</span>; Efimia Ţopa, <span class="CharOverride-1">Copilărie neterminată</span>, LA, 1998, 1 martie; Geo Filișanu, <span class="CharOverride-1">Perenitatea iubirii de patrie</span>, VR, 1999, 10–11; Burlacu, <span class="CharOverride-1">Lit. rom. Basarabia</span>, <span class="CharOverride-1">86–87</span>; <span class="CharOverride-1">Dicț. Chișinău</span>, <span class="CharOverride-1">227–228. &#9; </span><span class="Semnatura">M.C.</span></p>
			<p class="Heuristica-PRIMUL"><span class="titlu-12">DONOSE</span><span class="CharOverride-2">, Vicenţiu</span> (6.II.1942, Bogdăneşti, j. Vaslui – 16.VII.2001, Iaşi), prozator. Este fiul Sofiei (n. Gâlea) şi al lui Constantin Donose, profesor. A urmat clasele primare în comuna natală, fiind înscris apoi la Şcoala Generală din Costeşti. După terminarea liceului, la Vaslui (1955–1959), a devenit student al Facultăţii de Filologie a Universităţii „Al. I. Cuza” din Iaşi (1963–1968). A lucrat ca metodist la Centrul de Îndrumare a Creaţiei Populare din acelaşi oraş (1968–1977), redactor la Editura Junimea (1977–1990), bibliograf la Biblioteca Judeţeană „Gh. Asachi” (din 1990), al cărei director adjunct a fost un timp. După debutul din 1966 la revista „Cronica”, a mai colaborat cu nuvele şi fragmente de roman la „Convorbiri literare”, „Neamul românesc”, „Flacăra Iaşului”, „Opinia” ş.a., la Radio Iaşi, Radio Bucureşti. A scris, în colaborare, scenarii radiofonice. Împreună cu Nicolae Busuioc, a elaborat monografia <span class="CharOverride-1">Biblioteca „Gh. Asachi” – 80. O istorie de suflet şi de minte</span> (2000).</p>
			<p class="Heuristica-BASE">Înzestrat prozator de stirpe moldovenească, imaginativ şi cu şartul glăsuirii, <span class="CharOverride-2">D.</span> s-a învăluit în viaţa de zi cu zi într-o discreţie care i-a menţinut şi scrierile într-o nemeritată penumbră. Prima lui carte, culegerea de nuvele <span class="CharOverride-1">Vara cu tei nebuni</span> (1970), urzită într-o formulă pe care, din păcate, nu a stăruit să o cultive, era plină de făgăduieli. Descrierile, cu gâlgâiri de lirism, împânzesc o atmosferă de febre şi de ciudăţenii, în care se produc întorsături şocante şi explodează înţelesuri neaşteptate. Lepădând orice complezenţă, scrutarea reacţiilor unor copii înrăiţi de foame, sub arşiţa unei veri nemiloase, denotă fineţe psihologică (<span class="CharOverride-1">Năframa albastră</span>). Ingenioase, dezvăluind iscusinţe de strategie narativă, sunt prozele în care unda realului se interferează cu aceea a ficţiunii. Infiltrarea de straniu şi propulsia în fantastic imprimă scriiturii iradieri de parabolă. Viaţa imediată şi arta, cu plăsmuirile ei care, ca prin farmec, prind să hălăduiască prin lume, pentru a încremeni în final pe pânza unde penelul pictorului le înveşniceşte, sunt componentele unui joc magic, cu volute de livresc (<span class="CharOverride-1">Focul e dincoace</span>). Plăcerea de a povesti, sub un, mereu repetat, „îndemn la vorbă lungă”, se răsfaţă îndeosebi în romanele istorice ale lui <span class="CharOverride-2">D.</span> Înţesate de tot felul de întâmplări, ele au o desfăşurare alertă, pe alocuri captivantă, mizând pe neprevăzutul suitei de aventuri, ca şi pe un limbaj cu sugestii de vechime – <span class="CharOverride-1">Cetatea</span> (1972), <span class="CharOverride-1">Vremea lupilor</span> (1980), <span class="CharOverride-1">Lăpuşneanu şi Patrupăcate</span> (1984). Evocările, cu un aer de poveste (Pădurea Molohului, în care se spune că ar pândi un monstru înfiorător, se mai numeşte „pădurea cu poveşti”), aşază în cadru o Moldovă pentru care slăvitul Ştefan cel Mare rămâne icoana tutelară. Supusă presiunilor turceşti şi pătimind din cauza năvălirilor hoardelor de nohai, ţara e măcinată pe dinăuntru de veşnicele lupte pentru putere. Într-o viziune atinsă de maniheism, boierii, care, cu rare excepţii, apar ca fiind laşi, vicleni şi trădători, îi poartă gând rău cârmuitorului. Tocmai de aceea, voievodul caută şi găseşte un sprijin în oamenii din popor, păstrători ai multor temeinice virtuţi. O anume derivă în schematism şi în idilism este contracarată întrucâtva de umorul licărind în pasaje ce respiră bun-simţ şi o înţelepciune străveche. Intenţia unei portretizări mai complexe se întrevede mai ales în figura domnitorului (fie el Ştefan sau Lăpuşneanu), care poate fi încercat de teribile impulsivităţi, împinse până la cruzime, sau impune prin vitejie şi prin clarviziune pe câmpul de bătaie, ca şi printr-un neclătinat simţ al dreptăţii, dublat de un ager instinct al vredniciei. Ca într-una dintre nuvelele de început, în vremea secetei de după război este plasată şi tema romanului <span class="CharOverride-1">Gura lumii</span> (1982). Vipia care pârjoleşte totul îi secătuieşte de puteri pe locuitorii unui sat din Moldova şi, torturaţi de foame, ei se sting pe picioare sau se descurcă fiecare cum poate. Un misticism degradat reactivează arhaic eresuri, descântecele caută să îmbuneze natura ostilă, zvonuri anapoda sunt propagate, din gură în gură, de inşi prepuielnici, clevetitori, arţăgoşi. O geantă burduşită cu milioane, aruncată dintr-un tren, generează, ca într-un blestem, un şir de nenorociri (atentate, crime), dar totodată determină importante mutaţii în cugetul personajului principal, Lisandru, care se pune, mai naiv sau mai orientat, în slujba „adevărului”, aşa cum înţelege el lucrurile şi cum, de la o vreme, îi dictează conştiinţa. Şarje ironice vizează un ipochimen, procurorul, iţit parcă din maculatura realismului socialist, dar, aşa cum obişnuieşte să procedeze, scriitorul oferă o şansă unor tipuri (plutonierul major, boierul) osândite de constrângătoarele canoane de altcândva. În rest, acelaşi nesaţ de a povesti. În opera cumpănită şi decentă a lui <span class="CharOverride-2">D.</span> romanul <span class="CharOverride-1">Limpedele chip al dimineţii</span> (1986) distonează. Tentată de un senzaţional ieftin, naraţiunea, a cărei acţiune se petrece în preajma şi imediat după întoarcerea armelor din vara lui 1944, păstrează tarele unui conformism pe care clişeele (şi lozincile) presărate ici şi colo îl fac şi mai flagrant. Dacă potentaţii, legionarii („bande de guşteri”), reprezentanţii regimului pe ducă au parte de zugrăviri în tonuri critice şi câteodată în tuşe caricaturale, de cealaltă parte a baricadei, ilegaliştii, „tovarăşii” angajaţi în misiuni de sabotare a maşinăriei de război nemţeşti, „partizanii” sunt, fireşte, eroii pozitivi, proiectaţi cu ingenuitate în prototipul comunistului („Hristos era tot un comunist”), învestit cu har auroral. Primenindu-şi la un moment dat registrul, prozatorul abordează şi genul ştiinţifico-fantastic în <span class="CharOverride-1">Insula cu amintiri de acasă</span> (1978), închipuind o călătorie în Cosmos, spre Planeta Roşie. Astronauţii sunt trei tineri cu firi romantice, stângaci disimulate, care, între flashurile suvenirurilor nostalgice şi fantasmele visării, ajung să se descopere pe ei înşişi. Un fel de sosie a Aviatorului din <span class="CharOverride-1">Micul Prinţ</span> de Antoine de Saint-Exupéry descinde, în romanul <span class="CharOverride-1">Justiţiar din alte lumi</span> (1998), în împărăţia forfotitoare a păsărilor, plină de triluri, cârâieli, ciripituri. E o fantezie năstruşnică, surâzătoare, cu sclipet alegoric, promovând printre lumini şi umbre, ca şi întreaga proză a lui <span class="CharOverride-2">D.</span>, valorile sufleteşti.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Vara cu tei nebuni</span>, Iaşi, 1970; <span class="CharOverride-1">Cetatea</span>,<span class="CharOverride-1"> </span>Iaşi, 1972; <span class="CharOverride-1">Insula cu amintiri de acasă</span>, Iaşi, 1978; <span class="CharOverride-1">Vremea lupilor</span>, Iaşi, 1980; <span class="CharOverride-1">Gura lumii</span>, Iaşi, 1982; <span class="CharOverride-1">Lăpuşneanu şi Patrupăcate</span>, Iaşi, 1984; <span class="CharOverride-1">Limpedele chip al dimineţii</span>, Iaşi, 1986; <span class="CharOverride-1">Justiţiar din alte lumi</span>, Iaşi, 1998; <span class="CharOverride-1">Biblioteca „Gh. Asachi” – 80. O istorie de suflet şi de minte</span> (în colaborare cu Nicolae Busuioc), Iaşi, 2000.</p>
			<p class="Heuristica___m_RPR"><span class="CharOverride-2">Repere bibliografice: </span>Gheorghe Drăgan, <span class="CharOverride-1">Despre fascinaţia realului</span>, IL, 1969, 2; N. Barbu, <span class="CharOverride-1">„Vara cu tei nebuni”</span>,<span class="CharOverride-1"> </span>IL, 1970, 5; Viola Vancea, <span class="CharOverride-1">„Cetatea”</span>, RL, 1972, 18; Ioan Holban, <span class="CharOverride-1">„Gura lumii”</span>, CRC, 1982, 42; Val Condurache, <span class="CharOverride-1">Un poet şi un prozator</span>,<span class="CharOverride-1"> </span>CL, 1985, 1; Constantin Dram, <span class="CharOverride-1">Povestirea, între inocenţă şi convenţional</span>, CL, 1999, 2; Florin Faifer, <span class="CharOverride-1">Nesaţul povestirii</span>, RR, 2001, 2; Elena Bordeianu, <span class="CharOverride-1">Am debutat în „Cronica”: Vicenţiu Donose</span>, CRC, 2009, 2. &#9;<span class="Semnatura">F.F.</span></p>
			<p class="Heuristica-PRIMUL"><span class="titlu-12">DORA D’ISTRIA </span>(pseudonim al Elenei Ghica; 3.II.1828, București – 17.XI.1888, Florența, Italia), eseistă, prozatoare. Mama, Ecaterina (Catinca) (n. Facca), nutrită cu literatură franceză, a tradus o lucrare a scriitoarei Jeanne-Louise de Campan, sub titlul <span class="CharOverride-1">Pentru educația copiilor </span>(1839), de orientare iluministă, în care se susținea educația sobră și instructivă a fetelor. Tatăl, Mihail Ghica, frate al domnitorilor Grigore Dimitrie Ghica și Alexandru Dimitrie Ghica, mare ban și mâna dreaptă a ultimului, făcea parte din boierimea cultă, palatul său din București fiind un adevărat muzeu înțesat cu opere de artă, cărți, incunabule, manuscrise, hărți. <span class="CharOverride-2">D. d’I.</span> primește o educație aleasă, printre dascălii săi numărându-se învățatul grec Gregorios Pappadopoulos, ulterior profesor de istorie și arheologie la Universitatea din Atena, care o va introduce în studiul limbilor clasice și al istoriei, studiază franceza cu J.-A. Vaillant, ia parte la întruniri artistice și literare, cunoscându-i pe scriitorii timpului, printre care pe Ion Heliade-Rădulescu. La sfârșitul domniei lui Alexandru Dimitrie Ghica, familia pleacă în exil la Berlin, Dresda, Viena, Veneția, prilej pentru tânără de a-și desăvârși instrucția. La Veneția ia lecții – moștenise vocea frumoasă a mamei sale – cu muzicieni iluștri (Angelo Ciccarelli, Franceschina Persiani, M.W. Balfe) și de pictură cu Felice Schiavoni. Revenită scurtă vreme în țară, în februarie 1849 se căsătorește, împotriva sfaturilor familiei, cu prințul Alexandre Koltzoff-Massalsky, pe atunci adjutant al atașatului militar al Legației ruse în Principate, și îl urmează la Petersburg. Motive diferite (neînțelegeri în căsnicie, atmosfera apăsătoare de la Curte, față de care își exprimase opiniile liberale, intrând în dizgrație) o determină să părăsească Rusia pentru totdeauna, fără însă a divorța, beneficiind de legile imperiale care îi permiteau să-și administreze singură averea din țară, ceea ce îi asigură o relativă independență economică, îngăduindu-i să ducă „o existență modestă și retrasă” (cum îi scria fratelui său Gheorghe Ghica), dedicată studiului și călătoriilor. Întrucât își pierduse între timp părinții, se decide pentru exilul european, oprindu-se mai întâi, în 1855, în Elveția germană; va locui apoi la Lugano (până în vara lui 1856), la Aarau (1856–1857) și la Veytaux (între 1858 și 1860), cu scurte vizite și în alte locuri (în Belgia, la Ostende, sau la Paris). În iunie 1855 încearcă să escaladeze masivul Jungfrau din Alpii bernezi și îl marchează cu steagul Valahiei, experiență pe care o va relata în scrierea <span class="CharOverride-1">La Suisse allemande et l’ascension du Mœnch </span>(I–IV, 1856), deși, în pofida afirmațiilor sale și a atestatului (fals!) primit – contribuție la propriul mit –, nu ajunge decât până la poalele vârfului Mönch, din cauza vremii nefavorabile și a condiției fizice precare. Prima lucrare, <span class="CharOverride-1">La Vie monastique dans l’Église Orientale</span>, apărută în anul precedent, semnată cu pseudonimul care o va consacra, o impune atenției publice europene. Începe o serie de colaborări publicistice, mai întâi la revista „Il diritto” din Torino, în care militează pentru cauza Principatelor, în articole pe teme istorice, culturale, de actualitate politică, continuate cu schițele portretistice intitulate <span class="CharOverride-1">Gli eroi della Rumenia</span>, dedicate figurilor fondatoare ale țărilor române (Radu Negru, Ion I Basarab, Mircea cel Bătrân, Ștefan cel Mare, Iancu de Hunedoara), reunite târziu în volum (1887). În 1858 inițiază colaborarea la prestigioasa „Revue des deux mondes”. Cu apariția scrierii <span class="CharOverride-1">Les Femmes en Orient </span>(I–II, 1859–1860), continuată cu <span class="CharOverride-1">Des Femmes par une femme </span>(I–II, 1865), se înscrie în avangarda dezbaterii intelectuale europene în chestiunea feminină. În 1860 face o lungă vizită în Grecia, în compania fostului său profesor Gregorios Pappadopoulos. Se va implica tot mai mult în revoltele unor popoare împotriva Imperiului Otoman, susținându-le cauza în diferite publicații, printre care „L’Illustration” (Paris). În 1861 se stabilește în Italia, la Livorno, în 1866 la Veneția (la Archivio dei Frari îl cunoaște pe viitorul ei biograf și traducător, Bartolomeo Cecchetti) și apoi la Torino, în 1869, pentru a studia documente în legătură cu strămoșii Ghiculești. Din toamna lui 1870 se mută definitiv la Florența, unde achiziționase o vilă (care devine între timp o adevărată curte intelectuală) de la Angelo De Gubernatis, inițiatorul ei în orientalistică, la ale cărui reviste va colabora intens („Rivista contemporanea”, „Rivista orientale”, „Rivista europea”, „La Revue internationale”). Spre sfârșitul vieții <span class="CharOverride-2">D. d’I. </span>lăsa imaginea – creionată cu oarecare cinism de același Angelo De Gubernatis – unei persoane austere, arogante, neadmițând nici o contrazicere, pierzându-și din popularitate prin aerul sentențios de infailibilă superioritate, încât ar fi fost repede uitată după moarte, imagine contrazisă, însă, de faima internațională de care s-a bucurat în ultimele două decenii. Conform dorinței testamentare va fi incinerată. A fost membră titulară sau de onoare a zeci de academii și societăți științifice din Franța, Italia, Germania, Grecia, Turcia, Austria, Spania, SUA, Argentina ș.a., a figurat în numeroase dicționare europene, începând cu cel al lui G. Vapereau, unele state i-au oferit distincții, regele Carol I conferindu-i Ordinul Bene Merenti clasa I (1876). Fără a fi propriu-zis un „om de acțiune”, <span class="CharOverride-2">D. d’I.</span> a fost totuși o „predicatoare de crez luptător” (N. Iorga), prin ideologia intens pusă în circulație contribuind la schimbarea mentalităților vremii. Ea practică, pe lângă jurnalism, notații de călătorie cu caracter mai mult sau mai puțin literar, dar și o substanțială eseistică. De pildă, <span class="CharOverride-1">La Poésie grecque dans les Îles Ioniennes</span>, publicat în 1858 în „Revue des deux mondes”, inaugurează o serie de etnopsihologie a popoarelor de inspirație marcat herderiană. Exemplul este urmat de <span class="CharOverride-1">La Nationalité roumaine d’après les chants populaires </span>(1859), mostră de analiză, după colecția baladelor tipărite la Paris de Vasile Alecsandri, a caracteristicilor spiritualității românilor („latinii de la Dunăre”) oglindite în creațiile lor orale, prilej de a prezenta <span class="CharOverride-1">Miorița </span>și <span class="CharOverride-1">Meșterul Manole</span>, indicând unele filiații în aria balcanică, <span class="CharOverride-1">Soarele și Luna</span>, <span class="CharOverride-1">Kira Kiralina</span>, cântece haiducești ori balade fantastice, nu fără anume mândrie patriotică. Seria este completată de studii similare pentru sârbi, albanezi, elenii din insule, bulgari, maghiari, turci orientali (nume generic pentru populațiile turcice asiatice). În privința populațiilor balcanice, ea susține faimoasa teorie pelasgică a fondului comun balcanic–iliric–italic (îmbrățișată și de Nicolae Densușianu ori de alții), pledând – utopic – pe lângă Garibaldi în favoarea unei uniuni statale de ambele părți ale Adriaticii. </p>
			<p class="Heuristica-BASE">Scrise exclusiv în limba franceză,<span class="CharOverride-1"> </span>cărțile <span class="CharOverride-2">D. d’I. </span>au o structură deconcertantă. Prima lucrare, <span class="CharOverride-1">La Vie monastique dans l’Église Orientale</span>, concepută în mare parte în Rusia, se ocupă de chestiunea monahismului, considerată pe atunci de interes universal, în fapt, un studiu polemic asupra interdependenței între religie, politică și societate, „nou în panorama culturii Europei occidentale din acei ani”, după aprecierea unui avizat exeget al zilelor noastre (Antonio D’Alessandri). Adresată „fraților mei români”, <span class="CharOverride-1">La Suisse allemande et l’ascension du Mœnch</span> pornește de la premisa modelului elvețian, pe care <span class="CharOverride-2">D. d’I. </span>îl consideră demn de urmat în Principate. Opera sa cea mai întinsă, de asemenea scrisă parțial anterior, e un lung jurnal de călătorie intersectat de meditații cu evident caracter eclectic, însă puternic dominat de idei liberale. Cu adevărat originală prin problematică și cuprindere – și unică la acea vreme în Europa – este abordarea condiției feminine. În această privință, <span class="CharOverride-2">D. d’I. </span>este o deschizătoare de drum. Cele două opere fundamentale ale sale se completează, <span class="CharOverride-1">Les Femmes en Orient </span>referindu-se la Peninsula Balcanică (inclusiv la Principate) și la Rusia, cu toate populațiile ce țineau pe atunci de Imperiu, până în îndepărtatele stepe ale Asiei, iar <span class="CharOverride-1">Des Femmes par une femme </span>la societățile romanice și germanice. Un capitol de peste o sută de pagini îl consacră compatrioatelor sale, investigând toate straturile societății. <span class="CharOverride-2">D. d’I. </span>nu este o „feministă” în accepția dată de secolul al XX-lea, ci o luptătoare pentru emanciparea femeii – sintagmă care, altminteri, îi repugnă –, pentru respectarea (sau/și dobândirea) drepturilor ei, ca cetățean al lumii, în deplină egalitate cu bărbatul, ca pe vremea propovăduirii cristice, de asumare a demnității sale, de condiția ei depinzând viitorul omenirii. Poziția sa este moderată, ba chiar conservatoare în sens tradițional, ea critică deschis morala libertină propagată, de pildă, de George Sand ori de fourierism, saint-simonism sau de oricare altă formă de „socialism” împotriva căsătoriei – ceea ce nu ar însemna progres, ci întoarcere la „vârsta de aur”, infantilă, a speciei umane –, matrimoniul și familia trebuind să se afle la baza societății. Expuneri asupra istoriei femeii, fără a eluda statutul ei juridic, în răsăritul și în apusul Europei, implicând cercetarea interdisciplinară în cele mai diverse domenii, aceste lucrări de referință pentru secolul al XIX-lea anticipează „studiile moderne de gen” din veacul următor (Antonio D’Alessandri). Totodată sunt și întâile studii de imagologie feminină: perindarea atâtor populații, surprinse în stratificarea lor socială, îi oferă scriitoarei nebănuite posibilități de comparație între culturi atât de diferite. Variata exegeză a <span class="CharOverride-2">D. d’I. </span>mai cuprinde și o impunătoare istorie a familiei sale, intitulată <span class="CharOverride-1">Gli Albanesi in Rumenia. Storia dei principi Ghika nei secoli XVII, XVIII e XIX </span>(1873), fundamentată pe documente inedite din arhive publice și particulare, un exemplu de acribie, dar și de devotament de castă, nelipsit nicidecum de <span class="CharOverride-1">parti-pris</span>. În ceea ce privește studiile literare ale <span class="CharOverride-2">D. d’I.</span>, pe lângă numeroasele pasaje referitoare la folclorul sau la literatura cultă a feluritelor națiuni, incluse în studii mai ample (sau integrate în seria <span class="CharOverride-1">La Nation...</span>), se constată și preocuparea pentru acest gen, mai cu seamă în ultimele decenii de activitate. Invitată de Angelo De Gubernatis să colaboreze la „Rivista orientale”, inaugurează o serie de articole intitulată <span class="CharOverride-1">Littérature roumaine</span>, în care îi prezintă, în 1867, pe Ion Heliade-Rădulescu, pe Gheorghe Șincai și pe George Crețeanu. Risipită în diferite publicații, proza literară a <span class="CharOverride-2">D. d’I. </span>se compune din impresii și relatări de voiaj, amintiri și descrieri peisagistice, în genere inspirate de călătorii (spre exemplu, cele apărute în „L’Illustration”, <span class="CharOverride-1">Paysage et souvenirs de la Suisse italienne. Une visite au couvent de Bigorio</span> în 1860, <span class="CharOverride-1">Un Été au bord du Danube. La vue de la Borcia. Roumanie</span> în 1861,<span class="CharOverride-1"> Promenades en Toscane</span>, <span class="CharOverride-1">Tour du monde</span>, <span class="CharOverride-1">Le Golfe de la Spezia</span> în 1866, sau <span class="CharOverride-1">Ricordi del Canton Ticino </span>și <span class="CharOverride-1">La Veneziana</span> în „Illustrazione universale” din Milano în 1867 ș.a.), câteva povestiri sau fragmente de „roman”, pe care intenționa să le scrie. Preocupată de studiile sale, ce presupuneau o mare investiție de documentare și de timp, nu a mai revenit asupra lor. Singurul volum de literatură, <span class="CharOverride-1">Au Bord des lacs helvétiques </span>(1861, tradus și în italiană în 1866), cuprinde două texte din tinerețe, <span class="CharOverride-1">Éléonora de Haltingen</span> (publicat anterior în „Revue des deux mondes” sub titlul <span class="CharOverride-1">Mlle de Haltingen. Souvenirs de la Cour de Dresde</span>) și <span class="CharOverride-1">Ghislaine. </span>Prima nuvelă, cu evidente reminiscențe autobiografice, relatează istoria unor iubiri neîmplinite, în care sunt implicate personaje din cosmopolita aristocrație europeană. Mai melodramatică este cealaltă nuvelă, pe aceeași temă, de data aceasta ilustrare moralizatoare a unui adulter eșuat în societatea înaltă, încheiată tot cu moartea protagonistei și decepția tuturor. În fine, dacă substanțiala corespondență a <span class="CharOverride-2">D. d’I. </span>a fost doar în mică măsură publicată, jurnalele sale intime își așteaptă încă editorul. </p>
			<p class="Heuristica_CITAT">Dora d’Istria nu trebuie uitată, cum a făcut-o atâta vreme incapacitatea mai multor generații de a ceti, a înțelege și a respecta o inteligență multilaterală îndreptată către toate marile întrebări ale timpului.</p>
			<p class="Heuristica_CITAT_semnat">N. IORGA</p>
			<p class="Heuristica___mici"><span class="CharOverride-2">SCRIERI: </span><span class="CharOverride-1">La Vie monastique dans l’Église Orientale</span>, Paris–Geneva, 1855; ed. 2, Paris–Geneva, 1858; <span class="CharOverride-1">La Suisse allemande et l’ascension du Mœnch</span>, I–IV, Geneva, 1856; <span class="CharOverride-1">Les Femmes en Orient</span>, I–II, Zürich, 1859–1860; <span class="CharOverride-1">Au Bord des lacs helvétiques</span>, Paris–Geneva, 1861; <span class="CharOverride-1">Excursions en Roumélie et en Morée</span>, I–II, Zürich–Paris, 1863; <span class="CharOverride-1">Des Femmes par une femme</span>, I–II, Paris, 1865; ed. 2, I–II, Paris, 1869; <span class="CharOverride-1">Gli albanesi in Rumenia. Storia dei principi Ghika nei secoli XVII, XVIII e XIX</span>, îngr. și tr. Bartolomeo Cecchetti, Florența, 1873; <span class="CharOverride-1">Operile doamnei Dora d’Istria</span>, I–II, tr. Grigorie G. Peretz, introd. Bartolomeo Cecchetti, București, 1876–1877; <span class="CharOverride-1">La Poésie des Ottomans</span>, ed. 2, Paris, 1877; <span class="CharOverride-1">Gli eroi della Rumenia</span>, pref. Paolo Mantegazza, Florența, 1887.</p>
			<p class="Heuristica___m_RPR"><span class="CharOverride-2">Repere bibliografice: </span>Radu Ionescu, <span class="CharOverride-1">D-na Dora d’Istria</span> (<span class="CharOverride-1">I–III</span>),„Revista română”, 1861–1862; Armand Pommier, <span class="CharOverride-1">La Comtesse Dora d’Istria. La vie et ses œuvres sur la Russie &amp; sur l’Orient</span>, Bruxelles, 1863; Angelo De Gubernatis, <span class="CharOverride-1">Dizionario biografico degli scrittori contemporanei</span>, Florența, 1879, <span class="CharOverride-1">386</span>–<span class="CharOverride-1">387</span>; Angelo De Gubernatis, <span class="CharOverride-1">Dora d’Istria</span>, „Revue internationale”, 1889; G.I. Ionnescu-Gion, <span class="CharOverride-1">Portrete istorice</span>, București, 1894, <span class="CharOverride-1">133</span>–<span class="CharOverride-1">154</span>; Paolo Mantegazza, <span class="CharOverride-1">Le donne del mio tempo. Una principessa</span>, Roma, 1905; Claudia D.C. Zaharia, <span class="CharOverride-1">Dora d’Istria. Viața și opera sa</span>, Bistrița, 1932; Magda Nicolaescu Ioan, <span class="CharOverride-1">Dora d’Istria</span>, pref. N. Iorga, București, [1932]; Gh. Pavelescu, [<span class="CharOverride-1">Dora d’Istria</span>], T, 1938, 17, 18; Petre Ciureanu, <span class="CharOverride-1">Dora d’Istria</span>, „Revue des études roumaines”, 1954, 1957; Iordan Datcu, [<span class="CharOverride-1">Dora d’Istria</span>], AAR, memoriile secției de filologie, literatură și arte, t.X, 1988; Koli Xoxi, <span class="CharOverride-1">Franca Sipas Dore d’Istrias</span>, Tirana, 1997; Cornelia Bodea, <span class="CharOverride-1">Dora d’Istria Through American Eyes</span>, „Revista româno–americană”, 1998, 1; Liviu Bordaș, <span class="CharOverride-1">Etnologie și orientalism romantic în noile state Italia și România</span>, CL, 2004, 12; Cristia Maksutovici, <span class="CharOverride-1">Dora d’Istria</span>, pref. Georgeta Filitti, Cluj-Napoca, 2004; Datcu, <span class="CharOverride-1">Dicț. etnolog.</span>,<span class="CharOverride-1"> 334</span>–<span class="CharOverride-1">335</span>; Antonio d’Alessandri, <span class="CharOverride-1">Il pensiero e l’opera di Dora d’Istria fra Oriente europeo e Italia</span>, pref. Francesco Guida, Roma, 2007; ed. (<span class="CharOverride-1">Gândirea și opera Dorei d’Istria. Între Orientul european și Italia</span>), tr. Mara Chirițescu și Cerasela Barbone, pref. Francesco Guida, postfață Ștefan Delureanu, București, 2011; Irina Mavrodin, <span class="CharOverride-1">Dora d’Istria, o doamnă de Staël a României</span>, „Scrisul românesc”, 2012, 3–5. <a id="_idTextAnchor004"></a>&#9; <span class="CharOverride-6">G.Dn.</span></p>
			<p class="Heuristica-PRIMUL"><span class="titlu-12">DORCESCU</span><span class="titlu-12-complet">, Eugen</span><span class="CharOverride-2"> </span>(18.III.1942, Târgu Jiu), poet, eseist, prozator, traducător. Este fiul Alexandrei Berca (n. Dorcescu) şi al lui Eugenie Berca, învăţători. După liceul urmat la Craiova (1961), a absolvit Facultatea de Filologie la Universitatea din Timişoara (1966), luându-și în 1975 doctoratul în filologie cu lucrarea <span class="CharOverride-1">Structura metaforei în poezia română modernă</span>, valorificată în volumul <span class="CharOverride-1">Metafora poetică</span> (1975)<span class="CharOverride-1">.</span> Debutează cu o proză poetică în „Viitorul” (Turnu-Severin) (1969), iar editorial cu volumul de versuri <span class="CharOverride-1">Pax magna</span> (1972). Inițial cercetător la Institutul de Cercetări Socio-Umane „Titu Maiorescu” din Timişoara (1966–1985), a activat ulterior ca redactor, redactor-şef şi director la Editura Facla (1985–1990), redactor la Editura de Vest (1991–1995), apoi redactor-şef la Editura Amarcord. A tradus din literatura franceză şi spaniolă. I s-au acordat mai multe premii şi distincţii, între care Premiul Filialei din Timișoara a Uniunii Scriitorilor (1982, 1993, 2000, 2009), aceeaşi instituţie decernându-i în 2012 Premiul Opera Omnia. </p>
			<p class="Heuristica-BASE">Cu <span class="CharOverride-1">Pax magna</span>, <span class="CharOverride-2">D.</span> se situează în descendența lui Ion Barbu și a barbienilor de tot felul – de pildă Eugen Jebeleanu din <span class="CharOverride-1">Inimi sub săbii</span>. El produce strofe muzicale, perfect rimate, în sonorități parnasiene, într-un stil manierat, mimetizant-clasicizant și elegiac. Atemporalitatea unui arsenal clasicizant (Orfeu, Icar) oferă fundalul poeziei din această etapă, continuată prin volumele <span class="CharOverride-1">Desen în galben</span> (1978),<span class="CharOverride-1"> Arhitectura visului</span> (1982) și <span class="CharOverride-1">Culegătorul de alge</span> (1985): „Deschide poarta unui alt tărâm,/ S-asculți, stropit cu rouă grea pe gene,/ Copitele ce râd în caldarâm/ Și zvonul din dumbrăvile elene.// Târziu efeb, cu lănci de borangic,/ În amfiteatrul gol să-ți tângui mersul,/ Croind o țintă nouă din nimic. Și amuțind în mușchiul verde versul” (<span class="CharOverride-1">Olimpiada</span>). Metaforele afișează distincție, fiind uneori doar banale („păianjenul nopții”, „argintul amurgului”, „pasărea uitării”, „floarea sângelui”). Recuzita de imagini conține cu precădere oglinzi, ape (un „Râu” arhetipal), în general un repertoriu retro. Maniera livrescă nu este disimulată: „O, mări livreşti, cu valuri argintate!”, exclamă poetul la un moment dat. După un volum de tranziție, <span class="CharOverride-1">Epistole</span> (1990), care renunță la rimă, oferind o alternativă mai puțin melodioasă și în general prea discursivă, prin placheta <span class="CharOverride-1">Cronică</span> (1993) debutează o etapă religioasă a poeziei lui <span class="CharOverride-2">D.</span> (de altfel, simbolistica religioasă nu lipsise nici până acum). Deocamdată, este denunțată îndepărtarea de esențe: „Departe de esenţe vieţuim,/ Asemeni unor fiare ce se strâng/ În ţarcul lor nevolnic şi nătâng,/ Rupându-se, urându-se, mâncând/ Aceeaşi scârnă râncedă, pe rând,/ Cu ochii injectaţi, cu trupul plin/ De moarte, de duhori şi de venin”. <span class="CharOverride-1">Abaddon</span> (1995) mută către poemul escatologic, amplu, care denunță realitatea despiritualizată a lumii materiale: „În săli părăsite se vorbeşte intens despre/ bani şi cultură./ Şi-n timp ce vorbesc,/ vorbitorilor le ţâşnesc muşte verzi şi miasme din/ gură./ Tramvaiele taie noaptea-n firave felii verticale./ Macazul îi leagănă pe copiii ce dorm,/ ca nişte libărci, prin canale”. <span class="CharOverride-1">Exodul</span> (2001) conține un fel de psalmi; acum în manieră se regăsește mai mult Tudor Arghezi decât Ion Barbu. Seria compusă din <span class="CharOverride-1">Psalmii în versuri</span> (1993), <span class="CharOverride-1">Ecclesiastul în versuri</span> (1997), <span class="CharOverride-1">Pildele în versuri</span> (1998) și <span class="CharOverride-1">Biblice</span> (2003) prelucrează material sacru canonic. După <span class="CharOverride-1">Elegii </span>(2003), o întoarcere la poezia din <span class="CharOverride-1">Epistole</span>, urmează un volum care poetizează travaliul doliului, <span class="CharOverride-1">Moartea Tatălui. O cântare a treptelor</span> (2005). În prefața volumului <span class="CharOverride-1">În Piaţa Centrală</span> (2007) Virgil Nemoianu vedea în <span class="CharOverride-2">D.</span> „unul din cei mai însemnați și mai valoroși poeți actuali ai literaturii române”, apropiindu-l de lirica lui Ioan Alexandru, dar și de T.S. Eliot. Sub pretexte turistice mai mult sau mai puțin exotice, <span class="CharOverride-1">Drumul spre Tenerife</span> (2009) și <span class="CharOverride-1">Elegiile de la Bad Hofgastein</span> (2010) prezintă același repertoriu elegiac de zbatere anxioasă între vizibilul material și invizibilul spiritual. <span class="CharOverride-1">Omul de cenuşă</span> (2002) este o antologie. <span class="CharOverride-2">D.</span> a practicat și critica literară. <span class="CharOverride-1">Metafora poetică</span> (1975) și <span class="CharOverride-1">Embleme ale realităţii</span> (1978), reluate parțial în <span class="CharOverride-1">Poetica non-imanenţei</span> (2009), investighează, printre alte probleme teoretice, chestiunea metaforei, conspectând din Tudor Vianu, G. Călinescu ș.a. Apar judecăți apodictice de felul: „Muzica este expresia cea mai adâncă a umanului; este preconcepția creației. Poezia este expresia lui cea mai deplină”. Cronicile la poeți de regulă afini (Mircea Ciobanu) oferă descifrări subtile. <span class="CharOverride-2">D</span>. a publicat şi proză pentru copii în volumele <span class="CharOverride-1">Dodoacă şi Biciuşcă</span> (1986), <span class="CharOverride-1">Castelul de calcar</span> (1988), <span class="CharOverride-1">Căsuţa fermecată</span> (1989), reluate în culegerea <span class="CharOverride-1">Basme şi povestiri feerice</span> (2005).</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Pax magna</span>, Bucureşti, 1972; <span class="CharOverride-1">Metafora poetică</span>, Bucureşti, 1975; <span class="CharOverride-1">Desen în galben</span>, Timişoara, 1978; <span class="CharOverride-1">Embleme ale realităţii</span>, Bucureşti, 1978; <span class="CharOverride-1">Arhitectura visului</span>, Timişoara, 1982; <span class="CharOverride-1">Culegătorul de alge</span>, Timişoara, 1985; <span class="CharOverride-1">Dodoacă şi Biciuşcă</span>, Timişoara, 1986; <span class="CharOverride-1">Castelul de calcar</span>, Bucureşti, 1988; <span class="CharOverride-1">Căsuţa fermecată</span>, Iaşi, 1989; <span class="CharOverride-1">Epistole</span>, Cluj-Napoca, 1990; <span class="CharOverride-1">Cărarea din insulă</span>, Timişoara, 1991; <span class="CharOverride-1">Cronică</span>,<span class="CharOverride-1"> </span>Timişoara, 1993; <span class="CharOverride-1">Psalmii în versuri</span>, Timişoara, 1993; <span class="CharOverride-1">Abaddon</span>, Timişoara, 1995; <span class="CharOverride-1">Piticul arămiu</span>, Timişoara, 1995; <span class="CharOverride-1">Ecclesiastul în versuri</span>, Timişoara, 1997; <span class="CharOverride-1">Pildele în versuri</span>, Timişoara, 1998; <span class="CharOverride-1">Poezii despre şi pentru Raluca</span>, Timişoara, 1998; <span class="CharOverride-1">Scrisori la un prieten</span>, Timişoara, 2000; <span class="CharOverride-1">Exodul</span>, Timişoara, 2001; <span class="CharOverride-1">Omul de cenuşă</span>, pref. Adrian Dinu Rachieru, Timişoara, 2002; <span class="CharOverride-1">Biblice</span>, pref. Valeriu Anania, Timişoara, 2003; <span class="CharOverride-1">Elegii</span>, Timişoara, 2003; <span class="CharOverride-1">Basme şi povestiri feerice</span>, Timişoara, 2005; <span class="CharOverride-1">Moartea Tatălui. O cântare a treptelor</span>, pref. Ion Arieşanu, Timişoara, 2005; <span class="CharOverride-1">În Piaţa Centrală</span>, pref. Virgil Nemoianu, Timişoara, 2007; <span class="CharOverride-1">L’Histoire d’une névrose</span>, Timişoara, 2007; <span class="CharOverride-1">Drumul spre Tenerife</span>, Timişoara, 2009; <span class="CharOverride-1">Poetica non-imanenţei</span>, Timişoara, 2009; <span class="CharOverride-1">Elegiile de la Bad Hofgastein</span>, Timişoara, 2010.<span class="CharOverride-2"> Ediţii</span>: Constantin Diaconovici Loga, <span class="CharOverride-1">Gramatica românească</span>, Timişoara, 1973 (în colaborare cu Olimpia Şerban-Berca). <span class="CharOverride-2">Traduceri: </span>Michel Tardieu, <span class="CharOverride-1">Maniheismul</span>, Timişoara, 1995 (în colaborare cu Olimpia Berca); Pierre Loti, <span class="CharOverride-1">Doamna Crizantema</span>, Timişoara, 1998; Coriolano Gonzáles Montañez, <span class="CharOverride-1">Călătoria</span>, Timişoara, 2010; Rosa Lentini, <span class="CharOverride-1">Tsunami şi alte poeme</span>, Timişoara, 2011; Andrés Sánchez Robayna, <span class="CharOverride-1">Umbra şi aparenţa</span> – <span class="CharOverride-1">La sombra y la apariencia</span>, ed. bilingvă, Timişoara, 2012.</p>
			<p class="Heuristica___m_RPR"><span class="CharOverride-2">Repere bibliografice: </span>Mircea Iorgulescu, <span class="CharOverride-1">„Pax magna”</span>, LCF, 1972, 41, 2;<span class="CharOverride-2"> </span>Daniel Dimitriu, <span class="CharOverride-1">„Pax magna”</span>, CL, 1973, 8, 9; Gheorghe Grigurcu, <span class="CharOverride-1">Între serie şi unicitate</span>, VR, 1975, 10; Cornel Ungureanu, <span class="CharOverride-1">„Embleme ale realităţii”</span>, O, 1979, 11; Costin Tuchilă, <span class="CharOverride-1">„Desen în galben”</span>, LCF, 1979, 37; Paul Miclău, <span class="CharOverride-1">„Culegătorul de alge”</span>, O, 1988, 2; Adriana Babeţi, <span class="CharOverride-1">„Psalmii în versuri”</span>, O, 1993, 10; Ruja, <span class="CharOverride-1">Parte</span>, I, <span class="CharOverride-1">171</span>–<span class="CharOverride-1">179</span>, II, <span class="CharOverride-1">81–87</span>; Ulici, <span class="CharOverride-1">Lit</span>. <span class="CharOverride-1">rom</span>., I, <span class="CharOverride-1">194–195</span>; Adriana Iliescu, <span class="CharOverride-1">Psalmii şi Ecclesiastul în versuri</span>, PSS, 1998, 103–104; <span class="CharOverride-1">Dicţ. scriit. rom.</span>,<span class="CharOverride-1"> </span>II, <span class="CharOverride-1">125–126</span>; <span class="CharOverride-1">Dicţ</span>. <span class="CharOverride-1">Banat</span>,<span class="CharOverride-1"> 263</span>–<span class="CharOverride-1">268</span>; Ruja, <span class="CharOverride-1">Printre cărţi</span>, <span class="CharOverride-1">221–232</span>; Iulian Boldea, <span class="CharOverride-1">Litanii în Piaţa Centrală</span>, APF, 2008, 2; Ion Arieşanu, <span class="CharOverride-1">Printre înţelepţi</span>, Timişoara, 2008, <span class="CharOverride-1">11</span>–<span class="CharOverride-1">16</span>; Graţiela Benga, <span class="CharOverride-1">Poezie şi rugăciune</span>, VR, 2008, 6–7; Mircea Lăzărescu, <span class="CharOverride-1">Poezia lui Eugen Dorcescu la vremea re-lecturii</span>, „Banat”, 2009, 1; Popa, <span class="CharOverride-1">Ist. lit</span>., II, <span class="CharOverride-1">469–471</span>; Ruja,<span class="CharOverride-1"> Prin ani</span>, <span class="CharOverride-1">49</span>–<span class="CharOverride-1">56</span>; Andrés Sánchez Robayna, <span class="CharOverride-1">Eugen Dorcescu între esenţă şi existenţă</span>, O, 2012, 3; Alexandru Ruja, <span class="CharOverride-1">Lecturi – Cărţi – Zile</span>, Timişoara, 2012, <span class="CharOverride-1">121</span>–<span class="CharOverride-1">129</span>.&#9; <span class="CharOverride-6">M.I.</span></p>
			<div class="_idGenObjectLayout-1">
				<div id="_idContainer027">
					<div id="_idContainer025" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DORIAN</span><span class="CharOverride-2">, Dorel</span> (6.V.1930, Piatra Neamţ – 5.XI.2014, Bucureşti), dramaturg, prozator, eseist.</p>
					</div>
					<div id="_idContainer026" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="04_D2_Din_Moldova-Dosoftei_204-283-web-resources/image/Dorel_Dorian_e.jpg" alt="" />
					</div>
				</div>
			</div>
			<p class="Heuristica-PRIMUL">Tatăl se numea Mendel Iancovici şi era expert contabil, iar mama Tonia Margareta (n. Bitman). Va urma, în anii ’40, Liceul Teoretic Evreiesc din Piatra Neamţ, apoi, la Bucureşti, Liceul „Cultura Max Aziel” şi Liceul „Matei Basarab”, pe care îl va absolvi în 1948. Debutează în 1946 la „Tinereţea”, apoi colaborează cu articole şi reportaje în periodice de stânga, precum „Revista elevilor”, „Tânărul muncitor” şi „Scânteia tineretului”. În aceeaşi perioadă i se transmit primele adaptări pentru emisiunile de teatru radiofonic (după <span class="CharOverride-1">Fata căpitanului</span> de A.S. Puşkin şi <span class="CharOverride-1">Aşa s-a călit oţelul</span> de N.A. Ostrovski). Din 1948 urmează cursurile Institutului Politehnic din Kiev, Facultatea de Electrotehnică, specialitatea energetică, absolvindu-le în 1953. Se angajează în producţie, lucrând ca inginer pe şantierul termocentralei Paroşeni (1953–1956) şi la Trustul Electromontaj din Bucureşti. Experienţa în producţie va cauţiona materialul narativ din care sunt alcătuite primele povestiri, în bună măsură nedesprinse de reportaj, din volumul de debut <span class="CharOverride-1">N-au înflorit încă merii</span>, apărut în 1955. Între 1956 şi 1959 va fi redactor la „Viaţa studenţească”, apoi la „Ştiinţă şi tehnică”, „Tehnium” şi, din 1974, la „Magazin”. După 1989 se remarcă prin activitatea sa de reprezentant al comunităţii evreieşti în Parlamentul României. Devine, din 1995, redactor-şef al revistei „Realitatea evreiască”. Implicat în mai multe programe dedicate identităţii culturale a evreilor din România, participă la promovarea patrimoniului evreo-român prin manifestări clasice, dar şi printr-un site pe internet. În 2001 a fost distins cu Premiul Federaţiei Comunităţilor Evreieşti din România.</p>
			<p class="Heuristica-BASE">Dacă primele povestiri ale lui <span class="CharOverride-2">D. </span>reluau fără îndrăzneli canoanele realismului socialist al anilor ’50 din veacul trecut, personajele nefiind în nici un fel conturate dincolo de tiparele psihologice impuse de o propagandă care masca până la desfigurare realităţile epocii, în schimb piesele de teatru se vor bucura de succes, chiar dacă unul conjunctural. În 1959 va fi montată la Teatrul Municipal din Bucureşti piesa <span class="CharOverride-1">Dacă vei fi întrebat…</span>,<span class="CharOverride-1"> </span>a cărei primire entuziastă va determina introducerea, aproape imediat, în repertoriul Teatrului Naţional din Cluj şi a Teatrului „Constantin Nottara” din Bucureşti a unei alte piese, <span class="CharOverride-1">Secunda 58</span>, anterioară ca redactare. În contextul literaturii acestui moment piesele lui <span class="CharOverride-2">D.</span> vor realiza o sinteză, prompt încununată de favoarea publicului şi a criticii, între ancheta psihologică de tipul literaturii poliţiste şi reconstituirea trecutului personajelor printr-o ingenioasă utilizare scenică a analepsei, preluată din lumea filmului. Astfel, conturarea personajelor depăşeşte, adesea, cel puţin la nivelul spectacolului, clişeele epocii, introducând o nuanţare a viziunii maniheiste. Ritmul alert, marcat prin suspans, buna folosire a experienţei directe pe care i-o oferea autorului stagiul său pe şantier şi în uzină, inventivitatea în organizarea caracterelor şi a elementelor unei intrigi nu atât complexe, cât uneori complicate prin fragmentare sau, mai cu seamă, prin accentuarea elementului dramatic, au dat imaginea unei anumite emancipări faţă de bariera ideologică. Dramaturgul a continuat pe aceeaşi linie, dar fără să-şi mai poată diversifica paleta de opţiuni scenice. Următoarele piese reiau cu din ce în ce mai puţin interes pentru spectator problematica dramelor etice care frământă conştiinţa reprezentanţilor noii societăţi. În condiţiile unei liberalizări, fie ea şi controlată, dar nu mai puţin vizibilă a climatului cultural, filonul tematic al pieselor lui <span class="CharOverride-2">D.</span> nu mai poate oferi satisfacţia unei depăşiri, chiar iluzorii, a festivismului triumfal oficial. Întoarcerea personajelor din piese mai vechi, „după douăzeci şi cinci de ani”, în <span class="CharOverride-1">Cu toată dragostea </span>(1986) şi în <span class="CharOverride-1">Confesiune târzie </span>(1986), încercare vădită de a aplica un clişeu de efect în roman, nu putea da rezultate în dramaturgie, mai puternic ancorată în efemerul receptării. Inedită e <span class="CharOverride-1">Foc în Calea Văcăreşti</span> (1999), o „evocare dramatică după viaţa şi opera lui I. Peltz”, înscrisă în repertoriul Teatrului Evreiesc de Stat din Bucureşti. În schimb, exploatarea cu succes a schemelor literaturii poliţiste, condimentată de elementele unui decor futurist, în linia literaturii de anticipaţie, confirmă în <span class="CharOverride-2">D.</span> un bun mânuitor al clişeelor de succes. Astfel, volumul <span class="CharOverride-1">Ficţiuni pentru revolver şi orchestră </span>(1970), introducând figura superdetectivului Teo Celan, secondat (după modelul romanelor lui Isaac Asimov) de un robot, include o paletă ingenioasă de opţiuni narative, realizate sub aspectul unui stil alert, cu tuşe de umor. După 1970 <span class="CharOverride-2">D. </span>elaborează şi câteva scenarii de film: <span class="CharOverride-1">Regăsire</span> (1976, în colaborare cu Anca Arion şi Gheorghe Robu) şi <span class="CharOverride-1">Avaria</span> (1980). O serie de piese într-un act şi texte pentru spectacole de televiziune, reprezentate în anii ’80 sub alte nume, i-au fost recunoscute ca proprietate intelectuală în 2001. Preocuparea pentru futurologie se va concretiza şi în eseurile din <span class="CharOverride-1">Mileniul II, ultimul sfert de oră </span>(1988), în paginile de „controverse, seducţii, sfidări” din <span class="CharOverride-1">Paranormal 2000</span> (2000) sau în povestirile din volumul <span class="CharOverride-1">Anchetatorul SF şi forţele oculte</span> (1995), în care interesul pentru progresele ştiinţei închide oarecum peste timp o buclă pentru inginerul atras de cântecul de sirenă al literaturii.</p>
			<p class="Heuristica___mici"><span class="CharOverride-5">Scrieri:</span> <span class="CharOverride-1">N-au înflorit încă merii</span>, Bucureşti, 1955; <span class="CharOverride-1">Dacă vei fi întrebat…</span>, Bucureşti, 1959; <span class="CharOverride-1">Secunda 58</span>,<span class="CharOverride-1"> </span>Bucureşti, 1960; <span class="CharOverride-1">De n-ar fi iubirile…</span>,<span class="CharOverride-1"> </span>Bucureşti, 1961; <span class="CharOverride-1">Ninge la Ecuator</span>,<span class="CharOverride-1"> </span>Bucureşti, 1963; <span class="CharOverride-1">Oricât ar părea de ciudat</span>, Bucureşti, 1964; <span class="CharOverride-1">Corigenţă la dragoste</span>,<span class="CharOverride-1"> </span>Bucureşti, 1967; <span class="CharOverride-1">Joc dublu</span>,<span class="CharOverride-1"> </span>Bucureşti, 1968; <span class="CharOverride-1">Minciuni adevărate</span>,<span class="CharOverride-1"> </span>Bucureşti, 1969; <span class="CharOverride-1">Teatru</span>, Bucureşti, 1969; <span class="CharOverride-1">Ficţiuni pentru revolver şi orchestră</span>, Bucureşti, 1970; <span class="CharOverride-1">Teatru cu bile</span>,<span class="CharOverride-1"> </span>Bucureşti, 1970; <span class="CharOverride-1">Dacă vei fi întrebat… Joc dublu. Teatru cu bile</span>,<span class="CharOverride-1"> </span>Bucureşti, 1978; <span class="CharOverride-1">Cu toată dragostea. Confesiune târzie</span>,<span class="CharOverride-1"> </span>Bucureşti,1986; <span class="CharOverride-1">Mileniul II, ultimul sfert de oră</span>,<span class="CharOverride-1"> </span>Bucureşti, 1988; <span class="CharOverride-1">Anchetatorul SF şi forţele oculte</span>, Bucureşti, 1995; <span class="CharOverride-1">Foc în Calea Văcăreşti</span>, Bucureşti, 1999; <span class="CharOverride-1">Paranormal</span> <span class="CharOverride-1">2000</span>, Bucureşti, 2000.</p>
			<p class="Heuristica___m_RPR"><span class="CharOverride-2">Repere bibliografice:</span> Vicu Mîndra, <span class="CharOverride-1">Pe marginea unui „experiment”</span>, GL, 1962, 27; Dan Rebreanu, <span class="CharOverride-1">„Ficţiuni pentru revolver şi orchestră”</span>, TR, 1970, 36; Brădăţeanu, <span class="CharOverride-1">Viziune</span>, <span class="CharOverride-1">229–233</span>; Manolescu, <span class="CharOverride-1">Literatura SF</span>, <span class="CharOverride-1">81–82</span>; Faifer, <span class="CharOverride-1">Dramaturgia</span>, <span class="CharOverride-1">43–46</span>; Ghiţulescu, <span class="CharOverride-1">O panoramă</span>, <span class="CharOverride-1">302–303</span>; Victor Ernest Maşek, <span class="CharOverride-1">„Cu toată dragostea. Confesiune târzie”</span>, RL, 1987, 12; Alex. Ştefănescu, <span class="CharOverride-1">S.F.-ul ca joc intelectual</span>, RL, 1995, 17; Victor Bârlădeanu, <span class="CharOverride-1">Dorel Dorian şi contribuţia evreilor la SF-ul românesc</span>, „Realitatea evreiască”, 1995, septembrie; <span class="CharOverride-1">Dorel Dorian</span>, DRI, II, <span class="CharOverride-1">96–103</span>; Mirodan, <span class="CharOverride-1">Dicţionar</span>, II, <span class="CharOverride-1">137–143</span>; <span class="CharOverride-1">Dicţ. scriit. rom</span>., II, <span class="CharOverride-1">126–128</span>; Ion Ţugui, <span class="CharOverride-1">O altfel de abordare a paranormalului</span>, „Magazin”, 1999, 10; Opriţă, <span class="CharOverride-1">Anticipaţia</span>, <span class="CharOverride-1">221–224. &#9; </span><span class="Semnatura">Il.M.</span></p>
			<p class="Heuristica-PRIMUL"><span class="titlu-12">DORIAN</span><span class="CharOverride-2">, Emil</span> (16.II.1891, Bucureşti – 10.VI.1956, Bucureşti), poet, prozator, traducător. Este fiul Ernestinei (n. Picher) şi al lui Herman Lustig; prenumele la naştere: Isidor. A început să publice versuri originale şi traduceri în „Noua revistă română” (1912–1913), semnând Castor şi Pollux, pe când era student la Facultatea de Medicină din Bucureşti. După războiul din 1916–1918, la care a participat ca medic militar, a fost remarcat de E. Lovinescu, care îi publică în „Sburătorul” (1921–1922) versurile ce vor constitui placheta <span class="CharOverride-1">Cântece pentru Lelioara</span> (1923), apreciate superlativ de critic. Continuă să colaboreze la „Adevărul literar şi artistic”, „Adam” ş.a. şi să editeze noi volume de versuri şi proză. Între 1933 şi 1938 redactează revista „Tribuna medicală”, în care, pe lângă articole profesionale, scrie, în „Pagina literară şi artistică” sau la rubrica „Însemnări”, note literaturizate despre viaţa medicală, comentarii şi informaţii literare, semnate Dr. Otorin, Dr. Knock sau nesemnate. E prezent în „Cultura”, iar după 1939 face parte din redacţia ziarului „Înfrăţirea”, unde susţine rubrica „Jocuri de nisip” şi publică versuri, iar mai târziu (1945–1947), la „Unirea”, îngrijește pagina culturală, în care îi apăreau articole literare, în special despre autorii din care traducea. Câteva volume de proză şi de sexologie au fost tipărite sub pseudonimul Dr. Michail Prunk; alte iscălituri: Eugen Rodie, Dr. Trefneac, Dr. Urzică. În tot acest timp <span class="CharOverride-2">D.</span> a practicat medicina, deţinând şi funcţii importante în conducerea corpului medical din România şi a comunităţii evreieşti din Bucureşti.</p>
			<p class="Heuristica-BASE">În <span class="CharOverride-1">Cântece pentru Lelioara</span><span class="CharOverride-2"> D.</span> încearcă să dea expresie lirică trăirilor poetului-tată, care doreşte să zămislească trupul de cuvânt al copilului din imagini animate, scăldate în unda fierbinte a dragostei paterne. Inefabilul farmec al miniaturalei făpturi, măruntele întâmplări ale vârstei sunt descrise sau sugerate cu gingăşie, dar şi cu destulă forţă plastică. Versurile din placheta <span class="CharOverride-1">În preajma serii…</span> (1924) se vor o definiţie metaforică a unui timp-spaţiu poetic care favorizează retragerea eului în sine, având ca efect reverii sau anxietăţi din care se nasc „cântece-n surdină”, mângâietoare pentru sufletul îndurerat. <span class="CharOverride-1">De vorbă cu bălanul meu</span> (1925) este o cronică în versuri a participării autorului la campania militară, prilej de ironie subţire, disimulată într-o inocentă nedumerire, la adresa abuzurilor şi absurdităţilor generate de război. În proză, după un roman ratat – <span class="CharOverride-1">Profeţi şi paiaţe </span>(1930) –, unde un oarecare interes îl prezintă doar relatările despre mediul şi problemele evreilor din Bucureşti, <span class="CharOverride-2">D.</span> publică altul, <span class="CharOverride-1">Ora sexuală</span> (1932), în care urmăreşte starea sufletească a unei adolescente bogate care trece cu naturaleţe prin criza erotică, intenţia autorului fiind de a minimaliza importanţa sexualităţii în viaţa unui tânăr echilibrat. Volumele de proză scurtă <span class="CharOverride-1">Bărbaţi fără femei</span> (1932), <span class="CharOverride-1">Femei şi doctori</span> (1933) conţin fie relatarea spirituală a unei aventuri imaginare menite să reveleze un tip de atitudine, fie un fel de anecdote mai ample, inspirate din practica medicală, consemnate cu umor şi cu ironie fină. Mai substanţial este romanul <span class="CharOverride-1">Otrava</span> (scris în 1937, dar publicat în 1947). Condiţia evreilor din România după Primul Război Mondial este abordată matur şi coerent, fiind ilustrată de un personaj viabil, care constituie un model de echilibru. Capacitatea de înţelegere a existenţei infantile stă la baza literaturii pentru copii a lui <span class="CharOverride-2">D.</span>: „romanul pentru tineret” <span class="CharOverride-1">Vagabonzii</span> (1935), <span class="CharOverride-1">Memoriile greierului</span> (1937), broşurile <span class="CharOverride-1">Primăvară nouă</span> (1948), <span class="CharOverride-1">Bună dimineaţa</span> (1953), <span class="CharOverride-1">O familie de porţelan</span> (1954). În manuscris a lăsat însemnările zilnice începute în 1937, din care au fost publicate târziu două volume, primul, mai întâi în traducere engleză, în SUA, <span class="CharOverride-1">The Quality of Witness </span>(1982), apoi în română, în 1996, sub titlul <span class="CharOverride-1">Jurnal din vremuri de prigoană</span>, urmat de <span class="CharOverride-1">Cărţile au rămas nescrise </span>(2006). În acord cu vremurile trăite, conținutul lor este foarte diferit; din perioada 1937–1944 diaristul consemnează cu o calmă, încremenită oroare, dar păstrându-și echilibrul și luciditatea, persecuții și atrocități antisemite, iar despre anii 1945–1948, apoi despre perioada 1949–1956 aduce mărturia unui om care respinge compromisul, în bună parte încrezător, în pofida vremurilor tulburi, în evoluția României într-o nouă ordine socială. O preocupare constantă încă de la debut a fost pentru <span class="CharOverride-2">D. </span>traducerea de scrieri în versuri şi proză din Heine, publicate, în principal, într-un cuprinzător volum, după 1945. A tipărit şi transpuneri în româneşte din autori mai puţin cunoscuţi, iar în 1947 volumul <span class="CharOverride-1">Fabule</span> după Eliezer Steinbarg, autor pe care îl prezintă într-o prefaţă admirativă. A mai tălmăcit din literatura idiş multe alte texte, fie publicându-le în periodice, fie alcătuind două antologii, <span class="CharOverride-1">Umorul evreiesc</span> (1924) şi <span class="CharOverride-1">Idişul cântă</span>,<span class="CharOverride-1"> </span>aceasta din urmă editată postum, în 1996.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-1">Cântece pentru Lelioara</span>, Bucureşti, 1923; <span class="CharOverride-1">În preajma serii…</span>, Bucureşti, 1924; <span class="CharOverride-1">De vorbă cu bălanul meu</span>, Bucureşti, 1925; <span class="CharOverride-1">Profeţi şi paiaţe</span>, Bucureşti,1930; <span class="CharOverride-1">Bărbaţi fără femei</span>, Bucureşti, 1932; <span class="CharOverride-1">Ora sexuală</span>, Bucureşti, 1932; <span class="CharOverride-1">Femei şi doctori</span>, Bucureşti, 1933; <span class="CharOverride-1">Vagabonzii</span>, Bucureşti, 1935; <span class="CharOverride-1">Memoriile greierului</span>, Bucureşti, 1937; <span class="CharOverride-1">Otrava</span>, Bucureşti, 1947; <span class="CharOverride-1">Primăvară nouă</span>, Bucureşti, 1948; <span class="CharOverride-1">Steagurile inimii</span>, Bucureşti, 1949; <span class="CharOverride-1">Bună dimineaţa</span>, Bucureşti, 1953; <span class="CharOverride-1">O familie de porţelan</span>, Bucureşti, 1954; <span class="CharOverride-1">The Quality of Witness</span>, Philadelphia, 1982; ed. (<span class="CharOverride-1">Jurnal din vremuri de prigoană</span>) îngr. Marguerite Dorian, pref. Z. Ornea, Bucureşti, 1996; <span class="CharOverride-1">Cărţile au rămas nescrise</span>, îngr. şi cuvânt înainte Marguerite Dorian, pref. Valentin Protopopescu, Bucureşti, 2006; <span class="CharOverride-1">Cu fir negru de arnici. Jurnal 1949–1956</span>, îngr. Marguerite Dorian, pref. Valentin Protopopescu, București, 2012. <span class="CharOverride-2">Traduceri: </span>Heinrich Heine, <span class="CharOverride-1">Sarcasm şi melancolie</span>, Bucureşti, [1913], <span class="CharOverride-1">Cartea cântecelor</span>, Bucureşti, 1915, <span class="CharOverride-1">Cântece şi romanţe…</span>,<span class="CharOverride-1"> </span>Bucureşti, [1947]; <span class="CharOverride-1">Umorul evreiesc</span>, Bucureşti, 1924; H.H. Ewers, <span class="CharOverride-1">Vrăjitoarea</span>, Bucureşti, 1925; Edmond Haracourt, <span class="CharOverride-1">Cealaltă…</span>, Bucureşti, 1925; Bodo Vildberg<span class="CharOverride-1">, Cazul ciudat al doamnei Buroff</span>, Bucureşti, 1926; Eliezer Steinbarg<span class="CharOverride-1">, Fabule</span>, pref. trad., Bucureşti, 1947;<span class="Strong"> </span><span class="Emphasis">Idişul cântă</span><span class="st">, îngr. şi pref. Marguerite Dorian, </span>Bucureşti<span class="st">, 1996.</span></p>
			<p class="Heuristica___m_RPR"><span class="CharOverride-2">Repere bibliografice: </span>Lovinescu, <span class="CharOverride-1">Opere</span>, IX, <span class="CharOverride-1">65</span>, <span class="CharOverride-1">116–119</span>; Lovinescu, <span class="CharOverride-1">Scrieri</span>, IV, <span class="CharOverride-1">529–530</span>,<span class="CharOverride-1"> </span>VI, <span class="CharOverride-1">127–128</span>; George Baiculescu, <span class="CharOverride-1">„De vorbă cu bălanul meu”</span>, ALA, 1925, 233; Perpessicius, <span class="CharOverride-1">Opere</span>, II, <span class="CharOverride-1">164–166</span>;<span class="CharOverride-1"> </span>I.M. [Ioan Massoff], <span class="CharOverride-1">„Bărbaţi fără femei”</span>, RP, 1933, 4617; M. Gr. [Miron Grindea], <span class="CharOverride-1">Romanul greierului</span>, „Adam”, 1937, 99; Călinescu, <span class="CharOverride-1">Ist. lit</span>. (1941), <span class="CharOverride-1">766–767</span>, <span class="CharOverride-1">Ist. lit</span>. (1982), <span class="CharOverride-1">850–851</span>; Ov. S. Crohmălniceanu, <span class="CharOverride-1">„Otrava”</span>, CNT, 1947, 64; Paul Georgescu, <span class="CharOverride-1">Otravă şi antidot</span>, FLC, 1948, 2; Mihail Petroveanu, <span class="CharOverride-1">Emil Dorian</span>, GL, 1956, 24; Veronica Porumbacu,<span class="CharOverride-1"> Emil Dorian, poet şi traducător</span>, RCM, 1973, 310; Iosef Eugen Campus, <span class="CharOverride-1">Emil Dorian</span>, „Minimum” (Tel Aviv), 1997, 120, 121; Mirodan, <span class="CharOverride-1">Dicţionar</span>, II, <span class="CharOverride-1">144–165</span>;<span class="CharOverride-1"> Dicţ. scriit. rom.</span>, II, <span class="CharOverride-1">128–129</span>; Ionel Savitescu, <span class="CharOverride-1">Recuperarea unui jurnal</span>, CL, 1999, 8; Iosef Eugen Campus, <span class="CharOverride-1">Deschizând noi orizonturi</span>, București, 2002; I, <span class="CharOverride-1">48–54</span>, <span class="CharOverride-1">129–132</span>, II, <span class="CharOverride-1">166–172</span>;<span class="CharOverride-1"> </span>Paul Cernat, <span class="CharOverride-1">Jurnalul unei iluzii</span>, OC, 2006, 70. &#9; <span class="Semnatura">C.T.</span></p>
			<p class="Heuristica-PRIMUL"><span class="titlu-12">DORIAN</span><span class="CharOverride-2">, Gellu</span> (13.X.1953, Botoşani), poet, romancier, eseist, dramaturg. Este fiul Mariei (n. Robu) şi al lui Dumitru Borfotină, administrator silvic; prenumele la naștere: Gheorghe; și-a oficializat pseudonimul în 1993. După absolvirea Liceului „A.T. Laurian” din Botoşani (1968–1972) a urmat studii de arte plastice, abandonate, şi cursuri de biblioteconomie şi jurnalism. Între 1983 și 1990 este colaborator permanent la revista „Caiete botoşănene”, iar din 1990 redactor-şef al revistei „Hyperion–Caiete botoşănene”. Începând din 1990 activează ca referent de specialitate la Centrul Creaţiei Populare Botoşani şi, din 1995, este redactor-şef la Editura Axa din același oraș. Debutează în 1972 cu poeme, sub pseudonimul George Dor, în „România literară”, iar prima apariţie editorială va fi placheta <span class="CharOverride-1">Liniştea neliniştii </span>(1979). A coordonat colecţiile de carte de poezie „La steaua – poeţi optzecişti” şi „Poeţi laureaţi ai Premiului Naţional de Poezie «Mihai Eminescu». <span class="CharOverride-1">Opera Prima</span> (1998–2008)”. A fost distins cu Ordinul Meritul Cultural în grad de Cavaler (2004) şi cu numeroase premii literare. </p>
			<p class="Heuristica-BASE">Indiferent de registrul adoptat, exerciţiul imaginativ al lui <span class="CharOverride-2">D.</span> trădează un amestec de umilinţă şi orgoliu care duce la însingurarea scriitorului încrezător în himere. Poemele au o tonalitate difuză. Poetul se confesează psalmodic, aşa cum se întâmplă în amplul poem <span class="CharOverride-1">Singur în faţa lui Dumnezeu</span> (2001). Existenţa, căreia poezia („bobul de cristal”) îi conferă deopotrivă fragilitate şi consistenţă, e conectată la sursele afectivităţii şi aşezată sub semnul imperativelor morale. În volumele <span class="CharOverride-1">Poeme introductive</span> (1986), <span class="CharOverride-1">În căutarea poemului pierdut</span> (1995) ori <span class="CharOverride-1">Poesia mirabilis</span> (I–II, 1999–2000) e reiterată ideea că poemul scapă celui care îl modelează. Poezia rămâne expresia vulnerabilităţii și a unui summum textual al lumii. Poetul se simte predestinat și vede în vers un prilej de expiere, de damnare și suferinţă. El găseşte satisfacţii simbolice în afara pragmatismului relaţiilor sociale. Oraşul, teritoriu al pierderii esenţei umane, infestează fiinţa cu virusul crizei de identitate, o suită de vizite la New York permiţându-i autorului să se definească defensiv (<span class="CharOverride-1">Un poet la New York</span>, 2002). Altă carte, <span class="CharOverride-1">Elegiile după Rilke</span> (1993; Premiul Asociației Scriitorilor din Iași) îşi găseşte centrul de gravitaţie în texte „satelit” brodate în variaţiuni după model, fără a împiedica rezolvarea personală a interogaţiilor. Dacă în succesiunile de sonete şi de lungi poeme din <span class="CharOverride-1">Cafeneaua Kafka</span> (2003) se glosează pe tema incomunicabilităţii, singurătăţii şi suferinţei, în volumul din acelaşi an, <span class="CharOverride-1">Eranos. Scena din viața și opera Poesiei</span>, „protagonista” Sophia aduce nostalgie şi speranţa unei prezenţe în absenţă („sunt un om/ singur cu o singură femeie în gând”). Aceeaşi tonalitate de confesiune terapeutică se continuă în <span class="CharOverride-1">Elegiile de la Dorweiller (Cartea Sophiei)</span> (2008), unde alternanţa evocare/invocare ritmează orfismul viziunii cu inflexiuni creştine. În succesiunea plachetelor, temele devin recurente, dar există o sesizabilă modificare a tonalităţii în funcţie de motivele abordate. Ca romancier, <span class="CharOverride-2">D.</span> scrie în tradiţia prozei realiste, într-un stil neutru, construindu-și simetric naraţiunile prin raportare la o lume fără culoare în afară şi cu multe nuanţe în interior. Condiţia omului este proiectată în romanul <span class="CharOverride-1">Cartea fabuloasă</span> (2003) printr-o reducţie demitizatoare a sentimentelor pioase. Lectorul este condus într-o lume a abjecţiei. Mediul monastic nu este al „celor eterne”, ci al înşelătoarelor chipuri cu mască cucernică, al divorţului dintre falsa smerenie şi năravurile laice. Incinta mănăstirii adăposteşte o lume care reflectă şi concentrează păcatele lumii seculare: ipocrizie, minciună, lăcomie, viciu purulent. În romanul <span class="CharOverride-1">Sfârşitul sau momente din viaţa unui om falsificat</span> (2003), autorul încearcă să elucideze dacă acțiunile naratorului-personaj, de profesie procuror, sunt sau nu incompatibile cu exigenţele meseriei, care îi cere mereu să „procure” dovezi. Un alt protagonist, pictor, este victima propriului demers spiritual, a reconceptualizării realului prin artă. Ambele personaje vor să-şi păstreze nealterată structura inflexibilă şi încearcă să-şi menţină libertatea de gândire în condiţiile unei experienţe sociale nivelatoare. <span class="CharOverride-2">D.</span> se dovedeşte un atent explorator al culoarelor memoriei, al regăsirii timpului interior consumat deja, acţiune restauratoare ce se înfăptuieşte în romanul <span class="CharOverride-1">Împotriva noastră</span> (2005), care vorbește despre inadaptabilitatea unei întregi generaţii născute în anii ’50 din secolul trecut. <span class="CharOverride-1">Insula Matriochka</span> (2005) transcrie, prin intermediul introspecţiilor personajului, deriva unei lumi ce încearcă să refuze adevărul unic impus de dogmă. Miza romanului stă în negarea oricăror practici sociale utopice. Viaţa adevărată, deloc idilică, năvăleşte în paginile din <span class="CharOverride-1">O lume de lepădat (Bleadiuşka şi Stafia) (romane siameze)</span> (2009), unde evoluează personaje viciate de sexualitate, mercantilism, corupţie şi delaţiune. <span class="CharOverride-1">Casa Gorgias</span> (2011) reprezintă o veridică „biografie” romanţată a orașului Botoșani (căruia i se declară dragoste și în <span class="CharOverride-1">Zece poeme exemplare din Târgul în care, cică, nu se întâmplă nimic</span>, 2011). Volumul <span class="CharOverride-1">Caţavencii</span> (2001) însumează piese de teatru într-un act, eseuri dramatice, scenarii etc. Discursul cu turnură realistă sau absurdă revine în culegerea <span class="CharOverride-1">Confort Freud</span> (2011). Canapeaua freudiană pare a fi singura în măsură să asigure pacienţilor măcinaţi de frustrări confortul necesar aspirației către fericire. <span class="CharOverride-2">D.</span> urmăreşte constant, în calitate de cronicar de întâmpinare, fenomenul literar actual, judecăţile sale critice fiind mai mereu temperate (<span class="CharOverride-1">Cititorul de poezie</span>, 2008).</p>
			<p class="Heuristica___mici"><span class="CharOverride-2">SCRIERI</span>:<span class="CharOverride-1"> Liniştea neliniştii</span>, Botoşani, 1979, <span class="CharOverride-1">Esopia</span>, Bucureşti, 1982; <span class="CharOverride-1">Poeme introductive</span>, Iaşi, 1986; <span class="CharOverride-1">Paşii poetului </span>(în colaborare cu Emil Iordache), postfață Constantin Ciopraga, Bucureşti, 1989; <span class="CharOverride-1">Elegiile după Rilke</span>, Iaşi, 1993; <span class="CharOverride-1">În absenţa iubirii</span>, Timişoara, 1996; <span class="CharOverride-1">În căutarea poemului pierdut</span>, Botoşani, 1996; <span class="CharOverride-1">Scriitorul</span>, Timişoara, 1996; <span class="CharOverride-1">Infernul migrator</span>, Botoşani, 1997; <span class="CharOverride-1">Poeme golăneşti</span>, Bucureşti, 1997; <span class="CharOverride-1">Poesia mirabilis</span>, I–II, Iaşi, 1999–2000; <span class="CharOverride-1">Caţavencii</span>, Iaşi, 2001; <span class="CharOverride-1">Singur în faţa lui Dumnezeu</span>, Timişoara, 2001; <span class="CharOverride-1">Un poet la New York</span>, Cluj-Napoca, 2002; <span class="CharOverride-1">Cafeneaua Kafka</span>, Bucureşti, 2003; <span class="CharOverride-1">Cartea fabuloasă</span>, Bucureşti, 2003; <span class="CharOverride-1">Eranos. Scene din viaţa şi opera Poesiei</span>, Iaşi, 2003; <span class="CharOverride-1">Sfârşitul sau Momente din viaţa unui om falsificat</span>, Cluj-Napoca, 2003; <span class="CharOverride-1">Cartea tăcută</span>, postfață Mircea A. Diaconu, Bucureşti, 2004; <span class="CharOverride-1">Insula Matriochka</span>, Piteşti, 2005; <span class="CharOverride-1">Împotriva noastră</span>, Bucureşti, 2005; <span class="CharOverride-1">Cititorul de poezie</span>, Iaşi, 2008; <span class="CharOverride-1">Elegiile de la Dorweiller (Cartea Sophiei)</span>, postfață Alexandru Cistelecan, Piteşti, 2008; <span class="CharOverride-1">Alungând</span> <span class="CharOverride-1">tristeţea ca Paganini</span>, Timişoara, 2009; <span class="CharOverride-1">O lume de lepădat (Bleadiuşka şi Stafia) (romane siameze)</span>, Cluj-Napoca, 2009; <span class="CharOverride-1">Poetul</span>, Iaşi, 2010; <span class="CharOverride-1">Abatorul umbrelor</span>, Iaşi, 2011; <span class="CharOverride-1">Casa Gorgias</span>, Bucureşti, 2011; <span class="CharOverride-1">Confort Freud</span>, Iaşi, 2011; <span class="CharOverride-1">Criză şi melancolie</span>, postfață Vasile Spiridon, Cluj-Napoca, 2011; <span class="CharOverride-1">Zece poeme exemplare din Târgul în care, cică, nu se întâmplă nimic</span>, Bucureşti, 2011.</p>
			<p class="Heuristica___m_RPR"><span class="CharOverride-2">Repere bibliografice:</span> Laurențiu Ulici, <span class="CharOverride-1">Esopia</span>, RL, 1982, 32; Diaconu, <span class="CharOverride-1">Instantanee</span>, <span class="CharOverride-1">242–246</span>; Galaicu-Păun, <span class="CharOverride-1">Poezia</span>, <span class="CharOverride-1">186–191</span>; Diaconu, <span class="CharOverride-1">Feţele</span>, <span class="CharOverride-1">141–143</span>,<span class="CharOverride-1"> 197–202</span>; Grigurcu, <span class="CharOverride-1">Poezie</span>, I, <span class="CharOverride-1">425–437</span>; Daniel Corbu, <span class="CharOverride-1">Generaţia poetică ’80</span>, Iaşi, 2000, <span class="CharOverride-1">61–64</span>; Holban, <span class="CharOverride-1">Ist. lit.</span>, I, <span class="CharOverride-1">223–229</span>; Cistelecan, <span class="CharOverride-1">Gellu Dorian: religia poeziei</span>, F, 2008, 3; Emil Iordache, <span class="CharOverride-1">Poeme fără mască</span>, CL, 2008, 12; Mircea A. Diaconu, <span class="CharOverride-1">Poezia, o exegeză a absenței</span>, CL, 2009, 1; Grete Tartler,<span class="CharOverride-1"> Elegiile risipirii</span>, RL, 2009, 29; Constantin Dram, <span class="CharOverride-1">Romane siameze după „O lume de lepădat”</span>, CL, 2010, 8; Vasile, <span class="CharOverride-1">Mărci</span>, <span class="CharOverride-1">154–158</span>; Ioan Holban, <span class="CharOverride-1">Ficţiunea bibliotecii</span>, „Bucovina literară”, 2012, 5–6. &#9; <span class="CharOverride-6">V.S.</span></p>
			<div class="_idGenObjectLayout-1">
				<div id="_idContainer030">
					<div id="_idContainer028" class="Basic-Text-Frame">
						<p class="Heuristica-PRIMUL ParaOverride-1"><span class="titlu-12">DOSOFTEI</span> (26.X.1624 – 13.XII.1693, Zolkiew, azi Nesterov, Ucraina), <br />cărturar, poet, traducător. </p>
					</div>
					<div id="_idContainer029" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="04_D2_Din_Moldova-Dosoftei_204-283-web-resources/image/01_dosoftei1s.jpg" alt="" />
					</div>
				</div>
			</div>
			<p class="Heuristica-PRIMUL">Originar de prin părţile Sucevei, viitorul ierarh, pe numele laic Dimitrie, coboară se pare din neam de mazili, ca fiu al Mariei, zisă şi Misira, şi al lui Leontie Barila (Bărilă sau Borâlă). Doi fraţi ai săi, Chiriac şi Vasile, sunt atestaţi la 1673 ca locuitori ai Sucevei, iar unei surori, căsătorită cu un Şerbu, <span class="CharOverride-2">D.</span> îi dăruia pe la 1680 un exemplar al <span class="CharOverride-1">Psaltirii slavo-române</span>. Misira se va fi înrudit cu ramura macedoneană Papară din Galiţia, de unde şi presupunerile privitoare la o mai îndepărtată obârşie aromână a familiei. Sunt puţin lămurite împrejurările în care <span class="CharOverride-2">D.</span> îmbrăţişează cariera ecleziastică: decisiv poate să fi fost însă impulsul celor dintâi înclinaţii cărturăreşti. Răzleţe, parvin din epocă şi informaţiile ce îngăduie reconstituirea primei perioade a formării sale spirituale, ca şi, mai târziu, a condiţiilor ce vor fi favorizat desăvârşirea culturii sale umaniste. Opinia potrivit căreia <span class="CharOverride-2">D.</span> ar fi învăţat la Iaşi, la Şcoala Domnească de la „Trei Ierarhi”, ar fi susţinută şi de mărturia documentară ce confirmă prelungirea şederii sale în oraşul de reşedinţă ca ierodiacon la Mitropolie. Aici se va fi simţit întâi atras şi înrâurit de personalitatea mitropolitului Varlaam, ale cărui iniţiative culturale le va prelua, făcându-le să triumfe mai târziu deplin. Cunoştinţele sale în domeniul limbilor clasice (elină, latină) sau al unor limbi şi culturi moderne (polonă, ucraineană, rusă, neogreacă) ar justifica ipoteza unor eventuale studii continuate în Polonia, cum se crede, la Lvov, la şcoala Frăţiei Ortodoxe. După un răstimp petrecut ca ieromonah la Probota (Pobrata), unde prezenţa sa este semnalată în 1649, <span class="CharOverride-2">D.</span> se impune, urcând treptele ierarhiei bisericeşti. În 1658 se afla în fruntea Episcopiei de Huşi, iar în 1659 este episcop de Roman. În epoca păstoririi la Roman se naşte probabil prietenia sa cu Miron Costin, precum şi aceea cu Dosithei Nottaras, viitorul patriarh al Ierusalimului, pe care îl întâlneşte în 1664, la Curtea din Iaşi a domnitorului Eustratie Dabija. După 1665 începe să versifice <span class="CharOverride-2">D.</span> şi psaltirea ce va fi tipărită la Uniev în 1673. Ajuns mitropolit al Moldovei în 1671, el va sprijini în anii următori politica antiturcească a lui Ştefan Petriceicu. Împreună cu domnitorul silit să părăsească ţara după lupta de la Hotin (11 noiembrie 1673), se refugiază în Polonia, în februarie 1674. La începutul anului 1675 el revine în Moldova, unde, după o detenţie de câteva luni în mănăstirea „Sf. Sava” din Iaşi, redobândeşte scaunul de mitropolit, probabil la intervenţia lui Dosithei Nottaras pe lângă domnitorul Dumitraşcu Cantacuzino. Urmează pentru <span class="CharOverride-2">D.</span> un deceniu de intensă şi sistematică activitate de traducere şi tipărire a cărţilor de cult în limba română. Necesitatea consacrării limbii poporului în serviciul liturgic este înţeleasă de el, ca şi, mai înainte, de Varlaam, din perspectiva acelui râvnit progres cultural, menit a risipi ignoranţa („să-nţeleagă creştinii svintele taine” – deziderat promovat în acord cu imperativele veacului, cu argumente reţinute din tradiţia <span class="CharOverride-1">Scripturii</span>) şi a face accesibilă cartea, adresată întregii seminţii „rumâneşti” („tutinderea ce să află într-această limbă pravoslavnică”), mijloc de edificare a conştiinţei naţionale. În Polonia, la Uniev, se tipăresc în 1673 <span class="CharOverride-1">Psăltire a svântului proroc David</span>, cunoscută ca<span class="CharOverride-1"> Psaltirea în versuri</span>, şi <span class="CharOverride-1">Preacinstitul Acatist şi Paraclis al Preasfintei Născătoare de Dumnezeu</span>, prelucrat după traduceri româneşti anterioare, conţinând numeroase pasaje de proză ritmată. Lui <span class="CharOverride-2">D.</span> i s-au atribuit însă, mai de curând, şi o traducere anterioară a <span class="CharOverride-1">Paraclisului Precistii</span>, scoasă de sub tipar la Iaşi, probabil între anii 1645 şi 1649, împreună cu două fragmente biblice, <span class="CharOverride-1">Cuvinte şi jele la robie Ierusalimului, când din Ierusalim la Vavilon i-au mutat Navuhodonosor împărat, şi pomenire şi de năpaste ce-au năpăstuit acei doi giudecători pre Susana</span>, tălmăcite din slavonă, şi o introducere de 48 de versuri originale; din această perspectivă este reconsiderată şi data debutului său literar. De sub tiparul reînfiinţat la Iaşi, la „Trei Ierarhi”, cu ajutorul meşterului Vasile Stadnicki din şcoala tipografilor de la Uniev, apare apoi, în 1679, pentru început în condiţii modeste, <span class="CharOverride-1">Dumnezăiasca liturghie</span>, tradusă din greceşte. Prin intermediul lui Ionaşcu Bilevici, sol al domnitorului Gheorghe Duca în Rusia, <span class="CharOverride-2">D.</span> obţine sprijinul lui Nicolae Milescu şi al patriarhului Moscovei, Ioachim, pentru cumpărarea unei noi tipografii. După cum rezultă şi din scrisorile schimbate între Iaşi şi Moscova în 1679, Milescu, deşi „despărţit prin spaţiu”, se dovedeşte a fi rămas legat sufleteşte de înfăptuirile din ţară, iar patriarhul Ioachim elogiază acum „mintea aleasă”, „înţeleapta ocârmuire” şi îndrăzneţele proiecte culturale ale mitropolitului. Prin strădaniile lui, susţinute de Duca, în capitala Moldovei (unde, în 1680, va fi instalată şi o tipografie grecească, patronată de patriarhul Dosithei al Ierusalimului), vor continua să se editeze <span class="CharOverride-1">Psaltirea de-nţăles a svântului împărat proroc David (Psaltirea slavo-română)</span> în 1680, un <span class="CharOverride-1">Molităvnic de-nţăles</span> (1681), <span class="CharOverride-1">Viaţa şi petrecerea svinţilor</span>, în patru tomuri, dintre care doar trei apărute integral, între 1682 şi 1686 (tradusă, începând din 1658, după izvoare greceşti şi medioslave, îndeosebi după <span class="CharOverride-1">Mineiele </span>lui Maximos Margunios şi ediţia veneţiană Glykis a <span class="CharOverride-1">Mineielor </span>bizantine), ediţia a doua a liturghierului, <span class="CharOverride-1">Svânta liturghie</span> (pentru tipărirea căreia căpătase acordul patriarhului ecumenic din Alexandria, Partenie Prohoros) şi <span class="CharOverride-1">Parimiile preste an</span> în 1683, poate şi un <span class="CharOverride-1">Octoih</span> rămas neterminat, atribuit de asemenea lui <span class="CharOverride-2">D.</span> În ianuarie 1684, în timpul scurtei reveniri în scaunul ţării a lui Ştefan Petriceicu, mitropolitului i se încredinţează o misiune diplomatică în Rusia, de unde, pregătit să accepte suzeranitatea ţarului, domnitorul nădăjduia să primească în schimb ajutor împotriva turcilor. <span class="CharOverride-2">D.</span> este reţinut însă la Kiev, unde, invocată fiind carantina împotriva unei epidemii de ciumă, este interogat şi constrâns să aştepte răspunsul la petiţia adresată ţarului. Declaraţia pe care o face în faţa autorităţilor kievene îl arată hotărât, apărându-şi cu stăruinţă cauza (exprimându-şi rezerva faţă de promisiunile polonezilor „nestatornici”, <span class="CharOverride-2">D.</span> atrăgea atenţia asupra dezavantajelor ce le-ar prezenta pentru Rusia consolidarea puterii militare a turcilor în Moldova), pătruns de soarta ţării, ameninţată de „pierzarea cea din urmă”, şi luptând să înlăture stavila ce-i închidea călătoria. Între timp vizitează Lavra Pecerska şi, la cei şaizeci de ani ai săi, se minunează cu o candoare neprefăcută de miracolul conservării moaştelor adăpostite în peşteră, impresii ce vor declanşa şi o rememorare cu virtuţi literare, într-o notă, pe un volum din <span class="CharOverride-1">Viaţa şi petrecerea svinţilor</span>. Cu aceeaşi neclintită speranţă în izbânda popoarelor creştine asuprite în luptă comună împotriva „agarenilor” întâmpină <span class="CharOverride-2">D.</span> campania din Moldova a regelui polon Jan Sobieski, în 1686, an ce va marca însă dramatic ultima perioadă a existenţei sale. Expediţia eşuează şi mitropolitul, care, spre deosebire de domnitorul Constantin Cantemir, trecuse făţiş de partea polonilor, este nevoit să se retragă şi el odată cu oştile regelui, ce părăsesc la 15 septembrie capitala Moldovei, incendiată. La plecare lua cu sine, poate din ordinul regelui polon, moaştele Sf. Ioan cel Nou de la Suceava, precum şi tezaurul şi arhiva Mitropoliei. Deşi în Polonia <span class="CharOverride-2">D.</span> le asigura, precaut, printr-un act de inventariere legiferat cu martori în octombrie 1686, ele se vor rătăci definitiv în afara ţării, în Moldova revenind, după demersuri repetate ale oficialităţilor, doar moaştele Sf. Ioan, un secol mai târziu. Refugiul la Stryj şi Zolkiew se transformă treptat într-o semicaptivitate, despre care relatează corespondenţa sa cu Dosithei al Ierusalimului din ianuarie 1691 şi februarie 1693. Zădărnicită de planurile, mereu nerealizate, ale lui Jan Sobieski, care nu renunţă la campaniile sale în Moldova, pentru a-i constrânge pe turci la o pace cât mai defavorabilă, întoarcerea lui <span class="CharOverride-2">D.</span> (a cărui prezenţă în Polonia pare a-i conveni la un moment dat regelui în raporturile, lipsite de cordialitate, cu Constantin Cantemir) nu va mai fi cu putinţă. Anii din urmă îi sunt umbriţi de numeroase suferinţe: grija pentru tezaur, somaţiile repetate ale domnitorului Constantin Cantemir de a reveni în patrie şi imposibilitatea de a le da ascultare, anatema patriarhului Constanti&#173;nopolului (după sinodul convocat la Iaşi în 1688, <span class="CharOverride-2">D.</span> este excomunicat şi depus din treaptă), ostilitatea clerului catolic şi unit din Zolkiew, nesiguranţele şi lipsurile traiului zilnic şi, mai presus de toate, dorul de ţară. Scrisorile sale din această vreme sunt cu adevărat patetice. Soli ai mitropolitului pribeag, ieromonahul Iona şi chelarul Andrei călătoresc în Rusia, aducându-i câte vreun dar în bani sau în blăni de samur din partea ţarilor şi încurajările patriarhului Ioachim. Pentru a nu le rămâne dator prietenilor, tălmăceşte, din greacă în rusă, lucrări de interes teologic, ca <span class="CharOverride-1">Istoria bisericească şi Vedenia tainică</span> a patriarhului Gherman al Constantinopolului (în 1690), <span class="CharOverride-1">Împotriva ereziilor</span> de Simion, arhiepiscopul Tesalonicului (în 1691) sau <span class="CharOverride-1">Epistolele </span>lui Ignatie Teoforul, arhiepiscopul Antiohiei, pe care le trimite mitropolitului kievean Varlaam Iasinski şi patriarhului Ioachim, dovadă că el intervine, cu prestigiul erudiţiei, în polemica dogmatică ce împărţea la acea dată cercurile ortodoxe de la Kiev şi Moscova în reprezentanţi ai curentului latin şi ai celui grec, tradiţionalist. În 1693 oferea, de asemenea, ţarilor ruşi Ioan şi Petru Alekseevici, într-o antologie intitulată <span class="CharOverride-1">Despre prefacerea sfintelor taine</span>, câteva traduceri din clasici ai literaturii patristice, ca Ioan Gură de Aur, Efrem Sirul, Atanasie Sinaitul, în speranţa că ele ar putea fi tipărite. În Polonia traduce şi un fragment de tragedie renascentistă, cunoscută de el într-o prelucrare neogreacă, preocupările sale pătrunzând acum, surprinzător şi decisiv, în sfera culturii laice, mai aproape întrebărilor existenţei, neliniştitoare. Într-o stare de spirit ce se stabilizează cu trecerea timpului pe linia fragilă dintre aşteptare şi dezamăgire şi care minează încet acel optimism delicat, ce s-ar putea bănui ca aparţinând temperamentului său, mitropolitul se stingea curând, departe de ţară. </p>
			<p class="Heuristica-BASE">Ctitor al tiparului, înnoitor al cultului, promotor al culturii şi literaturii în limba naţională, <span class="CharOverride-2">D.</span> reprezintă în Moldova, în a doua jumătate a secolului al XVII-lea, asemenea lui Miron Costin, o conştiinţă umanistă. Teologia (patristica şi dogmatica), istoria, filologia şi poezia sunt discipline pe care le slujeşte statornic – ca om de Renaştere – cu voinţă de a cunoaşte şi dor de perfecţiune. Îl citise pe Grigore Ureche şi analele în limba slavonă. Pătruns de valoarea documentului, a cărţilor rare, el punea la îndemâna lui Miron Costin un uric din 1392 privitor la întemeierea Romanului, împrumuta pentru a studia, de la mănăstirea Krilos de lângă Halici, un tetraevanghel scris la 1144 şi alcătuia, în temeiul consultării riguroase a izvoarelor, un informat istoric al Probotei, cu prilejul închinării mănăstirii, în 1677, patriarhiei Ierusalimului. Pentru Mitropolie <span class="CharOverride-2">D.</span> cumpără istorii universale, ca de pildă tratatul în limba latină al lui Johannes Nauclerus şi Nicolae Baselius. Exemplarul, intrat, mai târziu, în posesia stolnicului Constantin Cantacuzino, cuprinde observaţiile de lectură ale lui <span class="CharOverride-2">D.</span> – atente, uneori uşor amuzate, ironice, naive câteodată, dezvăluind însă, cel mai adesea, un cititor pătrunzător. Mitropolitului i s-ar datora şi o traducere din limba greacă a cronografului lui Matei Kigalas, transmisă, într-o copie manuscrisă de la 1732, sub titlul <span class="CharOverride-1">Hronograf al împăraţilor. Nouă adunare de osebite istorii</span>. Conform unei ipoteze mai noi, <span class="CharOverride-2">D.</span> ar fi autorul de fapt al versiunii româneşti a cronografului lui Kigalas, atribuită lui Pătraşcu Danovici (însoţită, în unele copii manuscrise, de un număr de 26 de „stihuri predoslovii” şi de o traducere din <span class="CharOverride-1">Învăţăturile lui Vasile Macedoneanul către fiul său Leon</span>), precum şi al celei dintâi transpuneri în limba română a <span class="CharOverride-1">Istoriilor</span> lui Herodot. Manuscrisul din 1732 conţine, de asemenea, <span class="CharOverride-1">Stihurile la luminatul herb a Ţărâi Moldovei</span>, ce precedă toate tipăriturile lui <span class="CharOverride-2">D.</span>, începând cu psaltirea din 1673. Într-o manieră sugerată parcă de tiparul „clasic” al vechilor pomelnice mănăstireşti, <span class="CharOverride-2">D.</span> evocă apoi, în una din primele versificări originale ale literaturii române medievale – poemul cronologic despre domnii Moldovei, apărut mai întâi în <span class="CharOverride-1">Molităvnic…</span>, în 1681, şi reeditat în <span class="CharOverride-1">Parimii… </span>– pe voievozii-ctitori, începând cu Dragoş „descălecătorul”, urmând cu cei din neamul Muşatinilor, până la „Ştefan cel Bun” cu fiii săi Bogdan şi Rareş, şi neuitându-i pe contemporani, de la Vasile Lupu şi Eustratie Dabija până la Gheorghe Duca şi Constantin Cantemir. Abia în versiunea manuscrisă, autografă, din 1690, autorul îşi îngăduie a stărui şi asupra luptelor purtate de Ioan Vodă pentru a „scăpa Moldova turcilor din brâncă”. Glosele mitropolitului la <span class="CharOverride-1">Viaţa şi petrecerea svinţilor</span>, interpolările sale din textul cronografului sau unele precizări în marginea poemului închinat domnilor Ţării Moldovei probează interes pentru istoria universală – a Bizanţului, a Poloniei sau a Rusiei. Încă din 1673 el traducea şi edita în cuprinsul psaltirii de la Uniev câteva versuri alcătuite iniţial, probabil în limba polonă, de Miron Costin, afirmând originea romană a românilor. În acelaşi timp, una din notele traducătorului la psalmul 86 se referă la o epocă precreştină din istoria poporului, ce se număra altădată între „limbile păgâne”. La originea latină a limbii „rumâneşti”, „de bun neam”, „rudă-mpărătească”, trimit versurile poemului cronologic, asupra ideii romanităţii şi unităţii poporului <span class="CharOverride-2">D.</span> revenind, în 1690, într-un comentariu în care stăruie asupra obârşiei comune a locuitorilor celor trei state româneşti – Moldova, Ardealul şi Ţara Românească – pe teritoriul „Misiei” (Moesia) de odinioară. Acum el semnalează şi existenţa românilor sud-dunăreni, „rumâni din rădăcina cea bătrână”.</p>
			<p class="Heuristica-BASE">Un lapidar vers al psaltirii din 1673 („Limba îm voi face condei de scrisoare”) pare a prelungi ecoul <span class="CharOverride-1">Cuvântului </span>de introducere al mitropolitului, mărturisind osârdia de a fi tâlcuit psalmii „vreme-ndelungată, precum am putut mai frumos”, în scopul cointeresării cititorului („să poată trage hirea omului către cetitul ei”). Propunându-şi a face din cuvânt instrument de expresie, <span class="CharOverride-2">D.</span> întrezărea, nu doar intuitiv, scrisului său o finalitate estetică. În cea de-a doua prefaţă a <span class="CharOverride-1">Psaltirii în versuri</span>, lectorul este îndemnat a discerne, dincolo de înţelesul dogmatic al <span class="CharOverride-1">Scripturii</span>, o valoare parabolică („ca ciumiliturile, când altă grăieşti şi altă să-nţălege”), simbolică („să-nţăleagă cuvântul dintr-altă sămnătură de poveste”) sau metaforică („pre mutare”) a textului, autorul stăpânind aşadar câteva esenţiale noţiuni de poetică şi hermeneutică, ce făceau, încă din 1664, obiectul discuţiilor sale cu Dosithei Nottaras. Întemeietor la noi al poeziei culte, <span class="CharOverride-2">D.</span> se va dovedi, ca traducător al psalmilor, un iniţiat al legilor prozodice (mitropolitul este, în <span class="CharOverride-1">Viaţa şi petrecerea svinţilor</span>, cel dintâi creator de versuri safice – „iambiceşti” – din literatura română), el fiind şi un bun cunoscător al versificaţiei populare şi al limbii vorbite. <span class="CharOverride-1">Psaltirea în versuri</span> se caracterizează printr-o diversitate a măsurii şi ritmurilor, prin varietatea şi, uneori, prin sonorităţile rare ale rimei, în genere printr-un limbaj poetic evoluat, uzând de comparaţie şi metaforă, metonimie, hiperbolă, paralelism, interogaţie, antiteză, dar şi de unele procedee stilistice sau lexicale specifice creaţiei orale ori preluate din literatura religioasă sau din cea istorică. Au fost remarcate la el frecvenţa dislocării sintactice, prezenţa termenilor populari, regionali sau arhaici şi a seriilor sinonimice, spontaneitatea lexicală, originalitatea metaforică. Eforturile prin care <span class="CharOverride-2">D.</span> desăvârşeşte transpunerea românească, din slavonă, în proză, a psalmilor (versiune ce apare în ediţia bilingvă a <span class="CharOverride-1">Psaltirii slavo-române</span> din 1680) au premers celor cinci ani consacraţi de el versificării psaltirii. Autorul <span class="CharOverride-1">Psaltirii în versuri</span> a consultat, cum se crede, traducerile româneşti de până atunci ale psalmilor, <span class="CharOverride-1">Psaltirea Scheiană</span> şi <span class="CharOverride-1">Psaltirea</span> lui Coresi în primul rând, poate şi o ediţie grecească a <span class="CharOverride-1">Vulgatei</span>. Operă de Renaştere, psaltirea versificată în Polonia, în 1579, de umanistul Jan Kochanowski (<span class="CharOverride-1">Psalterz Dawidów</span>) va fi constituit, apoi, un stimulent în revelarea de sine a poetului român, în a cărui tălmăcire psalmii descoperă un univers, recreat în marginea textului biblic cu ingeniozitate plastică, ingenuitate şi prospeţime. Peisajul, impregnat de sunetul difuz al lamentaţiei psalmistului, se modifică treptat, fastuozităţii exotice a psalmilor îi ia locul abundenţa bucolică, sugerând medii familiare, în care harfele devin „buciume” autohtone, alăuta este substituită cu „cetera”, munţii biblici cu „măgurile” Moldovei, taurii cu „inorogii” fantastici ai cărţilor populare. Versuitorul pare a preamări uneori acelaşi tărâm al abundenţei – vegheat de astre-„n hoarbă”, apărat de semnul bourului, populat cu cirezi şi turme şi prisosind de „vipturi” – cântat şi de <span class="CharOverride-1">Stihurile</span> <span class="CharOverride-1">la luminatul herb a Ţărâi Moldovei</span>; sustrase, prin forţa sau graţia unor imagini, convenţionalismului speciei şi întregite în manuscris, în 1689–1690, versurile „la stemă” ajung să constituie cea mai reprezentativă compunere originală a mitropolitului, superioară poemului cronologic. Darurile de merinde divină iscă în pustiu ospeţe prelungite, generoasa dispunere a culorii, frusteţea, primitivitatea, în sens preclasic, a tabloului evocând belşugul „cămărilor cereşti”: cârduri de crâstei, făină de grâu, „unt în stride”, „pepeni şi slănină”. Înfăţişarea demiurgului abia trezit din somn, „rumăn” la faţă şi, ca de vin, „aburit şi şumăn”, aduce cu cea a Dabijei vodă, iar modalitatea, bonom-caricaturală, anunţă ceva din farmecul de mai târziu al portretului craiului „cu barba-n noduri” din poemul eminescian <span class="CharOverride-1">Călin (File din poveste)</span>. „Gadinile” unui bestiar fabulos, vasiliscul şi inorogul, „leul şi zmăul”, chiţi, bouri şi coluni, vipere şi aspide, cerbi, iepuri şi „hulpi”, revin adesea în simbolistica psalmilor lui <span class="CharOverride-2">D.</span> – care încearcă, în câteva rânduri, s-o descifreze, cu stângăcie, pentru cititor – ca reprezentări alegorice, într-o viziune căreia i se subsumează, succesiv, metafora vânătorului sau a „gonaciului”, a „izvoarălor părăsite” şi a „câmpiilor de dumbravă”, a „puilor de corb ce zbiară”, a omătului „ca lâna” sau a negurii spulberate, „ca cenuşa”, peste pământ. Înţelepciunea, „învăţăturile bune” sunt repere pe care versificatorul psalmilor le oferă stăruitor veacului său, în nestatornicia tulburătoare a lumii („Că lumea aceasta-i ca o miză mică,/ Omul cât de-a hirea este o nemică”), condiţia umană împlinindu-se în confruntarea dintre „firea omenească” şi „firea dobitocească”, într-o existenţă precară, presărată cu taine şi ispite („Văzui pre spurcatul suindu-să buor,/ S-agiungă ca chedrii tămâiei, la nuor”), cărora li se opune un ideal etic, drumul „pre căi vârtoase/ pietri-ascuţâte şi sâmceloase”. Tendinţele moralizatoare caracterizează, de asemenea, alte două încercări originale în versuri ale lui <span class="CharOverride-2">D.</span>, incluse în <span class="CharOverride-1">Psaltirea</span> din 1673: <span class="CharOverride-1">Apostroful</span> (atribuit de unii cercetători lui Miron Costin), proslăvind agonisita sufletească în dauna averii de „pre lume”, strânsă în deşert, şi epigrama la psalmul 132, elogiind pacea, „turnurile de frăţie” ce apropie oştirile învrăjbite. Moralismul psalmilor, versificaţi adesea de <span class="CharOverride-2">D.</span> cu mijloacele prozodiei populare, pare a fi favorizat, între altele, ulterior, circulaţia manuscrisă independentă a multora dintre ei, precum şi răspândirea lor în folclor – ca oraţii, colinde, bocete –, cel mai frecvent întâlniţi regăsindu-se în colecţia lui Anton Pann <span class="CharOverride-1">Versuri sau Cântece de stea ce să cântă la naşterea Domnului nostru Isus Hristos</span>. Imnuri înălţate demiurgului, creaţiei şi existenţei, psalmii îi dezvăluie tălmăcitorului bogăţia de nuanţe a registrului lor liric: de la elanul şi exuberanţa naivă a invocaţiei din zori („Scoală-te, psăltire şi dulceaţă”), de la ruga necontrariată, de o vibraţie aproape modernă („Cu a ta putere,/ Grije când am multă,/ Tu, Doamne, mi-ascultă/ Ruga din tăcere”) la strigătul, frânt, al celui „încungiurat de adâncuri”, lunecând într-o tăcere a „smârcurilor”, „fără poduri”, cu fosforescenţe înşelătoare. Spaimele primordiale se materializează în imaginea fiarelor cu „căscate guri”, „giunci şi tauri”, lei, „ce apucă şi zbiară”, sau într-o viziune grotescă, terifiantă, a clevetirii („Mă-mprohită cineş mă zăreşte,/ Buze mişcă, cu capul clăteşte”). Asupra „păgânilor” se rostogoleşte impetuos imprecaţia, vigoarea lexicală anticipând sonorităţi argheziene. Sunt conjurate, spre pieirea „ticăiţească” a vrăjmaşilor, inutilitatea apei vărsate, slăbiciunea arcului „moale”, focul ce „topeşte” ceara, soarele ce arde culbecii, vântul care „seacă” păduceii. În altă tonalitate, profund elegiacă, precum într-o recunoaştere a mitului, presimţind întoarcerea celui „risipitor”, se rememorează blestemul abătut asupra fiilor „streinatici”: „Să li să vechească haine-n căi departe/ Şi să şchiopeteze cu călcâie sparte”. Tălmăcind, <span class="CharOverride-2">D.</span> regândeşte poetic temele şi motivele cântării dintâi, uneori până la retrăirea stărilor lirice fundamentale. Cu mult mai generos decât în cazul poeziei moralizatoare a psalmilor, triumfă acum expresia originală a poetului român. Prin câteva rare intuiţii poetice, unele tablouri ale genezei, evocarea mării, a unor cadre de feeric nocturn, prin câteva imagini graţios filigranate (roua risipită pe munţi din „cămări multe”, colunii însetaţi, adăpaţi „fără scumpete”) sau prin unele accente de nesfârşită însingurare şi melancolie, lirismul lui <span class="CharOverride-2">D.</span> prevesteşte, în câteva rânduri, neaşteptat, intensităţi eminesciene. Stăpânind peste „unda mării”, „craiul ţării” – divinitatea umanizată de o metaforă cu reverberaţii folclorice – face să tacă, într-un psalm, zbuciumul interior, dăruind aspiraţia spre necuprinsă odihnă: „Că pre tot craiul potoale,/ Ca spuma mării cea moale”. Accentuat, un element de mişcare – zbaterea valurilor – figurează suferinţa lăuntrică, intensificată de mânia divină: „Ţ-ai pusu-ţ asupră-mi mânia ta svântă/ Preste mine valuri trec de nu s-alintă”. O metaforă a glacialităţii sugerează teama, distanţa incomensurabilă, cu stranii ecouri, din nou, într-o elegie eminesciană: „Unde-m vine-aminte de svânta ta faţă,/ Mi să varsă-n suflet răceală de gheaţă”. Plângerea Ecleziastului, motivul perisabilităţii lumii – străvechiul topos <span class="CharOverride-1">ubi sunt</span> al liricii antice şi medievale – se regăseşte în psalmii lui <span class="CharOverride-2">D.</span>, ca şi la contemporanul său Miron Costin, autorul poemului <span class="CharOverride-1">Viiaţa lumii</span>. Rezonanţe de bocet interferează acum lamentaţia psalmistului, sentimentul trecerii nu întunecă, ci atrage doar o melancolie senină. În imaginea petrecerii pe pământ a omului, aidoma unui ciclu vegetal („Ca otava ce să trece/ De soare şi de vânt rece,/ De demineaţă-i cu floare,/ Sara-i veştedă de soare./ A doua zî să usucă,/ Ca-n cuptori când o aruncă”), contradicţia vremelnicie – perenitate se estompează într-un proces de superioară înţelegere a continuităţii şi devenirii perpetue. Asupra motivului nestatorniciei sorţii <span class="CharOverride-2">D.</span> va reveni în anii exilului său polonez, când traduce prologul tragediei <span class="CharOverride-1">Erophile</span> a poetului şi dramaturgului cretan Gheorghios Chortatzis, creaţie a barocului, cu sugestii din Torquato Tasso, dar mai cu seamă din Giambattista Giraldi Cinzio, autorul tragediei <span class="CharOverride-1">Orbecche</span> (1541). Versurile ample, de 15 silabe, în metru iambic, ale traducerii, prefaţează subiectul unei istorii în care dragostea înfruntă şi desfide, fie şi pentru puţină vreme, moartea, devenită în <span class="CharOverride-1">Prolog </span>personaj alegoric adus pe scenă pentru a-şi rosti sumbrul monolog. Defilează trist în ultima traducere a lui <span class="CharOverride-2">D.</span>, ca într-o arhaică versiune a <span class="CharOverride-1">Panoramei deşertăciunilor</span>, alaiul fantomatic al „chesarilor” de altădată invocând visul de glorie al cetăţilor spulberate în ţărână, Semiramida şi „Machidon”, „Râmul” şi „Atina”, piramidele şi turnul lui Nemrod, nu „câmpiile asire”, ca mai târziu la Eminescu, ci „scripturile caldee”, nunţile tragice, întreaga „frumseţe” efemeră a lumii, ca o „scrisoare pre năsâp, pre margine de mare”. Câteva stihuri aparţinând traducătorului deplâng în finalul prologului soarta protagoniştilor tragediei (Filogon împărat, fiica sa, „ghizdava” Ierofila, şi „fiul de împărat neştiut”, Panaret). Avertismentului crud şi moralizator al morţii i se replică totuşi – prin recunoaşterea „nesocotinţei” eroilor ca fiind, cea dintâi, aducătoare de nenorocire. Este concepţia preluată de la tragicii greci de scriitorii umanişti ai Renaşterii. Traducerea din <span class="CharOverride-1">Erophile</span> a circulat în Moldova (în manuscris), ca şi multe din tipăriturile lui <span class="CharOverride-2">D.</span>, între care îndeosebi <span class="CharOverride-1">Psaltirea în versuri</span> pentru poezia sa şi <span class="CharOverride-1">Viaţa şi petrecerea svinţilor</span> pentru conţinutul legendar-hagiografic s-au bucurat de o receptare largă pe întreg teritoriul locuit de români, fiind cunoscute, în următoarele două secole, deopotrivă în Ţara Românească, în Transilvania sau în Banat. <span class="CharOverride-2">D.</span> însuşi dăruia în 1687 un exemplar al <span class="CharOverride-1">Vieţii şi petrecerii svinţilor</span> unei mănăstiri ardelene (din Petrid). Asupra limbii traducerilor religioase ale epocii brâncoveneşti se exercită într-o măsură influenţa limbii tipăriturilor lui <span class="CharOverride-2">D.</span> O serie de argumente pledează în favoarea participării sale efective la tălmăcirea în limba română a <span class="CharOverride-1">Vechiului Testament</span> (cu aproape două decenii înaintea integrării acestuia în <span class="CharOverride-1">Biblia de la Bucureşti</span> din 1688), <span class="CharOverride-2">D.</span> fiind identificat cu unul din principalii revizori ai versiunii iniţiale a textului, aparţinând lui Nicolae Milescu. <span class="CharOverride-1">Viaţa şi petrecerea svinţilor</span> a servit apoi la întocmirea ediţiei <span class="CharOverride-1">Mineielor</span> din 1698, apărute sub supravegherea lui Mitrofan al Buzăului, fostul episcop de Huşi şi colaborator al lui <span class="CharOverride-2">D.</span>, care, după pribegia mitropolitului moldovean în Polonia, îşi va relua şi continua activitatea tipografică în Ţara Românească. Cele dintâi contacte cu psalmii versificaţi de <span class="CharOverride-2">D.</span> M. Eminescu le datorează probabil anilor de gimnaziu la Cernăuţi şi <span class="CharOverride-1">Lepturariului rumânesc </span>al lui Aron Pumnul. Mai târziu, în 1874, Eminescu va achiziţiona pentru Biblioteca Centrală din Iaşi <span class="CharOverride-1">Psaltirea în versuri </span>şi <span class="CharOverride-1">Viaţa şi petrecerea svinţilor</span>, ambele cărţi rare, purtând însemnările autografe ale poetului.</p>
			<p class="Heuristica_CITAT">Munca lui Dosoftei, atât cât o avem, reprezintă în istoria culturii noastre vechi un mare pas înainte. El, cel dintâi dintre vlădicii Principatelor, a deschis drumul limbii româneşti către altarul bisericii. Străduinţele lui vor fi continuate mai târziu, în Ţara Românească, de mitropolitul Antim Ivireanul. Prin traducerea <span class="CharOverride-4">Psaltirii în versuri</span> Dosoftei a aşezat temeliile versificaţiei în literatura noastră cultă, iar prin <span class="CharOverride-4">Vieţile sfinţilor</span> a dăruit sufletului românesc din veacul al XVII-lea o bogată literatură de imaginaţie, împletită cu elemente miraculoase, plină de pietate şi uneori înviorată de graţie naivă. </p>
			<p class="Heuristica_CITAT_semnat">N. Cartojan</p>
			<p class="Heuristica___mici"><span class="CharOverride-2">SCRIERI:</span> [<span class="CharOverride-1">Stihuri la luminatul herb a Ţărâi Moldovei</span>], în <span class="CharOverride-1">Psăltire a svântului proroc David</span>, Uniev, 1673, reed. în <span class="CharOverride-1">Dumnezăiasca liturghie</span>, Iaşi, 1679, în <span class="CharOverride-1">Psaltirea de-nţăles</span>, Iaşi, 1680, în <span class="CharOverride-1">Molităvnic de-nţăles</span>, Iaşi, 1681, reed. (<span class="CharOverride-1">Stihuri pre herghia Moldovei</span>) în <span class="CharOverride-1">Viaţa şi petrecerea svinţilor</span>, Iaşi, 1682, în <span class="CharOverride-1">Parimiile preste an</span>, Iaşi, 1683, reed. în <span class="CharOverride-1">Psaltirea în versuri</span>, îngr. I. Bianu, Bucureşti, 1887, reed. în <span class="CharOverride-1">Psaltirea în versuri</span>, îngr. N.A. Ursu, Iaşi, 1974; [<span class="CharOverride-1">Epigrama la psalmul 132</span>], în <span class="CharOverride-1">Psăltire a svântului proroc David</span>, Uniev, 1673, reed. în <span class="CharOverride-1">Psaltirea în versuri</span>, îngr. I. Bianu, Bucureşti, 1887, reed. în <span class="CharOverride-1">Psaltirea în versuri</span>, îngr. N.A. Ursu, Iaşi, 1974; <span class="CharOverride-1">Apostrof</span>, în <span class="CharOverride-1">Psăltire a svântului proroc David</span>, Uniev, 1673, reed. în <span class="CharOverride-1">Psaltirea în versuri</span>, îngr. I. Bianu, Bucureşti, 1887, reed. în <span class="CharOverride-1">Psaltirea în versuri</span>, îngr. N. A. Ursu, Iaşi, 1974; [<span class="CharOverride-1">Domnii Ţării Moldovei</span>], în <span class="CharOverride-1">Molităvnic de-nţăles</span>, Iaşi, 1681, reed. în <span class="CharOverride-1">Parimiile preste an</span>, Iaşi, 1683, reed. în <span class="CharOverride-1">Cronicele României sau Letopiseţele Moldovei şi Valahiei</span>, III, publ. M. Kogălniceanu, Bucureşti, 1874, <span class="CharOverride-1">526–529</span>, reed. în CPV, <span class="CharOverride-1">49–53</span>; [<span class="CharOverride-1">Epigramă omagială către Ionaşcu Bilevici</span>], în <span class="CharOverride-1">Molităvnic de-nţăles</span>, Iaşi, 1681; [<span class="CharOverride-1">Epigramă omagială către Ioachim, patriarhul Moscovei</span>], în <span class="CharOverride-1">Parimiile preste an</span>, Iaşi, 1683; <span class="CharOverride-1">Opere</span>, I, îngr. N.A. Ursu, introd. Al. Andriescu, Bucureşti, Minerva, 1978; <span class="CharOverride-1">Opere</span> <span class="CharOverride-1">poetice</span>, îngr. şi postfaţă Pavel Balmuş, Chişinău, 1989; <span class="CharOverride-1">Versuri alese</span>, îngr. şi pref. N.A. Ursu, Iaşi, 1994; <span class="CharOverride-1">Selecţiuni din opera poetică a mitropolitiului Dosoftei</span>,<span class="CharOverride-1"> </span>îngr. şi pref. N.A. Ursu, Iaşi, 2003. <span class="CharOverride-2">Traduceri:</span> <span class="CharOverride-1">Psăltire a svântului proroc David</span>, pref. trad., Uniev, 1673; ed. 2 (<span class="CharOverride-1">Psaltirea în versuri</span>), îngr. şi introd. I. Bianu, Bucureşti, 1887; ed. 3 (<span class="CharOverride-1">Psaltirea în versuri</span>), îngr. N.A. Ursu, pref. I.P.S. Iustin Moisescu, Iaşi, 1974, reed. în <span class="CharOverride-1">Opere</span>, I, Bucureşti, 1978; <span class="CharOverride-1">Preacinstitul Acatist şi Paraclis al Preasfintei Născătoare de Dumnezeu</span>, Uniev, 1673; <span class="CharOverride-1">Dumnezăiasca liturghie</span>, Iaşi, 1679; ed. 2, Iaşi, 1683; ed. îngr. N.A. Ursu, introd. I.P.S. Teoctist, Iaşi, 1980; <span class="CharOverride-1">Psaltirea de-nţăles</span>, Iaşi, 1680; ed. îngr. şi introd. Mihaela Cobzaru, Iaşi, 2007; <span class="CharOverride-1">Molităvnic de-nţăles</span>, Iaşi, 1681; <span class="CharOverride-1">Viaţa şi petrecerea svinţilor</span>, I–IV, Iaşi, 1682–1686, reed. fragm., Bucureşti, 1895, 1903; ed. îngr. Rodica Frenţiu, Cluj-Napoca, 2002; <span class="CharOverride-1">Parimiile preste an</span>, Iaşi, 1683; ed. îngr. şi introd. Mădălina Ungureanu, Iaşi, 2012; Gheorghios Chortatzis, <span class="CharOverride-1">Erofili (Prolog)</span>, publ. N.A. Ursu, în Dosoftei<span class="CharOverride-1">, Opere</span>, I, Bucureşti, 1978. </p>
			<p class="Heuristica___m_RPR"><span class="CharOverride-2">Repere bibliografice: </span>Densusianu, <span class="CharOverride-1">Ist. lit. rom.</span>,<span class="CharOverride-1"> 322–357</span>; Iorga, <span class="CharOverride-1">Ist. lit. relig.</span>, <span class="CharOverride-1">178–200</span>; Ştefan Ciobanu, <span class="CharOverride-1">Dosoftei, mitropolitul Moldovei, şi activitatea lui literară</span>, tr. Ştefan Berechet, Iaşi, 1918; Iorga, <span class="CharOverride-1">Ist. lit.</span>, I, <span class="CharOverride-1">369–391</span>; Călinescu<span class="CharOverride-1">, Ist. lit.</span> (1941), <span class="CharOverride-1">53–55</span>, <span class="CharOverride-1">Ist. lit. </span>(1982), <span class="CharOverride-1">48–49</span>;<span class="CharOverride-1"> </span>Cartojan, <span class="CharOverride-1">Ist. lit.</span>, II (1942), <span class="CharOverride-1">115–126</span>; Ciobanu, <span class="CharOverride-1">Ist. lit. </span>(1947), <span class="CharOverride-1">321–329</span>; Ivaşcu, <span class="CharOverride-1">Ist. lit.</span>, I, <span class="CharOverride-1">197–208</span>; Piru, <span class="CharOverride-1">Ist. lit.</span>, I, <span class="CharOverride-1">181–193</span>; <span class="CharOverride-1">Ist. lit.</span>,<span class="CharOverride-1"> </span>I, <span class="CharOverride-1">317–318</span>, <span class="CharOverride-1">323–324</span>,<span class="CharOverride-1"> 406–417</span>, <span class="CharOverride-1">passim</span>; Rosetti–Cazacu–Onu, <span class="CharOverride-1">Ist. lb. lit.</span>, I, <span class="CharOverride-1">133–167</span>; Gáldi, <span class="CharOverride-1">Introducere, 80–89</span>, <span class="CharOverride-1">passim</span>; Mazilu, <span class="CharOverride-1">Barocul</span>, <span class="CharOverride-1">145–147</span>,<span class="CharOverride-1"> 283–306</span>, <span class="CharOverride-1">passim</span>; Andriescu, <span class="CharOverride-1">Stil</span>, <span class="CharOverride-1">79–109</span>; Negrici, <span class="CharOverride-1">Expresivitatea</span>, I, <span class="CharOverride-1">44–54</span>; Edgar Papu, <span class="CharOverride-1">Barocul ca tip de existenţă</span>, II, Bucureşti, 1977, <span class="CharOverride-1">293–299</span>; <span class="CharOverride-1">Dicţ. lit</span>. <span class="CharOverride-1">1900</span>, <span class="CharOverride-1">296–302</span>; Virgil Cândea, <span class="CharOverride-1">Rațiunea dominantă. Contribuții la istoria umanismului românesc</span>, București, 1979, <span class="CharOverride-1">165–172, 345–346</span>; Istrate<span class="CharOverride-1">, Barocul</span>,<span class="CharOverride-1"> 219–241</span>; Scarlat, <span class="CharOverride-1">Ist. poeziei</span>, I, <span class="CharOverride-1">85–93</span>; Manolescu, <span class="CharOverride-1">Istoria</span>, I,<span class="CharOverride-1"> 13–18</span>; Mazilu, <span class="CharOverride-1">Recitind</span>, I, <span class="CharOverride-1">370–375</span>, <span class="CharOverride-1">407–415</span>, II, <span class="CharOverride-1">34–39</span>, <span class="CharOverride-1">passim</span>; Andriescu, <span class="CharOverride-1">Studii</span>, <span class="CharOverride-1">1–89</span>; Dan Horia Mazilu, <span class="CharOverride-1">Introducere în opera lui Dosoftei</span>, Bucureşti, 1997; Sorohan, <span class="CharOverride-1">Introducere</span>, <span class="CharOverride-1">320–331</span>; <span class="CharOverride-1">Dicţ. esenţial</span>, <span class="CharOverride-1">264–266</span>; Dan Buciumeanu, <span class="CharOverride-1">Dosoftei poetul. O hermeneutică a „Psaltirii în versuri”</span>, Drobeta-Turnu Severin, 2001; Ursu, <span class="CharOverride-1">Contribuții ist. culturii</span>, <span class="CharOverride-1">134–263</span>; <span class="CharOverride-1">Dicţ. analitic</span>, IV, <span class="CharOverride-1">686–689</span>; Ursu, <span class="CharOverride-1">Contribuţii</span> <span class="CharOverride-1">sec. XVII</span>, <span class="CharOverride-1">134–222</span>; Mihai Dinu, <span class="CharOverride-1">Bătrânul poet dintâi</span>, Bucureşti, 2007; Manolescu, <span class="CharOverride-1">Istoria, 31–35</span>; Zamfir, <span class="CharOverride-1">Panorama</span>, I, <span class="CharOverride-1">17–27</span>. &#9;  <span class="Semnatura">R.Ș.</span></p>
		</div>
		<div class="_idGenObjectLayout-1">
			<div id="_idContainer032" class="_idGenObjectStyleOverride-1">
				<img class="_idGenObjectAttribute-1" src="04_D2_Din_Moldova-Dosoftei_204-283-web-resources/image/Dionisie_Eclesiarhulw.jpg" alt="" />
			</div>
		</div>
		<div id="_idContainer033" class="Basic-Text-Frame">
			<p class="Legenda_BUN"><span class="CharOverride-4">Hronograful Ţării Româneşti</span> (1814)</p>
		</div>
		<div id="_idContainer034" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Dobrogeanu-Gherea</span></p>
		</div>
		<div id="_idContainer035" class="Basic-Text-Frame">
			<p class="Basic-Paragraph"><span class="CharOverride-1">Dobrogeanu-Gherea</span></p>
		</div>
		<div class="_idGenObjectLayout-1">
			<div id="_idContainer036" class="_idGenObjectStyleOverride-1">
				<img class="_idGenObjectAttribute-1" src="04_D2_Din_Moldova-Dosoftei_204-283-web-resources/image/01_D_Gherea2q.png" alt="" />
			</div>
		</div>
		<div id="_idContainer037" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Dobrogeanu-Gherea</span></p>
		</div>
		<div id="_idContainer038" class="Basic-Text-Frame">
			<p class="Basic-Paragraph"><span class="CharOverride-1">Dobrogeanu-Gherea</span></p>
		</div>
		<div class="_idGenObjectLayout-1">
			<div id="_idContainer039" class="_idGenObjectStyleOverride-1">
				<img class="_idGenObjectAttribute-1" src="04_D2_Din_Moldova-Dosoftei_204-283-web-resources/image/tabel_Gherea.png" alt="" />
			</div>
		</div>
		<div class="_idGenObjectLayout-1">
			<div id="_idContainer040" class="_idGenObjectStyleOverride-1">
				<img class="_idGenObjectAttribute-1" src="04_D2_Din_Moldova-Dosoftei_204-283-web-resources/image/tabel_Gherea1.png" alt="" />
			</div>
		</div>
		<div id="_idContainer041" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Dobrogeanu-Gherea</span></p>
		</div>
		<div id="_idContainer042" class="Basic-Text-Frame">
			<p class="Basic-Paragraph"><span class="CharOverride-1">Dobrogeanu-Gherea</span></p>
		</div>
		<div class="_idGenObjectLayout-1">
			<div id="_idContainer043" class="_idGenObjectStyleOverride-1">
				<img class="_idGenObjectAttribute-1" src="04_D2_Din_Moldova-Dosoftei_204-283-web-resources/image/tabel_Gherea2.png" alt="" />
			</div>
		</div>
		<div class="_idGenObjectLayout-1">
			<div id="_idContainer044" class="_idGenObjectStyleOverride-1">
				<img class="_idGenObjectAttribute-1" src="04_D2_Din_Moldova-Dosoftei_204-283-web-resources/image/tabel_Gherea3.png" alt="" />
			</div>
		</div>
		<div id="_idContainer045" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Dobrogeanu-Gherea</span></p>
		</div>
		<div id="_idContainer046" class="Basic-Text-Frame">
			<p class="Basic-Paragraph"><span class="CharOverride-1">Dobrogeanu-Gherea</span></p>
		</div>
		<div class="_idGenObjectLayout-1">
			<div id="_idContainer047" class="_idGenObjectStyleOverride-1">
				<img class="_idGenObjectAttribute-1" src="04_D2_Din_Moldova-Dosoftei_204-283-web-resources/image/tabel_Gherea4.png" alt="" />
			</div>
		</div>
		<div class="_idGenObjectLayout-1">
			<div id="_idContainer048" class="_idGenObjectStyleOverride-1">
				<img class="_idGenObjectAttribute-1" src="04_D2_Din_Moldova-Dosoftei_204-283-web-resources/image/tabel_Gherea5.png" alt="" />
			</div>
		</div>
		<div id="_idContainer049" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Dobrogeanu-Gherea</span></p>
		</div>
		<div id="_idContainer050" class="Basic-Text-Frame">
			<p class="Basic-Paragraph"><span class="CharOverride-1">Dobrogeanu-Gherea</span></p>
		</div>
		<div class="_idGenObjectLayout-1">
			<div id="_idContainer051" class="_idGenObjectStyleOverride-1">
				<img class="_idGenObjectAttribute-1" src="04_D2_Din_Moldova-Dosoftei_204-283-web-resources/image/03_dobrogeanu-ghereas.jpg" alt="" />
			</div>
		</div>
		<div id="_idContainer052" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Dobrogeanu-Gherea</span></p>
		</div>
		<div id="_idContainer053" class="Basic-Text-Frame">
			<p class="Basic-Paragraph"><span class="CharOverride-1">Dobrogeanu-Gherea</span></p>
		</div>
		<div class="_idGenObjectLayout-1">
			<div id="_idContainer054" class="_idGenObjectStyleOverride-1">
				<img class="_idGenObjectAttribute-1" src="04_D2_Din_Moldova-Dosoftei_204-283-web-resources/image/02_D_Gherea.jpg" alt="" />
			</div>
		</div>
		<div id="_idContainer055" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Dobroșinschi-Malai</span></p>
		</div>
		<div class="_idGenObjectLayout-1">
			<div id="_idContainer056" class="_idGenObjectStyleOverride-1">
				<img class="_idGenObjectAttribute-1" src="04_D2_Din_Moldova-Dosoftei_204-283-web-resources/image/02_Paleologu,_Doinas,_Desliu.jpg" alt="" />
			</div>
		</div>
		<div id="_idContainer057" class="Basic-Text-Frame">
			<p class="Legenda_BUN">Alexandru Paleologu, Ștefan Aug. Doinaș și Dan Deșliu</p>
		</div>
		<div id="_idContainer058" class="Basic-Text-Frame">
			<p class="Legenda_BUN">Ștefan Aug. Doinaș și Zoe Dumitrescu-Bușulenga</p>
		</div>
		<div class="_idGenObjectLayout-1">
			<div id="_idContainer059" class="_idGenObjectStyleOverride-1">
				<img class="_idGenObjectAttribute-1" src="04_D2_Din_Moldova-Dosoftei_204-283-web-resources/image/03_Doinas,_Busulengaa.png" alt="" />
			</div>
		</div>
		<div class="_idGenObjectLayout-1">
			<div id="_idContainer060" class="_idGenObjectStyleOverride-1">
				<img class="_idGenObjectAttribute-1" src="04_D2_Din_Moldova-Dosoftei_204-283-web-resources/image/04_Doinas_S.jpg" alt="" />
			</div>
		</div>
		<div id="_idContainer061" class="Basic-Text-Frame">
			<p class="Basic-Paragraph"><span class="CharOverride-1">Donici</span></p>
		</div>
		<div id="_idContainer062" class="Basic-Text-Frame">
			<p class="Basic-Paragraph"><span class="CharOverride-1">Dora d’Istria</span></p>
		</div>
		<div id="_idContainer063" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Dora d’Istria</span></p>
		</div>
		<div class="_idGenObjectLayout-1">
			<div id="_idContainer064" class="_idGenObjectStyleOverride-1">
				<img class="_idGenObjectAttribute-1" src="04_D2_Din_Moldova-Dosoftei_204-283-web-resources/image/Dora_DIstria.png" alt="" />
			</div>
		</div>
		<div id="_idContainer065" class="Basic-Text-Frame">
			<p class="Legenda_BUN">Desen de Felice Schiavoni</p>
		</div>
		<div id="_idContainer066" class="Basic-Text-Frame">
			<p class="Basic-Paragraph"><span class="CharOverride-1">Dora d’Istria</span></p>
		</div>
		<div id="_idContainer067" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Dorcescu</span></p>
		</div>
		<div id="_idContainer068" class="Basic-Text-Frame">
			<p class="Basic-Paragraph"><span class="CharOverride-1">Dorcescu</span></p>
		</div>
		<div id="_idContainer069" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Dorian</span></p>
		</div>
		<div id="_idContainer070" class="Basic-Text-Frame">
			<p class="Legenda_BUN">Dosoftei, <span class="CharOverride-4">Psaltirea</span>, BAR, ms. rom. 446</p>
		</div>
		<div class="_idGenObjectLayout-1">
			<div id="_idContainer071" class="_idGenObjectStyleOverride-1">
				<img class="_idGenObjectAttribute-1" src="04_D2_Din_Moldova-Dosoftei_204-283-web-resources/image/02_Psaltirea,_mrs.rom.446,f.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer072" class="_idGenObjectStyleOverride-1">
				<img class="_idGenObjectAttribute-1" src="04_D2_Din_Moldova-Dosoftei_204-283-web-resources/image/03_Mitropolitul_Dosoftei.jpg" alt="" />
			</div>
		</div>
	</body>
</html>

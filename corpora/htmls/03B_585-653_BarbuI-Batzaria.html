<html>
	<head>
		<meta charset="utf-8" />
		<title>03B_585-653_BarbuI-Batzaria</title>
		<link href="03B_585-653_BarbuI-Batzaria-web-resources/css/idGeneratedStyles.css" rel="stylesheet" type="text/css" />
	</head>
	<body id="x03B_585-653_BarbuI-Batzaria" lang="ro-RO">
		<div id="_idContainer018" class="_idGenObjectStyleOverride-1">
			<div class="_idGenObjectLayout-1">
				<div id="_idContainer002">
					<div id="_idContainer000" class="Basic-Text-Frame">
						<p class="Titlu-Nume-H">BARBU, Ion</p>
						<p class="Titlu-mic-DATE"><span class="CharOverride-1"> </span>(pseudonim al lui Dan Barbilian; 19.III.1895, Câmpulung  – 11.VIII.1961, București), poet, eseist, traducător.</p>
					</div>
					<div id="_idContainer001" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03B_585-653_BarbuI-Batzaria-web-resources/image/Barbu_Ion_p.jpg" alt="" />
					</div>
				</div>
			</div>
			<p class="Heuristica_PRIMUL_Semnat">Este fiul Smarandei (n. Şoiculescu) şi al lui Constantin I. Barbilian, magistrat. Pe linie maternă, este vlăstarul unei stirpe de moşneni valahi (ale cărei atestări documentare au fost depistate până la orizontul anului 1564), deveniţi orăşeni, bucureşteni, iar pe linie paternă e descendent dintr-un neam tot de origine valahă, tatăl său fiind fiul unui Ioan Barbu, maistru zidar, locuitor în Bucureşti, pe strada Omul de Piatră. Numele tatălui viitorului poet fusese schimbat din Barbu în Barbilian prin iniţiativa unui profesor de latină din liceu; <span class="CharOverride-1">B.</span>, care nu era încântat de sonoritatea numelui „Barbilian”, a ales drept pseudonim literar numele bunicului său, după cum o sublinia într-un interviu din 1927. Cariera de magistrat a tatălui lui <span class="CharOverride-1">B.</span> a implicat – din 1894 şi până în 1910, an în care a fost numit la Giurgiu, unde avea să rămână până la pensionare – frecvente schimbări de domiciliu, acesta fiind numit, la intervale de doi, trei sau patru ani, în posturi situate în diferite localităţi, mai ales din cuprinsul fostului judeţ Muscel (Rucăr, Câmpulung, Stâlpeni), dar şi din alte ţinuturi ale ţării (Bălceşti, județul Vâlcea, Dămieneşti, judeţul Roman), astfel încât viitorul poet a urmat primele trepte ale cursului şcolar în localităţile prin care familia s-a văzut nevoită să peregrineze. Din 1906 urmează gimnaziul la Liceul „I.C. Brătianu” din Piteşti, continuându-le din anul următor la Câmpulung, la Gimnaziul „Dinicu Golescu”. Din 1910, după stabilirea definitivă a familiei la Giurgiu, urmează cursul superior al liceului la Bucureşti, locuind în gazdă. În primii doi ani la Liceul „Gheorghe Lazăr”, iar în următorii doi la „Mihai Viteazul”, unde îşi dă bacalaureatul în 1914, în faţa unei comisii prezidată de matematicianul Gh. Ţiţeica. Talentul şi excelenţa în materie de matematici i se vădesc peremptoriu din anii de liceu. Tot de atunci datează şi trezirea interesului pentru poezie, precum şi primele exerciţii literare proprii. Prietenii Simon Bayer (cu care stă în gazdă la Bucureşti) şi Tudor Vianu (cunoscut la Giurgiu, în cursul vacanţei de vară din 1912, regăsit la Bucureşti şi rămas prieten pe viaţă) sunt cei care, mai iniţiaţi în materie de literatură, vor fi contribuit la canalizarea ardorii sale creative şi către tărâmul artei cuvântului. În toamna anului 1914 devine student al Facultăţii de Ştiinţe, secţia de matematică a Universităţii bucureştene. Intrarea României în război, în august 1916, aduce după sine întreruperea studiilor: încorporat, repartizat la Şcoala Militară de Artilerie şi Geniu aflată la Huşi, tânărul rămâne sub arme până în 1918, când este lăsat la vatră cu gradul de plutonier; din toamnă, îşi continuă studiile la Universitate. În timpul anilor de război poezia îl preocupă tot mai stăruitor: este perioada când scrie mai multe dintre poemele etichetate mai târziu drept „parnasiene”: <span class="CharOverride-3">Lava</span>, <span class="CharOverride-3">Elan Munţii</span>, <span class="CharOverride-3">Copacul</span>, <span class="CharOverride-3">Fulgii</span> ş.a. Debutul său literar absolut, în presă, este înregistrat la 28 septembrie 1918, când poemul <span class="CharOverride-3">Fiinţa</span> este publicat în „Literatorul” lui Al. Macedonski, sub semnătura Ion Barbu. În anul următor, toamna, în ziua înmormântării lui Al. Vlahuţă, poetul se duce la E. Lovinescu, care relatează acea primă vizită în <span class="CharOverride-3">Memorii</span>: „…uşa biroului meu s-a deschis pentru a face loc<span class="CharOverride-1"> </span>unui tânăr subţiratic, tip oriental, smolit, cu ochii, după cum s-a spus, vegetali, de plante acvatice, cu pasul precipitat şi decis. Se numea «Popescu», era poet, şi-mi întinse un caiet cu aparenţe sumare, pe a cărui primă pagină se citea: <span class="CharOverride-3">Copacul</span>. […] Citii o poezie, două, trei: versuri parnasiene, dure, lapidare, ceva din Hérédia, din Leconte de Lisle, pe fondul frenetic al lui Nietzsche, cu un material verbal personal şi o tăietură energică. Aveam în faţă un poet căruia îi mai lipsea doar un pseudonim. […] – Numele meu este Dan Barbilian, student în matematici. Dar nu merge… Dan… Dan… Barbilian… Bar… bi… lian… bilian… nu, nu sună, rimează şi e dulceag… nume de mandolinist… Nu poţi ieşi necuviincios în lume…[…] Tânărul vorbea cu glas profund, cavernos, cu gesticulaţii şi izbucniri fără să pot distinge amestecul de sinceritate, de poză, de retorică studiată sau de simplă improvizaţie. Din potriveală în potriveală s-a oprit totuşi la pseudonimul Ion Barbu… Principalul era că mă aflam în faţa unui poet autentic, sosit la apelul meu adresat «celor ce vin»”. În „Sburătorul” (numărul din 6 decembrie 1919) îi apar cinci poeme însoţite de o călduroasă prezentare – <span class="CharOverride-3">Un poet nou</span> – semnată de E. Lovinescu. În lunile următoare poetul frecventează întrunirile cenaclului Sburătorul, ulterior intră în conflict cu E. Lovinescu şi frecventează pentru scurtă vreme cenaclul condus de Mihail Dragomirescu. Poeme îi sunt publicate în „Sburătorul” până în iunie 1920, apoi <span class="CharOverride-1">B. </span>colaborează cu versuri din aceeaşi plămadă la „Umanitatea”, „Hiena”, „Universul literar”, „Cuvân&#173;tul liber”, „Ideea europeană”, „România nouă”. Mai semnează, parcimonios, eseuri – primul este intitulat <span class="CharOverride-3">Opera de artă concepută ca un efort de integrare</span> şi apare în revista ieşeană „Umanitatea” – şi articole pe teme literare, cronici etc., leagă prietenii în lumea literară, îşi continuă cu spor studiile, obţinându-<span lang="ar-SA">şi licenţa în matematici în octombrie ١٩٢٠ şi îşi continuă goana nepotolită după aventuri galante, care i-a parafat anii primei tinereţi</span>. <span lang="ar-SA">Ține socoteala numeroaselor cuceriri erotice, la modul </span>donjuanesc. <span lang="ar-SA">În ١٩٢١, la sfârşitul verii, pleacă în Germania, cu recomandarea lui Gh. Ţiţeica, în vederea obţinerii titlului de doctor în matematici la Universitatea din Göttingen. Sejurul german va fi bogat în trăiri intense şi în episoade aventuroase; din cauza lenei şi a</span> crailâcurilor, poetul nu poate birui lipsa de sârguinţă la învăţătură fiind şi lipsit de apetenţă şi adeziune faţă de tematica pe care trebuia s-o aprofundeze în cadrul cercetării doctorale, considerată ca o limitare a libertăţii de gândire. Se întoarce în ţară după aproape trei ani, în primăvara anului 1924, fără să fi luat doctoratul, dar cu sănătatea serios zdruncinată, fiind afectat de toxicomanie; intoxicat cronic cu eter şi cocaină, a fost nevoit să petreacă mai multe luni într-o casă de sănătate. Avea să susţină în 1929, la Universitatea bucureşteană, tezele de doctorat <span class="CharOverride-3">Reprezentarea canonică a adunării funcţiunilor ipereliptice</span> <span lang="ar-SA">şi </span><span class="CharOverride-3">Grupuri finite discontinue</span>. În 1921, după plecarea lui la Göttingen, îi apăruse, în preajma Crăciunului, într-o prezentare grafică in&#173;adecvată, cu ilustraţii de M. Teişanu, placheta <span class="CharOverride-3">După melci</span>; astfel, s-a produs debutul editorial al poetului, însă autorul a repudiat volumul, fiind foarte nemulţumit de factura şi stilul ilustraţiilor (de altfel, cartea a fost retrasă din librării, devenind o raritate). Căsătorit în 1925 cu Gerda Annemarie Margot Hossenfelder, fiica unui medic din Cottbus, pe care o cunoscuse la Tübingen, <span class="CharOverride-1">B</span>. locuieşte la Giurgiu, unde predă matematica la Liceul „Ioan Maiorescu”. Devine, în 1926, asistent la Catedra de geometrie analitică a Universităţii din Bucureşti şi „face naveta” până în anul următor, când se stabileşte la Bucureşti, unde predă ore de matematică la Liceul „Spiru Haret”, ulterior la „Dimitrie Cantemir”. În 1929 renunţă la orele de la liceu, consacrându-se integral carierei universitare: avea să devină conferenţiar în 1932, iar în 1941 profesor. Dăruit cu statornicie vocaţiei sale de matematician, <span class="CharOverride-1">B.</span> nu se leapădă de chemarea de poet, nu abandonează interesul pentru chestiunile literare şi culturale, frecventează mediile scriitoriceşti, scrie versuri, dar şi articole de atitudine despre poezie, eseuri pe teme de estetică literară (<span class="CharOverride-3">Poezia leneşă</span>, <span class="CharOverride-3">„Evoluţia poeziei lirice” după E. Lovinescu</span>, <span class="CharOverride-3">Poetica domnului Arghezi</span>, <span class="CharOverride-3">Salut în Novalis</span> ş.a.), cronici. Publică puţin, dar devine cu rapiditate un personaj marcant al vieţii literare. În intenţia de a scoate un volum de versuri cu titlul <span class="CharOverride-3">Ochian</span>, predă în 1926 manuscrisul la Casa Şcoalelor, însoţit de referate favorabile semnate de E. Lovinescu şi de Liviu Rebreanu, dar textul nu e tipărit. Pregnanţa, originalitatea, vigoarea ideatică şi intransigenţa intervenţiilor lui publicistice – de fapt, eseistice – fac vâlvă, stârnesc polemici. Memorabilă rămâne, de pildă, disputa stârnită de eseul privind poetica argheziană (<span class="CharOverride-3">Poetica domnului Arghezi</span>, „Ideea europeană”, 1927), mottoul fiind „Cu-ncruntare mă-ndoiesc de acest astru”, un vers din E.A. Poe în traducerea lui <span class="CharOverride-1">B.</span>. Este o diatribă care a deşteptat un val de proteste şi luări de poziţie în presa culturală a vremii. E de reţinut însă că acest episod belicos nu a ruinat ireversibil legăturile personale dintre cei doi mari poeţi, care, odată incidentul aplanat, s-au aflat în relaţii cordiale. Admirator entuziast al scrisului lui Mateiu I. Caragiale, <span class="CharOverride-1">B.</span> a fost – de pildă, prin eseul <span class="CharOverride-3">Răsăritul crailor </span>(1929) şi prin poemul <span class="CharOverride-3">Protocol al unui club Mateiŭ I. Caragiale</span> (1947), dar nu mai puţin prin „agitaţie” directă, în cercurile amicale – iniţiatorul unui adevărat „cult” vizându-l pe autorul <span class="CharOverride-3">Crailor de Curtea-Veche</span>, „oficiat” de o elită de cunoscători (<span lang="ar-SA">între care </span>Al. Rosetti). În decembrie 1929 (anul de apariţie indicat pe copertă e 1930) îi apare – la Editura Cultura Naţională, condusă de Al. Rosetti – volumul <span class="CharOverride-3">Joc secund. </span>Cartea este salutată ca un eveniment literar de primă importanţă, considerată o capodoperă, comentată elogios de cei mai importanţi cronicari literari şi de alţi cărturari prestigioşi. Autorul este astfel propulsat în vârful piramidei valorice a poeziei române, loc pe care avea să-l păstreze până în ziua de azi, cu o eclipsă în vremea dictaturii realismului socialist, depăşită în 1964, când operele îi sunt editate şi comentate din nou. După apariţia volumului <span class="CharOverride-3">Joc secund</span> însă, poetul <span class="CharOverride-1">B.</span> cumva cedează pasul în faţa matematicianului Dan Barbilian. Nu avea să mai publice vreun volum de poezie şi îşi reduce sensibil prezenţa în periodice. Numeroase versuri de circumstanţă, de uz privat, conservate prin colecţii, au fost scoase la iveală postum, în ediţiile critice. În vremea guvernării legionare, în toamna anului 1940, poetul a colaborat la gazete de extremă dreapta, publicând câteva poeme de oportunitate politică (într-unul din ele figurând, printre altele, elogierea conducătorului Legiunii şi a şefului regimului nazist din Germania) şi un portret – în proză – elogios al lui Zelea Codreanu; opțiunea lui politică, limitată la aceste manifestări, va fi fost probabil una de conjunctură, motivată şi de unele interese de carieră, în încercarea de a-şi asigura promovarea ca profesor titular la Universitate. Alt poem de circumstanţă avea să schiţeze autorul în 1948 (<span class="CharOverride-3">Bălcescu trăind</span>, publicat în 1956). În primii ani de după război, în 1946 şi 1947, <span class="CharOverride-1">B.</span> a animat un cenaclu denumit „Mateiu I. Caragiale”, încurajând şi sfătuind (mai) tineri literaţi precum Adrian Rogoz și Nina Cassian (căreia i-a adnotat volumul de versuri <span class="CharOverride-3">La scara 1/1</span>). Din 1947 şi până la începutul anilor ’50 lucrează la traducerea piesei shakespeariene <span class="CharOverride-3">Richard al III-lea</span>; versiunea sa va rămâne neterminată; apare fragmentar în „Viaţa românească”, în 1957, şi integral, în volum, în 1964. După 1948, timp de un deceniu, practic nu va mai avea activitate literară publică, fiind ostracizat de regimul politic din epocă, regim ostil din principiu poeziei „ermetice” pe care o cultivase <span class="CharOverride-1">B</span>. Pe de altă parte, poziţia şi cariera universitară a matematicianului Dan Barbilian, renumit prin contribuţiile sale ştiinţifice, nu vor fi afectate de rigorile impuse de regimul de după 1948: scurtul episod din 1940 avea să-i fie trecut cu vederea şi, deşi a fost la un moment dat în pericol, nu avea să fie lovit de epurările postbelice pe criterii politice. Îşi continuă activitatea didactică şi de cercetare ştiinţifică, publică lucrări de specialitate (studii, articole, cursuri, tratate etc.) până la sfârşitul vieţii. Moare, grav bolnav, la spitalul „Vasile Roaită”. Se spune că la moartea lui, din cauza unei furtuni teribile, o salcie din curtea casei din strada Carol Davila nr. 8 – unde familia Gerda şi Dan Barbilian locuiau din 1929 – s-a prăbuşit peste locul unde erau îngropați câinii poetului. La puţini ani după moartea poetului, odată cu „liberalizarea” relativă a controlului ideologic, gloria de mare poet a lui <span class="CharOverride-1">B. </span>a<span class="CharOverride-1"> </span>fost restaurată. În 1991 a fost ales, post-mortem, membru al Academiei Române. Figura marelui poet şi matematician i-a frapat ori i-a fascinat pe contemporani, astfel încât în jurul lui s-a ţesut un mit al personajului imprevizibil, incomod, excentric, frenetic, oricând capabil de reacţii bizare, neprevăzute, parcă deliberat în răspăr cu aşteptările din orizontul convenienţelor burgheze, adeseori provocator în gesticulaţia cotidiană, intransigent în chestiuni majore, tenace susţinător al unor puncte de vedere neconvenţionale. Nu lipsită de oarecare temei, întemeiată pe o privilegiere a anecdoticului pitoresc, sintetizând nu fără exagerare relieful mai puţin comun al unui comportament aparent extravagant, dar spontan, autentic, imaginea mitizată a poetului dă seama în fond de vivacitatea intelectuală şi sufletească, de energia vitală şi neastâmpărul creator care vor fi caracterizat un spirit în chip profund şi legitim răzvrătit faţă cu limitările mundane, în numele unor idealuri de plenitudine şi excelenţă. Imaginea pitorească a poetului s-a configurat pe seama unui om a cărui biografie – la nivelul datelor ei concrete, documentare – a fost mai degrabă una obişnuită, nu lipsită de întâmplări sau situaţii dramatice, dar fără încercări tragice ori întorsături uimitoare. Elementele realmente excepţionale, spectaculoase, memorabile ale biografiei sale constau în esenţă în chiar excelenţa inegalabilă a puterii lui de creaţie intelectuală şi artistică. &#9;<span class="Semnatura">N.Br.</span></p>
			<p class="Heuristica-BASE"><span class="CharOverride-1"><a id="_idTextAnchor000"></a>B.</span> este disputat de două domenii ale spiritului care rareori se conjugă: poezia şi matematica. Legătura între aceste două discipline care, pentru individul comun, se împacă tot atât de bine pe cât se împacă apa cu focul nu poate fi decât una singură, şi anume: poezia şi matematica sunt creaţii ale geniului tânăr. Autorul <span class="CharOverride-3">Jocului secund</span> a reuşit într-un mod surprinzător să fie un mare poet şi totodată un mare creator în sfera algebrei. Din mărturisirile lui reiese că a început să scrie versuri ca să-i dovedească scepticului prieten giurgiuvean, Tudor Vianu, că, dacă îşi pune ambiţia la încercare, poate să stăpânească şi regulile prozodiei, nu numai regulile geometriei. Dovada a fost făcută şi pariul câştigat. Este, desigur, o explicaţie care ne pare, azi, neconvingătoare, dar de acceptat pentru pitorescul şi nesublimitatea ei. Căci, într-o lume (lumea miticului Femios) în care orice debutant crede că prin el vorbeşte un zeu de sus, <span class="CharOverride-1">B.</span> vine cu băieţeasca lui justificare: n-a încercat custura poeziei decât dintr-un orgoliu juvenil. Nu este unica legendă care însoţeşte numele lui. Şi debutul lui public, evocat de E. Lovinescu este confirmat mai târziu de imprevizibilul, arţăgosul poet. Este chiar ziua în care un poet din generaţia anterioară, Al. Vlahuţă, e condus pe ultimul său drum în sunete de fanfară. În această coincidenţă E. Lovinescu vede un simbol: dispariţia unei generaţii şi, implicit, a unui stil poetic şi apariţia altei generaţii şi a unui alt stil, ca semn al energiei timpurilor noi. Publică cinci poeme, însoţindu-le cu o tabletă de prezentare: „«Sburătorul» – scrie el într-un stil avântat, neobişnuit la un critic în genere sceptic – îşi face o cinste deschizându-şi coloanele acestui nou poet, căruia i-am dat numele de Ion Barbu. Nimănui nu-i va scăpa viziunea genetică, lapidaritatea concepţiei şi a expresiei, sobrietatea relativă a acestui tânăr care ne evocă în versuri frumoase şi reci poezia forţelor naturii, a materiei inerte, a prefacerii universale şi a misterelor germinaţiei. Prin vigoarea geometrică şi noutatea concepţiei, cât şi prin stăpânirea formei pietroase, literatura română s-a îmbogăţit cu un nou talent tocmai în clipa în care îşi pierdea pe cel mai autorizat reprezentant al generaţiei trecute. Este eterna goană a torţei...” De fapt, tânărul student în matematică îşi luase singur numele de Ion Barbu cu un an înainte, în „Literatorul” lui Macedonski, când publică prima oară poemul <span class="CharOverride-3">Fiinţa</span>,<span class="CharOverride-3"> </span>reprodus, apoi, în ciclul din „Sburătorul”. Probabil că debutantul a jucat bine rolul veleitarului inocent, încât a putut sugera criticului un pseudonim pe care singur şi-l fixase (e numele bunicului, „maistru zidar şi mahalagiu bucureştean”) şi, mai ales, să-i dea credinţa că el, Lovinescu, a ales acest nume. <span lang="ar-SA">Î</span>n afară de orice discuţie este faptul că Lovinescu i-a dat cel dintâi binecuvântarea critică. E actul de naştere al unui poet de talent şi, cum se va dovedi nu peste mult timp, de mare talent. „Marele izolat” pe care îl aşteaptă criticul apare, deocamdată, sub masca unui tânăr geometru deloc sfios, cu idei limpezi, categorice despre poezie, nemulţumit în curând de aproape întreaga literatură română. Surprizele nu se opresc aici. După acest început remarcat, susţinut de cel mai mare critic al epocii, <span class="CharOverride-1">B. </span>nu dă semne de vrednicie literară. Scrie rar şi publică şi mai rar. La recomandarea profesorului Ţiţeica, „omul-maşină”, cum îi va zice el într-o scrisoare către Tudor Vianu, pleacă în Germania pentru a-<span lang="ar-SA">şi pregăti doctoratul. Ce urme</span>ază este o poveste fabuloasă, care merită a fi reconstituită din corespondenţa pe care matematicianul, stabilit la Göttingen, o poartă cu Tudor Vianu, doctorand în estetică şi filosofie la Tübingen, şi cu un al treilea prieten, Simon Bayer, rămas în ţară. Înainte de orice, lui nu-i stă gândul la poezie, dar nici la matematică. El vrea să îmbunătăţească rasa prusacă, nu să scrie versuri. Scrisorile arată un tânăr cu simţurile în explozie, în veşnică expediţie erotică. Are succese pe care nu le ţine numai pentru sine. Le împărtăşeşte, numaidecât, confidentului său loial şi cu mult mai potolit, Tudor Vianu. O feerie, un haz nebun, o imaginaţie în stare de ebuliţie, propozi&#173;ţii memorabile şi mici poeme circumstanţiale, iată ce se poate citi în aceste epistole inteligente, lăudăroase, mici capodopere ale genului. Împreună cu altele câte s-au păstrat formează o pagină esenţială a literaturii confesive româneşti. O proză fastuoasă, mateină, ce merită a fi citită pentru bucuria spiritului. Urmărind, în continuare, destinul acestui poet, se vede că, atunci când apare în public, provoacă invariabil spiritele contemporane. Contestă, de pildă, în 1928, pe Tudor Arghezi pentru că este prea clar epic şi nu se ridică la idei, acceptă stilul „intemporal şi ceresc, ca Ierusalimul ortodoxiei” al poeziei lui Lucian Blaga din <span class="CharOverride-3">Lauda somnului</span>, îl contestă și pe criticul care-l descoperise şi-l impusese, scepticul mântuit E. Lovinescu, apoi declară că E. Lovinescu este singurul european de la Dunăre şi<span lang="ar-SA"> că</span>, în genere, este singura lui raţiune de a scrie. Un om al contrastelor, s-a spus. Un om imprevizibil, incapabil să se resemneze în melancolie. E. Lovinescu l-a înţeles în acest fel şi l-a acceptat. <span class="CharOverride-1">B.</span> va fi răsplata lungii lui credinţe şi răbdări. Credinţa că, într-o zi, marele necunoscut, un nou Eminescu, o să-i deschidă uşa. În 1930 „marele grec” Al. Rosetti, prieten şi admirator incoruptibil, îi publică o carte de poeme, <span class="CharOverride-3">Joc secund</span>, nu mai groasă decât o lamă de bărbierit, spunea mai târziu, prin anii ’60, cu afectuoasă ironie, un discipol, tânărul Nichita Stănescu. <span class="CharOverride-3">Joc secund</span> a impus un stil şi a creat o şcoală. I s-a zis şcoala hermetică. Ecourile ei nu s-au stins nici azi. <span class="CharOverride-1">B.</span> a devenit un model poetic şi modelul a fost şi este încă disputat. Autorul părăseşte însă poezia pentru a se dedica, în totalitate, unei discipline mai pure, matematica. Matematicile îl fericesc, poezia îl declasează, scrie el, în 1947, unei tinere poete, pe atunci admiratoare: „Cea mai bună pagină ce-am scris este, cum ţi-am spus, <span class="CharOverride-3">Veghea lui Roderick Usher</span>. Nu din cauza perversităţilor de acolo, dar în vederea adevărului care izbuteşte totuşi să se exprime. Sunt o natură absolut plebeiană. Un Nibelung, robit să prefacă aurul împrumutat în coroane numai prin ştiinţa penibilă a degetelor sale. Pot ajunge la cunoaşterea mântuitoare nu pe calea poeziei, interzisă mie şi alor mei, dar pe calea rampantă a ştiinţei, pentru care mă simt în adevăr făcut. Crede-mă. Numai matematicile mă fericesc. Poezia mă declasează, tocmai prin surclasarea pe care o încerc. Toată această pălăvrăgeală, din cauza râului cu unde murmurătoare, pe care modernismul tău îl nesocoteşte”. Poate fi crezut sau nu. Oricum, n-a mai publicat decât versuri ocazionale. Între ele o odă dedicată ultimului Caragiale, <span class="CharOverride-3">Marele Mateiu</span>, singurul scriitor român pe care îl admiră fără rezerve. Paradoxalul <span class="CharOverride-1">B.</span> nu se dezminte. Din 1930 până la moarte Ion Barbu a cedat locul lui Dan Barbilian. Dar nici acesta nu-i mulţumit de sine. Într-o mărturisire făcută Gerdei Barbilian, devotata lui soţie, spune că matematicianul care putea deveni a fost ratat de nedemna poezie şi de interminabilele lui crailâcuri germano–române. Scrisorile şi notele în marginea articolelor de matematică reiau ideea acestui eşec. Pare, totuşi, un răsfăţ sau o toană de mare spirit care practică, mai în glumă, mai în serios, pedagogia îndoielii. În fapt, <span class="CharOverride-1">B.</span> este un personaj singular în tipologia spiritului românesc. Un geniu în răspăr, un geniu heladic, visător şi protestatar, iubitor de marafeturile sudului şi corupt de culorile lui leneşe, prăfoase, și de „zeii lui destrăbălați”, cum va scrie un alt personaj atipic din literatura română, Emil Cioran. Geometrul ajunge, cumva, să se împace cu amatorul de bairamuri şi cu admiratorul lui Tudor Vladimirescu şi al lui Iancu Jianu. Pandurul, zice <span class="CharOverride-1">B.</span> într-o epistolă, spânzură scurt, fără alte vicleşuguri. Aşa procedează şi el în versurile sale de o perfecţiune prozodică uimitoare. Taifasurile, hazurile, pitorescul, hagialâcul şi crailâcul „se căftănesc”<span class="CharOverride-3"> </span>toate îndată ce intră în zodia „geometriei înalte şi sfinte”. Formula din urmă <span lang="ar-SA">îi </span>aparţine lui Blaga. <span class="CharOverride-1">B.</span> o adoptă în articolul din 1929 despre <span class="CharOverride-3">Lauda somnului</span>, ca o posibilitate a poeziei de a spiritualiza vizualitatea. Modernitatea românească oferă o curioasă tipologie în sfera existenţială. Arghezi este un geniu gospodar, chivernisit, totul are la el un ritm, o închidere şi o deschidere într-o mitologie a seducţiei şi a ambiguităţii. G. Bacovia este un geniu astenic, un geniu al reducţiei şi al suspinului. Blaga, mai tânăr cu două luni decât Barbu, stăpâneşte peste spaţiile indeterminate ale brumelor şi ale tainei. Este un geniu al iscodirii şi al indeterminării, prelungeşte misterul şi incompletitudinea romantică într-o modernitate în care retorica este pusă în discuţie şi lirismul se purifică. Geniul caută modele păgâne şi se instalează, solemn, într-o tăcere compactă. Prin <span class="CharOverride-1">B. </span>tipologia poetică românească evadează spre sud, spre o Grecie imaginară în care geometrul trăieşte laolaltă, în spirit, cu beizadeaua. Geometrul este aproape ritualic nemulţumit de această beizadea nesătulă de plăcerile lumeşti. Beizadeaua se căieşte şi, după o vreme, o ia de la capăt. Personaj fabulos, un geniu al surprizei, un pandur care spânzură scurt acolo unde tradiţia noastră impune bocetul şi amânarea. Un mare poet care-şi leagă cu nouă până la nouăzeci şi nouă de noduri versul de o incoruptibilă frumuseţe dificilă.</p>
			<p class="Heuristica-BASE">Revenind la debutul lui <span class="CharOverride-1">B.</span> şi la versurile pe care mai târziu le-a renegat, se vede că lui E. Lovinescu i-au plăcut şi nu şi-a schimbat părerea nici mai târziu: „versuri de formă parnasiană, de factură largă, cu strofe ca arcuri puternice de granit, cu un vocabular dur, nou însă, cu ton grav de gong masiv […], o muzică împietrită […], un suflet frenetic” – scrie el în <span class="CharOverride-3">Istoria literaturii române contemporane</span> din 1937. G. Călinescu le găseşte, şi el, în 1941, „încă foarte frumoase în elevaţia lor, într-o tristeţă a marilor probleme, prin nostalgia recilor ţinuturi ale eternităţii şi printr-un inedit lirism astronomic”. Criticii mai noi merg, cu mici excepţii, în aceeaşi direcţie. Excepţiile nu privesc însă valoarea poemelor, ci fidelitatea lor faţă de poetica parnasianismului (Al. Piru, Ov.S. Crohmălniceanu). Ultimul remarcă elemente de expresionism („o violentă convulsie expresionistă de demonie stihială”) în unele versuri, iar cel dintâi crede că <span class="CharOverride-1">B.</span> ajunge chiar la „romantismul tiradei”. Poetul însuşi mărturiseşte undeva că Helada la care aderă spiritual şi afectiv nu este Helada „academică şi decorativă” a lui Hérédia sau Leconte de Lisle, ci Helada lui Nietzsche, adică „elanul cutreierând dinamic fiinţele şi ridicând extatic un cer platonician”. Altă dată vorbeşte de trei sau patru Grecii care s-ar topi în idealul său moral şi intelectual. Combinaţia parnasianism–nietzscheanism este neobişnuită într-o poezie care vrea să celebreze „Vitala Histerie” a materiei şi s-o împace cu „Înalta Cumpănă” care nu poate fi decât simbolul ordinii din univers. Tânărul <span class="CharOverride-1">B.</span> dovedeşte că această alianţă este posibilă în cadrele şi cu limbajul unei poezii de reflecţie, care, pornind de la parnasieni, trece prin teritoriul poetic Paul Valéry şi se intelectualizează, se purifică. Acesta vrea ca poemul să fie un „uragan înmărmurit”, poetul român vorbeşte şi el de „spasmul încremenit” al materiei şi de „frenetica viaţă” cioplită în „dur bazalt”, evitând, acum şi mai târziu, să folosească persoana întâi singular. Drept exemplu, poemul liminar din acest ciclu, <span class="CharOverride-3">Elan</span>, un cânt energic al „unduirii” universale şi al reintegrării în ritmurile cosmosului: „Sunt numai o verigă din marea îndoire,/ Fragilă, unitatea mi-e pieritoare; dar/ Un roi de existenţe din moartea mea răsar/ Şi-adevăratul nume ce port e: unduire.// Deci, arcuit sub timpuri, desfăşur lung ţesut/ De la plăpânda iarbă la fruntea gânditoare,/ Şi blondul şir de forme, urcând din soare-n soare,/ În largurile vieţii, revarsă un trecut. // Din călătoarea undă, din apele eterne,/ Îmi însuşesc vestmântul acelor care mor,/ Şi, înnoit şi ager, alerg – subtil fior – Prin săli orgolioase ori umede caverne…// Şi astfel, în Pământuri, croindu-mi vaste porţi/ Spre ritmuri necuprinse de minte, vreodată,/ Aduc Înaltei Cumpeni povara mea bogată/ De-atâtea existenţe şi tot atâtea morţi”. Aici n-ar fi vocea celui care vrea să cuprindă lumea materiei şi să laude elanul creator, ci mai degrabă vocea impersonală pe care o anunţase deja Stéphane Mallarmé. <span class="CharOverride-1">B.</span>, atât de zgomotos subiectiv în viaţa de toate zilele, refuză să se confeseze în poezie. Va respinge, în curând, „poezia leneşă” (poezia sentimentală) şi, odată cu ea, mitologia subiectivităţii, optând pentru lirismul „modului interior”, purificat de pasiunile nedemne. Deocamdată face o poezie care s-ar putea numi obiectivă, exterioară, dacă sub aceste învelişuri de granit, nu s-ar simţi lava incandescentă care se agită, „surda clocotire”, „şerpuitoarea formă veşnic vie”, „orgia de ritmuri vii”, „nunţile subterane” ale materiei. O poezie perfect articulată, lizibilă, discursivă, cu o temă determinată. <span class="CharOverride-3">Lava</span> evocă momentul prim al creaţiei divine, atunci când cuvântul plutea deasupra apelor: „Te-înăbuşai în pâcla încinsei atmosfere/ O! tu, noian de lavă ce-aveai să fii pământul:/ Făptura nu sunase din trâmbiţi de cratere,/ Nu fulgerase încă, în noaptea ta, cuvântul… // Ce surdă clocotire, ce-înceată aşteptare/ Sub aburii roşiatici, sub aburii de fier,/ Când, înspre noi tărâmuri vroiai o revărsare,/ Când, oprimat de umbră, tu presimţeai un cer!”. <span class="CharOverride-3">Copacul</span>, o alegorie în care Tudor Vianu descoperă un substrat moral „din sfera de experienţă a dionisianismului”, sugerează voinţa de ascensiune celestă, năzuinţa formelor de a se desprinde de constrângerile realului şi, la urmă, eşecul acestei aspiraţii: „Hipnotizat de-adânca şi limpedea lumină/ A bolţilor destinse deasupra lui, ar vrea/ Să sfarăme zenitul şi-nnebunit să bea,/ Prin mii de crengi crispate, licoarea opalină.// Nici vălurile nopţii, nici umeda perdea/ De nouri nu-i goneşte imaginea senină:/ De-un strălucit albastru viziunea lui e plină/ Oricât de multe neguri în juru-i vor cădea…// Dar, când augusta toamnă din nou îl înfăşoară/ În tonuri de crepuscul, când toamna prinde iară,/ Sub casca lui de frunze, un rod îmbelşugat,// Atunci, intrând în simpla, obşteasca armonie,/ Cu tot ce-l limitează şi-l leagă, împăcat,/ În toamna lui, copacul se-nclină către glie”. Tânărul poet nu pune limite temporale sau spaţiale fanteziei sale. În <span class="CharOverride-3">Banchizele</span> împinge miturile geologice spre „verzile şi stătătoarele pustietăţi lichide” ale Nordului şi spre „somnorosul noian originar”, în <span class="CharOverride-3">Pentru Marile Eleusinii</span> coboară poemul spre Sud, în Grecia eternă, acolo unde toamnele sunt somptuoase, auguste, şi indivizii se iniţiază în marile mistere. <span class="CharOverride-1">B.</span> este de pe acum – şi va rămâne şi mai târziu – interesat de mitologia Heladei şi de experienţele ei iniţiatice. Aici citează „Drumul Sacru”, „Marea Noapte”, „Nunţile Subterane”, „plânsetul Fecioarei” şi „câmpurile leteene”, în <span class="CharOverride-3">Panteism</span>, poem inspirat, de o remarcabilă coeziune, este invocată „calda, im&#173;&#173;pudica Cybelă” şi e sugerată, din nou, tema nietzscheană a eternei reîntoarceri în ritmurile vieţii universale. Este un cânt amplu, maiestuos, în care se vede, mai bine poate decât în oricare altul, priceperea retorică a tânărului poet care vrea să „îngheţe” în versuri perfecte clocotul marilor germinaţii ale materiei: „Vom merge spre fierbintea, frenetica viaţă,/ Spre sânul ei puternic cioplit în dur bazalt,/ Uitat să fie visul şi zborul lui înalt,/ Uitată plăsmuirea cu aripe de ceaţă!// Vom coborî spre calda, impudica Cybelă,/ Pe care flori de fildeş ori umed putregai/ Îşi înfrăţesc de-a valma teluricul lor trai/ Şi-i vom cuprinde coapsa fecundă de femelă.// Smulgându-ne din cercul puterilor latente,/ Vieţii universale, adânci, ne vom reda;/ Iar nervii noştri, hidră cu mii de guri, vor bea/ Interioara-i mare de flăcări violente.// Şi peste tot, în trupuri, în roci fierbinţi – orgie/ De ritmuri vii, de lavă, de freamăt infinit,/ Cutremurând vertebre de silex ori granit,/ Va hohoti, imensa, Vitala Histerie”. Poemele folosesc noţiuni curente ridicate, după moda poeziei de concepţie, la valoarea de simbol şi scrise cu majusculă: „Marea Noapte”, „Înalta Cumpănă”, „Vitala Histerie” sau, în alte versuri, „slăvita Soră” şi „Acordul-Pur”, „Orgia” şi „Umbra”, „Viaţa” şi<span class="CharOverride-3"> </span>„Numărul”, „Verbul”; un imn este dedicat „Gândirii”, altul harurilor „Celei Râvnite. Unele simboluri sunt uşor de descifrat, altele („Acordul-Pur”, de pildă) lasă să se înţeleagă mai multe lucruri. O tehnică folosită intens în faza <span class="CharOverride-3">Jocului secund</span>. Deocamdată, se lasă „năpădit” – cum singur spune – „de-a umbrei şi culorii bogată-amalgamare” (<span class="CharOverride-3">Pitagora</span>). Amal&#173;gamarea este, într-adevăr, fecundă în poemul care prinde semne venite din toate domeniile (de la matematică la filosofie şi arheologie) şi din toate spaţiile de cultură. Un poem este dedicat, programatic, lui Nietzsche – filosoful, „făuritorul de sensuri” – şi invocă, în acest cânt general al creaţiei universale şi al civilizaţiilor vechi, „negurosul dedal” şi „abisul numenal”; altul i se dedică lui Pitagora, geniul matematic. E o „marină” răsfrântă în oglinzile reci ale gândirii şi în care sunt strecurate subtil câteva simboluri abstracte, cum ar fi acela de „Număr”. Poemul este memorabil nu numai prin frumuseţea lui formală, dar şi prin faptul că lămureşte, într-o oarecare măsură, dubla chemare sau dubla ispită a spiritului barbian. În limbajul lui mitologic e vorba de „Duhul Spartei” care „încruntă strâmta zare” şi, nenumit, celălalt duh al Greciei, cel dionisiac, exploziv, orgiastic. Dacă se acceptă analogia, atunci poemele tânărului <span class="CharOverride-1">B.</span> reprezintă combinaţia dintre aceste două spirite: „În calmul multor zile de drumuri lungi pe mare/ Spre sânul adâncimii fluide, am privit,/ Iar ochiul meu lăuntrinc e încă năpădit/ De-a umbrei şi culorii bogată-amalgamare:// Când repezi, când sticloase şi umede şi rare,/ În orbul mării limpezi, – tezaur negrăit, – / Răsfrângeri fără număr, pe rând, au oglindit/ Multipla aparenţă şi veşnica schimbare.// Dar mai apoi, Crotona, cu zidul dorian,/ M-au despărţit de-a pururi de glaucul noian…/ O, Iön!… Duhul Spartei încruntă strâmta zare;// Şi, sus, prin golul nopţii, mai trist şi mai sever,/ Cetatea siderală în stricta-i descărnare/Îmi dezveleşte-n Număr vertebra ei de fier…” De conchis că „Duhul Spartei” veghează atent orgiile lui Dionysos, aici şi în celelalte poeme. Un paradox pe care poetul îl cultivă cu inteligenţă şi cu un talent atât de inventiv, încât spulberă, în fapt, staticul, decorativul poeziei parnasiene.</p>
			<p class="Heuristica-BASE">Tudor Vianu a compartimentat poezia lui <span class="CharOverride-1">B.</span> în trei cicluri tematice şi stilistice: ciclul poeziei parnasiene, ciclul baladic şi oriental (<span class="CharOverride-3">După melci</span>,<span class="CharOverride-3"> Selim</span>,<span class="CharOverride-3"> Nastratin Hogea la Isarlâk</span>, <span class="CharOverride-3">Domnişoara Hus</span>, <span class="CharOverride-3">Riga Crypto şi lapona Enigel</span>) şi ciclul ermetic (<span class="CharOverride-3">Joc secund</span>). Unele poeme (<span class="CharOverride-3">După melci</span>, de exemplu) nu au fost cuprinse în volumul din 1930. Justificarea e discutabilă: nu mai corespund exigenţelor poeziei pure sau, mai exact, nu sunt purificate de intruziile anecdoticii, sentimentalităţii, epicului etc. <span class="CharOverride-3">După melci</span> este publicat în „Viaţa românească” (mai, 1921) şi în volum spre sfârşitul aceluiaşi an, volum retras de autor din librării. Poemul, splendid în felul său, are un fond epic (un scenariu) şi comentatorii i-au depistat mai multe surse, chiar şi în literaturile străine. Dar în esenţă este vorba de un ingenios descântec, inventat sau prelucrat de un poet cu un extraordinar simţ al limbii. El ştie să pună în versuri scurte, rapide, colorate, ingeniozităţile şi vrăjile unui copil care, tulburând, prin exerciţiul magic, ritmurile şi secretele naturii, produce o tragedie. Tudor Vianu fixează poemul în aceeaşi linie cu <span class="CharOverride-3">Mioriţa</span>, <span class="CharOverride-3">Lunca din Mirceşti</span>, <span class="CharOverride-3">Călin (file din poveste)</span>, <span class="CharOverride-3">Nunta Zamfirei</span> şi crede că reprezintă un „dionisianism mai însumat”. Legătura cu aceste poeme (fondul comun ar fi cultul naturii) este discutabilă. Nici cealaltă referinţă (dionisianismul interior) nu este mai sigură. E mai aproape de adevăr faptul că <span class="CharOverride-3">După melci</span> narează cu umor şi delicateţe o mică poveste tragică unde e vorba de un melc nătâng care, crezând în descântecul unui copil năzdrăvan, iese din somnul lui hibernal mai devreme decât trebuie şi îngheaţă. Ritmurile poemului sunt adecvate acestui exerciţiu de vrăjitorie infantilă, iar fantezia care înconjură mica dramă obscură este extraordinară: „Era, tot, o scorojită/ Limbă vânătă, sucită./ O nuia, ca un hengher/ Îl ţinea în zgărzi de ger!/ Zale reci,/ Aspre benţi ce se-ntretaie,/ Sus, pe vreascurile seci,/ Îl prindeau:/ O frunză moartă, cu păstaie./ Şi pe trupul lui zgârcit,/ M-am plecat/ Şi l-am bocit:// «Melc, melc, ce-ai făcut/ Din somn cum te-ai desfăcut?/Ai crezut în vorba mea/ Prefăcută… Ea glumea!/ Ai crezut că plouă soare,/ C-a dat iarbă pe răzoare,/ Că alunul e un cântec…/ Astea-s vorbe şi descântec!/ Trebuia<span lang="ar-SA"> să dormi, ca ieri,/ Surd la cânt şi îmbieri,/ Să tragi alt oblon de var/ Între trup şi ce-i afar’…/ Vezi?/ Ieşişi la un descântec:/ Iarna ţi-a muşcat din pântec…/Ai pornit spre lunci şi crâng,/ Dar pornişi cu cornul stâng,/ Melc nătâng,/ Melc nătâng!»</span>”. Poemele din ciclul <span class="CharOverride-3">Isarlâk</span>, publicate în „Viaţa românească” şi în „Contimporanul” în perioada 1922–1924, valorifică un filon mai vechi al literaturii noastre, şi anume filonul balcanic. Autorul mărturiseşte singur această opţiune într-o scrisoare trimisă din Germania lui George Topîrceanu. Acesta reproşase poemelor <span class="CharOverride-3">Selim</span> şi <span class="CharOverride-3">Nastratin Hogea la Isarlâk</span> o anumită notă de obscuritate. <span class="CharOverride-1">B.</span> se apără zicând că, iritat de poezia sămănătoristă şi ostil influenţelor străine, îşi alege ca patron indigen pe Anton Pann. Dă chiar şi cheia poemului <span class="CharOverride-3">Nastratin</span>…: „apoteoza şi satira unei singurătăţi exasperante”. Ce se vede mai întâi este mitologia unei lumi („alba Isarlâk”), culorile, liniştile ei unsuroase, apele ruginite şi, plutind pe ele, caicul unui argonaut tragic, legendarul Hagi, prezentat într-un desen caricatural: „Un turc smolit de foame şi chin, cu faţa cârnă,/ Cu mâinele şi gura aduse la genunchi// […] <span class="CharOverride-3">Sfânt trup şi hrană sieşi, Hagì rupea din el</span>”. În simbolul din ultimul vers Tudor Vianu citeşte „viziunea Orientului tragic şi ascetic […], fantasma sângerândă a conştiinţei umane care găseşte în propria ei sfâşiere alimentul său moral”. Este o traducere corectă a simbolului, dar trebuie văzută aici şi partea de haz şi, cum zicea chiar poetul, de sarcasm. Mulţimii care în „încolăcite ceasuri” aşteaptă nerăbdătoare la Isarlâk pe marele înţelept, i se arată făptura tragică a unui slăbănog sucit şi răsucit, cu dinţii înfipţi în propria-i pulpă („<span class="CharOverride-3">Sfânt trup şi hrană sieşi</span>…”). Acest desen ar putea fi interpretat ca o sugestie, înainte de orice, a decăderii mitului, o coborâre voită a legendei în zona râsu-plânsului. Iscusitul bărbat, simbol al filosofiei morale a Orientului, „uşuratul Hagi, mereu soitoriu”, apare la Isarlâk doar ca o umbră tragică şi derizorie a reputaţiei sale, a lui sau şi a lumii pe care el o reprezintă în mit (Orientul, bălţata ţară turcită). Potrivit tehnicii barbiene, încă de pe acum revelată, simbolurile rămân însă în spaţiul rodnic al indeterminărilor. Nefericitul Hagi care rătăceşte pe marea turcească într-un caic prăpădit, hrănindu-se cu propriul trup, e imaginea tragică a unei lumi îmbătrânite în slava ei stătătoare. Ea îşi este suficientă sieşi, trăieşte din propria legendă, se autodevoră într-un crepuscul (istoric şi moral) fastuos şi, totodată, derizoriu. Este, apoi, sugestia destinului nefericit al înţeleptului care eşuează în lumea crepusculară formată, spiritualiceşte, chiar de el. În fine, nu scapă la lectură – şi aceasta este latura esenţială a poemului – frumuseţea plastică a versurilor, ritmurile lor domoale, somnoroase, agitate din când în când de o imagine mai agresivă: „Ţara veghea turcită. Pierea o dup-amiază,/ Schimbată-n apa multă a ierbii ce-nviază/ Când, greu şi drept, pe sceptrul de pai mărunt la fir,/ Gândacul serii urcă ghiocul de porfir./ Cer plin de rodul toamnei, îmi fluturà – tartane,/ Tot vioriul umed al prunelor gâltane:/ Grădină îmi sta cerul; iar munţii, parmalâk.// Un drum băteam, aproape de alba Isarlâk,/ Cu ziduri forfecate, sucite minarete/ Şi slujitori cu ochii rotunzi ca de erete/ Şi, azmuţit câmpiei, un fluviu leşios”. <span class="CharOverride-1">B.</span> a lăsat deoparte, în volumul din 1930, micul şi frumosul poem <span class="CharOverride-3">Selim</span>, pe care îl apărase energic în schimbul epistolar cu George Topîrceanu. Din raţiuni estetice, probabil. <span class="CharOverride-3">Selim</span> nu-i, totuşi, de lepădat. Se regăsesc aici plăcerea estetului de a cultiva insolitul, cuvântul rar şi pestriţ, portretul expresiv prin pitorescul lui stătut şi rânced: „Cu ţâţe tăvălite-n funinginea din slavă/ Tot mai aproape norii, ei mă-nţărcau întâi;/ La somn plângeam să-mi şteargă priveliştea hârlavă/ Şi piroteam pe prispă cu pragul căpătâi.// Dar feţe mai lăţoase, mai cornorate – turmă,/ Năşteau, sub ţarc de gene şi se prindeau în şir,/ La hora dezmăţată a spaimei ce se curmă,/ Târziu, când mâini de lună presară tibişir”. În fine, din această panoplie orientală şi baladescă face parte şi poemul <span class="CharOverride-3">Domnişoara Hus</span>, dedicat Penei Corcoduşa, personaj din <span class="CharOverride-3">Craii de Curtea-Veche </span>de Mateiu I. Caragiale. Poemul este împărţit, gospodăreşte, în şase părţi, denumite în cel mai autentic stil barbian: <span class="CharOverride-3">ceas de ceară</span>, <span class="CharOverride-3">vaduri şi alaiuri</span>, <span class="CharOverride-3">aur netemporal</span> etc. Începe printr-o descripţie – autorul este, în această fază, şi un poet descriptiv; îi place să execute tablouri, pune culori brutale pe pânză, caută termenii rari, deseori scoşi din fondul pasiv al limbii, de pildă turcisme; face apoi, cu vădită plăcere, portrete în tonuri stridente – într-o versificaţie flexibilă, ruptă, cu multe paranteze şi cu o terminologie specifică („Carnaksí”, „Maşalá”, „acanà”). Domnişoara Hus este o vedetă de altădată căzută în mizerie şi nebunie. Pentru ea s-au bătut şi s-au ucis cinci feciori pricopsiţi, câteva beizadele şi alţi ibovnici iluştri. Acum, făptură mizerabilă, vieţuieşte lângă gropi, printre urzici şi zoaie, sub un cer vânăt. Nu i-au mai rămas decât descântecul şi blestemul, pline, amândouă, de formule ingenioase venite din zona folclorului dunărean, în parte (dacă nu în întregime) inventate de <span class="CharOverride-1">B.</span>: „Buhuhù la luna şuie,/ Pe gutuie să mi-l suie/ Ori de-o fi pe rodie:/ Buhuhù la Zodie;// Uhù, Scorpiei surate,/ Să-l întoarcă dandarate,/ Să nu-i rupă vrun picior/ Câine ori Segetător?// – Ai văzut? Muri o stea./ – Ca o smieură mustea;// Stea turtită, în hăuri suptă,/ Adu-mi-l pe-o coadă ruptă,/ Ruptă şi de lingură,/ Să colinde singură/ Toate vămile pustii/ Unde fierb, la pirostrii,// În ceaun cu apă vie,/ Nărăviţii la curvie;// În zemi acre şi amare,/ Câţi au râs de fată mare;// În grăsime şi colastră,/ Câţi smintiră vreo nevastă.// Buhuhù, uhù, de zor/ Şi-înc-o dată, prin mosor,/ Doar i-o da mai mult îndemn/ Coadei lingurii de lemn/ (Lemn de leac)/ Doar l-o întoarce berbeleac,/ Doar l-o duce vălătuc/ Pe ibovnicul uituc!”. Atmosfera este mateină, mai pu<span lang="ar-SA">ţin fastul acelei lumi decăzute</span> pe care o prezintă <span class="CharOverride-3">Craii de Curtea-Veche</span>. Cu poemul <span class="CharOverride-3">Isarlâk </span>se revine în spaţiul cunoscut, „târg temut, hilar/ <span lang="ar-SA">şi balcan-peninsular”, cu şesurile veştede şi liniştile lui tencuite. O lume înrămată „într-o slavă stătătoare”, situată „la mijloc de Rău şi Bun”. Este una dintre </span>multele ţări imaginare ale lui <span class="CharOverride-1">B.</span>. În poemele de început sugerează o ţară cosmică, indeterminată, germinativă, agitată de „Vitala Histerie” şi prinsă în chingile unei lave pietrificate. I se substituie mitologia greacă, o ţară a iniţierii în mistere, o ţară imaginară reconstituită prin cultura ei veche. Valoarea unei culturi umaniste este determinată de „aptitudinea pe care o are în a-şi făuri o imagine pregnantă a Greciei antice” – e de părere poetul. Tot el crede că această Grecie mitică a dispărut din istorie pentru că n-a acceptat iraţionalul. În balada <span class="CharOverride-3">Riga Crypto şi lapona Enigel</span> imprevizibilul <span class="CharOverride-1">B.</span> urcă, pe urmele lui Eminescu, spre lumea lui Odin şi a gheţurilor feerice. Aici e vorba de iubirea imposibilă între lapona Enigel, păstoriţă de reni, şi Crypto – „regele-ciupearcă”. Două regnuri şi două simboluri radical diferite. Mica laponă Enigel este o fiinţă vie, solară, craiul Crypto, „inimă ascunsă”, e o făptură a umbrei. „Regele-ciupearcă” se îndrăgosteşte, imprudent, de dreapta laponă şi-i cere să-l însoţească în lumea lui, fără să-şi dea seama de fatalitatea limitelor dintre cele două principii (naturi). Este chemarea unui Hyperion din lumea întunericului către o Cătălina care nu poate trăi decât sub zodia luminii solare. Judecata ei este dreaptă şi refuzul e duios: „– Rigă Crypto, rigă Crypto,/ Ca o lamă de blestem/ Vorba-n inimă-ai înfipt-o!/ Eu de umbră mult mă tem,// Că dacă-n iarnă sunt făcută/ Şi ursul alb mi-e vărul drept,/ Din umbra deasă, desfăcută,/ Mă-nchin la soarele-înţelept.// La lămpi de gheaţă, sub<span lang="ar-SA"> zăpezi,/ Tot polul meu un vis visează./ Greu taler scump cu margini verzi,/ De aur, visu-i cercetează.// Mă-nchin la soarele-înţelept/ Că sufletu-i fântână-</span>n piept/ Şi roata albă mi-e stăpână/ Ce zace-în sufletul-fântână.// La soare, roata se măreşte;/ La umbră, numai carnea creşte/ <span lang="ar-SA">Şi somn e carnea, se desumflă,/ – Dar vânt şi umbră iar o umflă</span>…” Unii comentatori cred că e vorba aici de un cântec bătrânesc de nuntă, transpus în lumea vegetală. Există, într-adevăr, în poem un menestrel trist, „mai aburit”, care cântă „la spartul nunţii” povestea imposibilei iubiri. Dar acesta-i cadrul formal al baladei, parabola<span class="CharOverride-3"> </span>ei. Înţelesul este mai profund şi câţiva interpreţi văd aici o transcriere a mitului eminescian din <span class="CharOverride-3">Luceafărul </span>(chiar autorul pomeneşte, într-un rând, de „mitul feminin”<span class="CharOverride-3"> </span>al<span class="CharOverride-3"> Luceafărului</span>). Ipoteza este totuşi mai greu de dovedit până la capăt, căci el iese mereu din model şi împinge simbolurile poemului în altă direcţie. Iată, în final, un imn întors al soarelui care ucide umbra şi taina, periclitând viaţa nebunului rigă Crypto: „Dar soarele, aprins inel,/ Se oglindì adânc în el;/ De zece ori, fără sfială,/ Se oglindì în pielea-i cheală;// Şi sucul dulce înăcreşte!/ Ascunsa-i inimă plesneşte,/ Spre zece vii peceţi de semn,/ Venin şi roşu untdelemn/ Mustesc din funduri de blestem;// Că-i greu mult soare să îndure/ Ciupearcă crudă de pădure,/ Că sufletul nu e fântână/ Decât la om, fiară bătrână,/ Iar la făptură mai firavă/ Pahar e gândul, cu otravă”.</p>
			<p class="Heuristica-BASE">Al treilea cerc al poeziei lui <span class="CharOverride-1">B.</span> este acela al poeziei pure din <span class="CharOverride-3">Joc secund</span>. El este precedat de un număr de articole prin care autorul respinge, în termeni duri, poezia care nu are acces la idee – „gen hibrid, roman analitic în versuri, unde, sub pretextul de confidenţă, sinceritate, disociaţie, naivitate poţi ridica orice proză la măsura de aur a lirei” – şi îşi exprimă opţiunea fermă pentru o poezie ca expresie a „incandescenţei modului interior”, poezie de „restrânse perfecţiuni poliedrale”, în fine, o poezie care se apropie de frumuseţea canonică a geometriei şi de extazul mistic al spiritului pur: „Versul căruia ne închinăm se dovedeşte a fi o dificilă libertate: lumea purificată până a nu mai oglindi decât figura spiritului nostru. Act pur de narcisism”. Contestă, din această perspectivă, „poezia leneşă” („poezia sinceră, inapta insistenţă de a scrie versuri cum vorbeşti, banalul reabilitat, corcit cu sensibilitatea […], poezia în cădere silogistică, deşălătoare ca un tobogan”), poezia de pastişă folclorică, poezia care nu se ridică la „modul intelectual al Lirei”. Adică mai toată poezia românească modernă, începând cu Arghezi, denunţat ca „un poet fără mesagiu, respins de idee”. Cât despre reacţia aceasta faţă de stilul celui mai important, totuşi, poet al momentului (care se va dovedi ulterior și cel mai mare poet român al secolului al XX-lea), mulţi cred că e vorba despre o atitudine subiectivă, determinată de un incident biografic. În mod sigur este mai mult decât atât. <span class="CharOverride-1">B.</span> apără, în fond, opţiunea lui, radicală, pentru o poezie din care vrea să elimine formele facile de seducţie, începând cu poezia confesivă şi încheind cu poezia „în cădere silogistică” (poezia de reflecţie, poezia „de concepţie”, pe care el însuşi o practicase în primele versuri). Modelul lui este, acum, Stéphane Mallarmé şi, în parte, Paul Valéry. Admiră pe Jean Moréas pentru că stanţele lui se apropie de frumuseţea canonică a unei teoreme. Voind să purifice integral poemul, foloseşte, totuşi, câteva forme tradiţionale de seducţie. Muzicalitatea versului, de pildă, precizia prozodică sau ceea ce critica mai veche numea frumuseţea formală, rod al poeziei de atelier. <span class="CharOverride-1">B.</span> este, indiscutabil, un poet de atelier şi, în această privinţă (dar şi în altele), se apropie de Arghezi, un poet, şi acesta, dificil. Deosebirea este că <span class="CharOverride-1">B.</span> cultivă deliberat dificultatea, „închide” versul şi aduce în poem un număr de simboluri care nu sunt accesibile decât iniţiaţilor. Dar şi ei au dificultăţi să găsească cheile poemului barbian, încercuit cu nouă lanţuri de mistere. G. Călinescu crede că este vorba, uneori, în <span class="CharOverride-3">Joc secund</span>, de un „ermetism filologic”, adică de o pură combinaţie a cuvintelor, de o gramatică silită a versului în aşa chip încât produce perplexitate. În aceste condiţii, cititorul de poezie nu trebuie să caute înţelesul versurilor dificile, trebuie să se mulţumească doar cu muzica lor exterioară. Un argument poate fi cunoscuta strofă din <span class="CharOverride-3">In memoriam</span>: „cir-li-lai, cir-li-lai”. Poetul s-a apărat, într-o anumită împrejurare, zicând că ermetismul lui nu este lingvistic, ci canonic. Argumentul este, din nou, Moréas: „Dacă nu poate fi vorba de dificultăţile ridicate de date mitologice – pe care le pot rezolva dicţionarele –, nici de cele provocate de concentrarea extremă a strofelor, din care orice tranziţie este izgonită, atunci nu poate fi vorba decât de un singur ermetism: acel copleşitor curent de gânduri şi de emoţii orfice: acompaniamentul grav şi subteran al unora dintre stanţe parcă”. Poate fi luată, totuşi, în calcul şi ipoteza ermetismului filologic în unele cazuri, mai ales că poetul are predilecţie pentru jocul verbal, dovadă bogata lui producţie de versuri ocazionale unde combinaţia aleatorie intră în ecuaţia genului. Ermetismul este însă la el, înainte de orice, o dimensiune a poeziei profunde şi un stil de a traduce inefabilele lumii. Un mod fundamental, nu de a prinde lumea într-o metaforă, cum cerea Victor Hugo, ci de a sugera arhitectura secretă a lumii într-o imagine purificată a spiritului. Poezia poate sugera creaţia Marelui Arhitect prin simboluri, care, la rândul lor, trebuie să aibă un anumit grad de dificultate pentru a nu-şi trăda integral misterul, o dificultate programată care ar putea ameninţa, prin proliferarea interpretărilor, fondul pur al poemului. Este un dubiu valabil. Cei mai mulţi interpreţi evită însă să se angajeze în descifrarea tuturor cheilor din versurile ermetice din <span class="CharOverride-3">Joc secund</span>, preferând privirea de sus, depistarea simbolurilor esenţiale. Se vorbeşte, în acest caz, de „o fenomenalitate pur interioară”, de un ermetism „dictat de o mecanică spirituală evidentă”, de „o interceptare a absolutului prin relativ, a idealului prin senzorial”, de un „ermetism sintactic” (Pompiliu Constantinescu) sau, în altă variantă, de „un pitagoreism poetic, sublimarea obiectului până îngăduie obiectul […], corespondenţe oculte între simboluri”, de orfism sau de un nou romantism „nu de ordin moral, ci de domeniul problemei cunoaşterii” (G. Călinescu). Toate sunt chestiuni adevărate, dar nu justifică substanţa propriu-zisă a poemului şi sensurile unui lirism concentrat într-un număr de simboluri care se deschid şi se închid după o regulă greu de ghicit. Dificultatea vine din mai multe direcţii. Mai întâi, este una calculată. Autorul pune programatic piedici în calea lizibilităţii, nu se oferă uşor lecturii şi nu vrea să-şi dezvăluie integral mesajul pentru a nu periclita soarta simbolurilor. Misterul este totdeauna mai rodnic în poezie decât claritatea. Procesul nu se opreşte aici. <span class="CharOverride-1">B. </span>aduce în poem noţiuni din sfera matematicii („clăile de fire stângi”) sau din domeniul geografic, istoric, mitologic, într-o ambiguitate voită. Sunt, apoi, legăturile gramaticale speciale în vers, nuanţele, parantezele la nuanţe, în fine, pentru a obţine muzicalitatea versului (o calitate tradiţională la care nu renunţă niciodată), el suceşte şi răsuceşte limbajul cum vrea. Cu adevărat, poezia a devenit, aşa cum cerea Valéry, o limbă specială în interiorul limbii comune. <span class="CharOverride-1">B.</span> o creează şi o stăpâneşte în chip magistral. Este, şi din acest punct de vedere, un mare creator, un geniu verbal, comparabil în epocă doar cu adversarul său, Arghezi, un poet pe care, probabil, îl admira în străfundul spiritului său, în ciuda polemicii pe care a provocat-o. </p>
			<p class="Heuristica-BASE">Poemul liminar din <span class="CharOverride-3">Joc secund</span> sugerează tocmai această poetică dificilă bazată pe dubla conceptualizare a imagini. E testamentul său liric, în care nu mai e vorba de răzbunarea ramurii obscure şi nici de o carte a materiei germinative, cum e la Arghezi, ci de o variantă a C<span lang="ar-SA">ărţii mallarmeene: o carte a ideilor purificate în lanţ, o carte a eliberării spiritului de legăturile lui, împovărătoare, cu lumea impură a realului („cirezile agreste”). Poezia devine, astfel, un </span>„joc secund” al spiritului cuprins de extazul mistic al ideii, „o calmă creastă” mântuită în azur (în spirit), spaţiul predilect al purităţii: „Din ceas, dedus adâncul acestei calme creste,/ Intrată prin oglindă în mântuit azur,/ Tăind pe înecarea cirezilor agreste,/ În grupurile apei, un joc secund, mai pur.// Nadir latent! Poetul ridică însumarea/ De harfe resfirate ce-în zbor invers le pierzi/ <span lang="ar-SA">Şi cântec istoveşte: ascuns, cum numai marea,/ Meduzele când plimbă sub clopotele verzi”. „Mântuirea” trece prin oglindă, după care imaginea se mai purifică o dată răsfrângându-se în oglinda apei („grupurile apei”, sintagmă care aminteşte de Dimitrie Bolintineanu: „tărâmele lichide”). </span><span class="CharOverride-3">Grup</span>, care a stârnit imaginaţia matematicienilor, e tot un poem programatic, o artă poetică în continuarea celei dintâi. În limbajul lui Arthur Rimbaud, se poate spune că poetul vrea să inspecteze nevăzutul, simbolicul, inefabilul, dar nu în zona realului, ci în aceea a absolutului, sub veghea unei divinităţi abstracte („ochi în virgin triunghi tăiat spre lume”). Poezia este, în sensul sugerat, o desprindere de temniţa realului, o sublimare şi o cuprindere a necuprinsului: „E temniţa în ars, nedemn pământ./ De ziuă, fânul razelor <span lang="ar-SA">înşală;/ Dar capetele noastre, dacă sunt,/ Ovaluri stau, de var, ca o greşală.//Atâtea clăile de fire stângi!/ Găsi-vor gest închis, să le rezume,/ Să nege, dreaptă, linia ce frângi:/ Ochi în virgin triunghi tăiat spre lume?”. </span><span class="CharOverride-3">Timbru</span>, poem întors pe toate părţile şi stors de atâtea semnificaţii, este o reformulare în alţi termeni lirici a ideii dinainte: poezia este o rugăciune către un Dumnezeu al cântecului pur, „un cântec încăpător” capabil să prindă toate semnele dintr-un univers la rândul lui abstractizat („unda logodită sub cer”), în fine, poezia este un cânt al esenţelor, o laudă a creaţiei primordiale: „Cimpoiul veşted luncii sau fluierul în drum,/ Durerea divizată o sună-ncet, mai tare… / Dar piatra-în rugăciune, a humei despuiare/ Şi unda logodită sub cer, vor spune – cum?// Ar trebui un cântec încăpător, precum/ Foşnirea mătăsoasă a mărilor cu sare;/ Ori lauda grădinii de îngeri, când răsare/ Din coasta bărbătească al Evei trunchi de fum”. Un vers este aici memorabil: „Foşnirea mătăsoasă a mărilor cu sare” şi conţine, ca şi poemul liminar al ciclului, aceeaşi sugestie de inefabil, de ecou al muzicii astrelor în freamătul meduzelor sub clopotele verzi ale mării: „Şi cântec istoveşte: ascuns cum numai marea/ Meduzele când plimbă sub clopotele verzi”. Se poate remarca faptul că <span class="CharOverride-1">B.</span> este – în limbajul mitologiilor lui Gaston Bachelard – un poet al materiei sublimate, „muzicalizate”, s-ar spune. Aici „foşnirea mătăsoasă a mărilor cu sare”, în alt loc „unda logodită sub cer” sau „pendulul apei calme”, „râul încuiat în cerul omogen” etc. Se poate deduce că elementul predilect al realului este, pentru autorul <span class="CharOverride-3">Jocului secund</span>, apa. Şi nu întâmplător, pentru că apa este materia lichidă, luminoasă, succedaneu material al azurului, oglinda în care se răsfrâng celelalte lucruri nedemne de marea poezie. În afara acestor imagini marine, mai e de citat poemul <span class="CharOverride-3" lang="ar-SA">Înecatul</span>, unde şerpii copacului doborât „bat ape, din baia albastră să despice”, în timp ce în <span class="CharOverride-3">Izbăvită ardere</span> şuviţa stelei noi „întinge-n ape”, iar poemul <span class="CharOverride-3">Margini de seară</span> este un elogiu al materiilor lichide, străluminate şi foşnitoare, un imn al mării în care s-au prăbuşit luceferii de sus, un uriaș cor de îngeri: „Pendulul apei calme, generale, /Sub sticlă sta, în Ţările de Jos./ Luceferii marini, amari în vale;/ Sălciu muia şi racul fosforos.// Un gând adus, de raze şi curbură/ (Fii aurul irecuzabil greu!)/ Extremele cămărilor de bură/ Mirat le începea, în Dumnezeu”. <span class="CharOverride-3">Păunul</span>, din ciclul <span class="CharOverride-3">Uvedenrode</span>, este un tablou în care fantezia poetului se predă, bucuroasă şi inspirată, decorativului, fastuosului, freneziei culorilor: „Se ploconea răsăritean şi moale,/ Mălai din mâna ta să ciugulească./ Albastru pâlpâia şi cald, în poale,/ Ca pânzele alcoolului, în ceaşcă.// Pe butură, nebunul tău cu scufă/ Ochi inegali grozav de trişti rotea,/ Şi mâna ţi-a sucit, cum storci o rufă,/ Şi-a rupt şi gâtul păsării, care bătea”. În <span class="CharOverride-3">Izbăvită ardere</span>, din ciclul anterior, există un tablou splendid: pe fundalul unui cer lăcrămos o nuntă de curcani, în culori abundente, răsăritene. Este limpede că poetul care jură pe „modul intelectual al Lirei” este şi un excepţional poet al decorativului şi al sclipitorului, întocmai ca Arghezi, poet al materiilor crude, provocatoare. <span class="CharOverride-1">B.</span> le smălţuieşte şi le pune într-un simbol mai greu accesibil lectorului nepregătit să înţeleagă subtilităţile şi complicităţile spiritului liric. Poezia lui, chiar aceea care are o organizare mai rigidă şi se ţine mai aproape de model, este asaltată, invadată în permanenţă de semnele corupătoare ale realului. Ele pot fi grupate şi analizate pentru a vedea la ce elemente materiale vibrează spiritul său creator. Mai întâi apa, dar sunt şi altele venite din alte spaţii, mai dense şi mai profane, ale materialităţii. Autorul nu elimină din poem pitorescul, „nedemnul pământ”, culorile „păcătoase”, văzute însă, toate, estetic, de sus. În <span class="CharOverride-3">Oul dogmatic</span>, <span class="CharOverride-3">Ritmuri pentru nunţile necesare</span> şi în alte poeme preocuparea pentru ceea ce s-ar numi o poezie de cunoaştere desprinsă de vechiul retorism şi de vechea mitologie cosmicizantă a romantismului este programatică. Numai că <span class="CharOverride-1">B.</span> nu rămâne, aproape niciodată, în dogmă. Versul „întocma – dogma” nu i se potriveşte. Fuge din model, poftele lumeşti ale beizadelei din el înfrâng rigorile asumate ale geometrului. <span class="CharOverride-3">Oul dogmatic</span> este o laudă încântătoare a începutului, a nevinovatului, a purităţii aurorale, în sfârşit, un imn despre marea arhitectură a creaţiei universale. Pentru a le slăvi, poetul alege un simbol care apare în toate mitologiile creaţiei, oul, prezentat aici într-o parafrază lirică de o mare graţiozitate: „Cum lumea veche, în cleştar,/ Înoată, în subţire var,/ Nevinovatul, noul ou,/ Palat de nuntă şi cavou...// Din trei atlazuri e culcuşul/ În care doarme nins albuşul/ Atât de galeş, de închis,/ Ca trupul drag, surpat în vis”. Nu lipsesc însă notele de umor şi jocurile de cuvinte: „Încă o dată:/ E, Oul, celui sterp la fel,/ Dar nu-l sorbì. Curmi nuntă-n el./ Şi nici la cloşc<span lang="ar-SA">ă să nu-l pui!/ Îl lasă-n pacea, întâie – </span>a lui,// Că vinovat e tot făcutul/ <span lang="ar-SA">Şi sfânt, doar nunta, începutul</span>”. Celălalt poem (<span class="CharOverride-3">Ritmuri pentru nunţile necesare</span>) este o parabolă a cercurilor erotice simbolizate de Venera („roata inimii”), Mercur („roata capului”) şi Soarele (o roată nenumită, dar, din datele poemului, poate fi „roata astrală”), socotite, toate trei, trepte ale iubirii: iubirea carnală, iubirea intelectuală şi iubirea celestă. Este figuraţia lirică a unei nunţi cosmice în care imaginarul barbian se desfăşoară impetuos, în ritmuri iuţi, neregulate: „Înspre tronul moalei Vineri/ Brusc, ca toţi amanţii tineri,/ Am vibrat/ Înflăcărat:// Vaporoasă,/ Rituală,/ O, frumoasă,/ Masă,/ Scoală!/ În brăţara ta fă-mi loc/ Ca să joc, ca să joc,/ Danţul buf/ Cu reverenţe/ Ori mecanice cadenţe”, cu versuri-onomatopee ca nişte chiuituri („i-ro-la-hai”) şi rime uluitoare: „cheie/ Astartée”, „scânteie/ eteree”, „Fra Mercur/ de pur augur”, „O, Mercur/ Frate pur” etc. Încercând descifrarea acestor simboluri (complicate prin referinţele astronomice – aphelic, perihelic etc.), se vede că nunta venerică produce o „energie degradată” („brută ce desfaci pripită/  grupul simplu din orbită”), nunta intelectuală nu-i primită („O, select,/ intelect/ nunta n-am sărbătorit”), iar cea astrală se pierde într-un peisaj de surpări de curcubee şi clocote de mări celeste. E un joc superior, o fabulă în care se vede, încă o dată, puterea de a transpune liric o idee filosofică, în cazul de faţă ideea despre treptele erosului. A produs emoţie şi continuă să producă, prin simbolurile şi prin limbajul lui, poemul <span class="CharOverride-3">Uvedenrode</span>, publicat în 1925. Într-o însemnare, editată postum, <span class="CharOverride-1">B.</span> face referinţe la drama biblică a lui Adam şi a Evei, dând soluţii aiuritoare (Hristos – „fiul şarpelui”, născut adică din adulterul Evei cu şarpele ispititor), Fecioara Lucifer – citată în <span class="CharOverride-3">Ritmuri pentru nunţile necesare</span> – ar fi chiar Eva, iar omul – „Gasteropod, fiinţă bisexoidă”. E greu de spus <span lang="ar-SA">în ce măsură aceste precizări</span> pot ajuta în descifrarea poemului cu foarte multe simboluri ezoterice şi repetiţii clar incantatorii. Râpa Uvedenrode pare a fi o pură invenţie, deşi un scriitor trimitea o telegramă unui amic bucureştean prin care îl anunţa că a descoperit în Munţii Apuseni sau în altă parte un loc accidentat cu acest nume. S-ar putea să fie, şi aceasta, o fabulaţie, în spiritul poemului, de altfel. Exemplul confirmă impactul extraordinar pe care l-a avut şi-l are încă lirismul orfic al lui <span class="CharOverride-1">B.</span> asupra poeţilor români. Mulţi „jură” pe autorul <span class="CharOverride-3">Jocului secund</span>, aşa cum prozatorii din anii ’30 ai secolului trecut „jurau” pe Marcel Proust. Au apărut şi fanaticii barbieni, cei care nu acceptă nimic în afara maestrului lor poetic, aşa cum poetul însuşi nu accepta decât o unică iubire în literatura română – Mateiu I. Caragiale. Acestor<span class="CharOverride-3"> </span>versuri incantatorii nu trebuie să le cauţi un înţeles precis pentru a-ţi plăcea. Urechea s-a obişnuit cu sunetele lor, versurile vin de la sine, într-o alcătuire ezoterică, pur muzicală: „La râpa Uvedenrode/ Ce multe gasteropode!/ Suprasexuale/ Supramuzicale;// Gaste&#173;ropozi!/Mult limpezi rapsozi,/ Moduri de ode/ Ceruri eşarfă/ Antene în harfă:// Uvedenrode/ Peste mode şi timp/ Olimp!// Ceas în cristalin/ L<span lang="ar-SA">ângă fecioara Geraldine!”.</span> De altfel, ele provoacă, prin muzicalitatea şi prin insolitul lor, fantezia noastră. Se înţelege că Uvedenrode este un spaţiu simbolic etern, un Olimp „peste mode şi timp”, un leagăn mitologic în care se produce marea alcătuire sexuală. G. Călinescu crede că, pe lângă ideea unei sexualităţi pure, este sugerat în poem şi „hermafroditismul platonician”. De ideea unei sexualităţi pure nu poate fi vorba din moment ce, în finalul poemului, „gheţarii […] în idei” se topesc şi, în versurile scurte, frânte, sacadate, pătrunde sugestia unei împreunări („încorporată poftă”), pe care unii o consideră prea îndrăzneaţă, chiar obscenă. Intenţia de a sugera actul sexual în sine, dacă există, se pierde în rostogolirea muzicală a versurilor, surprinzătoare, în continuare, prin orfismul lor calculat. Ochiul şi urechea nu reţin decât frumuseţea şi ineditul acestui joc liric al spiritului concupiscent: „Încorporată poftă,/ Uite o fată:/ Lunecă o dată,/ Lunecă de două/ Ori până la nouă,/ Până o-înfăşori/ În fiori uşori,/ Până-o torci în zale/ Gasteropodale;// Până când, în lente/ Antene atente/ O cobori:/ Pendular de-încet,/ Inutil pachet,/ Sub timp,/ Sub mode,/ În Uvedenrode”.</p>
			<p class="Heuristica-BASE"><span lang="ar-SA">În cartea de amintiri a Gerdei Barbilian există următoarea frază: „Eu n-am scris proză – i-ar fi spus într-o zi ilustrul ei soţ. Proza mea sunt scrisorile mele, unde am scris adevărate romane”. Mărturisirea confirmă intuiţia </span>avută la lectura acestor originale epistole ale lui <span class="CharOverride-1">B.</span>, scrise în împrejurări diferite şi adresate unui număr relativ restrâns de prieteni. Cel dintâi confident – şi cel mai statornic – este Tudor Vianu, comilitonele şi complicele giurgiuvean. Vine, apoi, Simon Bayer, jurist şi poet, originar tot din Giurgiu, apoi Al. Rosetti (editorul <span class="CharOverride-3">Jocului secund</span>), „acest conetabil al literelor”, sociabil şi eficient. Nu sunt ignoraţi nici matematicienii, dar, cu mici excepţii (Gabriel Sudan), relaţiile cu ei sunt protocolare şi rămân, de regulă, într-o sferă de preocupări (geometria, algebra) unde proza colorată n-are acces. Vin, în fine, prietenii din copilărie şi scriitorii care, într-un anumit moment, au intrat în raza de interes a poetului (Nina Cassian, Marcel Breslaşu, Oscar Lemnaru). Corespondenţa cu aceştia din urmă este, de cele mai multe ori, circumstanţială şi complezentă. Dar sunt şi surprize. Printre firitisiri şi încercări de seducţie, apar şi fragmente confesive substanţiale. Este cazul a trei scrisori adresate în 1947 Ninei Cassian, unde <span class="CharOverride-1">B.</span> confirmă într-un mod lipsit de dramatism despărţirea sa de poezie. Curios, divorţul de poezie este anunţat într-un text fastuos, epic, în notă mateină. Oricât de supărat ar fi Dan Barbilian pe literatură, literatura nu se supără şi nu-l părăseşte niciodată pe el. Face parte din natura acestui om original şi răzbate în aproape orice rând scris de el. Sunt pagini superbe de proză aluzivă, inteligent ironică, înfiptă – cum ar zice poetul, imprevizibilă, arţăgoasă şi, prin toate acestea, memorabilă. Memorabilă prin personajul şi prin calitatea ei literară. Mai întâi, personajul direct şi indirect din aceste scrisori şi romanul pe care ele îl rezumă. În tinereţe romanul are un puternic caracter erotic şi narează un număr de expediţii reale sau imaginare în această direcţie. Numai în al doilea rând eroul lui se interesează de literatură. Cea mai veche scrisoare ce s-a păstrat se referă, totuşi, la poemul <span class="CharOverride-3">După melci</span> şi este adresată lui G. Topîrceanu, redactor la „Viaţa românească”. Ea răspunde unor observaţii critice şi, politicos, dar fără mari complexe, tânărul autor cedează într-un număr de cazuri („întorsătura cam prea bufonă”, „am abuzat poate de anumite efecte de repetiţie; de unde o oarecare monotonie”) şi se apără în altele. Scrisoarea este din aprilie 1921 şi e trimisă din Bucureşti. Următoarele trei vin din Göttingen şi au ca obiect de referinţă poemele <span class="CharOverride-3">Nastratin Hogea la Isarlâk</span> şi <span class="CharOverride-3">Selim</span>. <span class="CharOverride-1">B.</span> foloseşte, dintru început, strategia seducţiei. Este şi el (ca şi G. Topîrceanu) un adversar al dulcegăriilor sămănătoriste şi e, totodată, „de-a curmezişul împotriva imposturilor de poezie străină”. Aleargă, de aceea, spre adevăratul izvor de inspiraţie care este acela al simţirii valahe, unde descoperă două modele: „Sunteţi, împreună cu Anton Pann, singurul patron indigen ce vreau să-mi iau. În sensul arătat de dumneavoastră îmi caut originalitatea lirică: în sensul pământean şi balcanic. Ţin, poate tot de la autorul <span class="CharOverride-3">Parodiilor originale</span>, o silă nesfârşită pentru contrafacerile poeziei apusene. De asemenea, de strâmbături şi eu m-am făcut vinovat într-o vreme. Dar casca de «Cavaler al Lebedei» venea capului meu de valah precum câinelui legendara oală. Dar să trec la bietul <span class="CharOverride-3">Nastratin Hogea</span>. Îl găsiţi… obscur în fond. Ce înţelegeţi prin asta? Lipsa de orice sens ori, dimpotrivă o pluralitate de semnificări între care întârzii să alegi? N-am vrut să spun nimic limitat, precis, în <span class="CharOverride-3">Nastratin</span>. Am conceput-o muzical: un pretext de visărie, o viziune concretă, care te pofteşte să cauţi şi un sens, dincolo. Nu poţi explicita acel sens? Cu atât mai bine; înseamnă că realizarea e perfect organică, iar viziunea şi tâlcul, solidare: precum pielea cărnii”. Nu se poate scoate din acest fragment o notă originală a prozei barbiene. Scriitorul nu-i în largul lui şi nu îmbrăţişează încă temele sale. Nici în corespondenţa cu părinţii nu-şi ia prea multe libertăţi de expresie, deşi apar câteva note slobode în scrisorile către părintele său, severul şi corectul judecător pe care, în mod evident, fiul îl respectă şi-l iubeşte. <span class="CharOverride-1">B.</span> nu iese, aici, din spiritul tradiţiei. Nu pune niciodată în discuţie instituţia paternităţii, cum vor face mulţi dintre scriitorii secolului sub influenţa psihanalizei. Scrisorile către tată au trei subiecte care se repetă: căţeii, banii şi doctoratul care se amână la infinit. Tânărul se confruntă la Göttingen cu două drame: lipsa cronică de bani şi lipsa de sârguinţă la învăţătură. Despre prima scrie tatălui, despre a doua amicilor Simon Bayer şi Tudor Vianu. Părintelui exigent, dornic să-şi vadă fiul doctor în ştiinţele matematice, îi ascunde lenea şi eternul lui crailâc. Se plânge mereu că-i strâmtorat şi că întâmpină mari dificultăţi din partea administraţiei universitare germane. Încearcă să renunţe la doctorat şi să se întoarcă în ţară („Ce-mi trebuie mie doctorat şi Göttingen şi diplome!”), însă judecătorul nu acceptă acest abandon şi doctorandul se jăluie: „Dar e un făcut. Nu mă aşez să scriu o jumătate de pagină, că numaidecât mă apucă furia, şterg, rup şi jur să nu reîncep niciodată. Cel puţin, dacă ar fi o muncă brută şi mecanică oarecare: o traducere, o statistică, ceva care să nu angajeze libertatea mea de gândire. Aşa ceva aş duce bucuros la capăt. Dar trebuie să fac o expunere «agrementată», să-mi prostituez mintea, şi asta nu sunt în stare să fac. De câte ori scriu câte ceva la ea, două-trei zile sunt ca lovit de sterilitate, nu mai pot întreprinde nimic. Şi mi-e gura amară, ca şi cum aş fi mâncat căcat. Dar n-am încotro. Trebuie să-l mănânc până la urmă, căci Ţiţeica – prietenul – priveşte drept crimă treaba odată începută şi părăsită. E în stare, atât de puţină înţelegere are maşina asta pentru lucruri aşa de omeneşti, să nu-mi ierte niciodată că nu m-am ţinut de vorbă”. Limbajul este aici mai liber, dovadă că relaţiile dintre tată şi fiu sunt amicale. Mai înainte valahul înstrăinat în ţara nemţească avusese curajul să mărturisească faptul că a cheltuit bursa în petreceri cu amicii Vianu şi Bayer. „Am fost destul de ticălos”, zice el punându-şi cenuşă în cap. Ticăloşiile se vor repeta şi tânărul matematician cere, în continuare, să fie salvat. Aduce ca argument faptul că a fost econom („am ştiut să-mi strâng băierile pungii”). Doctoratul nu merge, oricum, nimic nu se leagă în acest plan. <span class="CharOverride-1">B.</span> cere bani în propoziţii scurte şi imperative. N-are timp şi nici chef să înfăţişeze pe larg viaţa lui în mohorâtul oraş nemţesc. Afecţiunea pentru câini – al doilea subiect – este formidabilă. Aici şi în scrisorile de mai târziu către Gerda Barbilian vine mereu vorba de O–O, Kuti, Dopi, Kiduţă, Săcuţă, copiii lui dragi, căţei şi căţeluşe. E îngrijorat că ei suferă de căldură şi, de la Jena,<span lang="ar-SA"> dă instrucţiuni severe: „Gerda să aibă grijă de căţeii mici. Insist ca, atunci când vin acasă, să găsesc neapărat o odraslă a lui Toto, indiferent pe ce cale”. Cum nu primeşte răspuns satisfăcător, poetul revine: „Sunt de </span>aşteptat căţei mici de la Toto şi Dopi? Dacă nu, atunci comandă, aşa cum am discutat deja, unul mic de la Tiţa din Giurgiu”. Dar la începutul anilor ’20, în afară de bani şi câini, tânărul aflat la Göttingen are şi alte griji. Acestea transpar în scrisorile către amicii giurgiuveni, Bayer şi Vianu. Primul, jurist, este un om delicat şi un prieten loial. În 1921 el face indelicateţea de a se logodi fără îngăduinţa amicilor Barbu şi Vianu. Aceştia îl foarfecă în corespondenţa dintre ei. Dar nu cu răutate. Logodna şi apoi căsătoria sunt socotite trădări în prietenie. Abandon de la condiţia de flăcău. Din posomorâtul oraş german porneşte în noiembrie 1921 o misivă dojenitoare şi afectuoasă. Proza epistolară barbiană anunţă primele acorduri. Ironie, culoare, imaginaţie epică, stil fastuos, primenit, din loc în loc, printr-o vorbă muntenească pipărată: „Vestea logodnei tale, n-ai fost întâiul să mi-o anunţi. O cunoşteam dintr-o scrisoare mai veche, a lui Vianu. A spune că m-a bucurat ar fi să mint. A spune, iarăşi, că o regret, ar fi să insult fericirea ta şi să-mi trădez gândul. Însă, văd! «Épouser c’est mourir un peu» pentru prietenii din tinereţe. Alte rosturi, alte orientări... Pe urmă, tinereţea uşoară în care mă învăluie această îndepărtare a ta se colorează şi de o alta, mai egoistă. E inanitate[a] vieţii de perpetuu flăcău, la care mă osândesc obiceiuri tiranice şi sila pentru propria-mi necurăţie, opusă celuilalt fel de viaţă, al tău de acum: potolit, rodnic, binecuvântat. […] Sunt un învechit în rele şi raporturile pentru mine se inversează. Contemplarea unei fericiri curate mă tulbură, fiindcă mă înfrânge şi mă întoarce asupră-mi”. Peste un timp, în primăvara lui 1922, se află la Tübingen la prietenul Tudor şi-i dă veşti celui de-al treilea frate rămas în ţară. Veştile sunt pozitive, doctoranzii români petrec cu vin bun la un han dintr-un sat vecin. În august flăcăul tomnatic se află la Berlin şi-l bârfeşte pe amicul comun, studiosul, seriosul Vianu. Docto&#173;randul în matematici este teribil. Are proiecte, s-ar spune, nietzscheene. Filosoful german voia să creeze o rasă nouă, superioară, unind prusacii cu femeile evree. <span class="CharOverride-1">B.</span> aduce, cu mijloace individuale, contribuţia sângelui valah. Bravură băieţească, fantezie simpatică. În acest stil lăudăros şi pitoresc sunt mai toate scrisorile lui către prieteni. Când este cazul ştie însă să fie grav. Lui Simon Bayer îi moare tânăra soţie şi, aflând, amicul de la Göttingen se simte ruşinat de comentariile anterioare. Când au loc în ţară manifestări xenofobe, îngrijorat de soarta prietenului Bayer, îi scrie numaidecât şi-i cere iertare pentru „haitele acelea brutale”. Pentru că se face mult caz în presa literară de azi de reacţiile politice ale poetului în timpul rebeliunii legionare, este bine, pentru a fi drepţi cu el, să se ţină seamă de un episod care poate spune ceva despre firea lui adevărată: „Ai primit veşti puţine de la mine. Mai ales în urmă. Fiindcă tu întrebi, hai să încerc să-ţi explic de ce am tăcut atâta. Din jurnalele care-i sosesc lui Tudor din ţară cunoşteam în ruşinea şi mizeria ei «mişcarea» tinerimei universitare. Ştiam că oameni extrauniversitari, formaţi prin urmare, o sprijină şi o finanţează. Toate astea, violenţa desfăşurării pe urmă, mi-au turburat ideile, mi-au dat un fel de sentiment al neauzitului, grotescului. Nu recunoşteam sufletul meu şi al pământului în uscăciunea unei asemenea putinţi de ură. Caracterele rasei noastre le rezumam în omenie şi toleranţă. În schimb, ce funduri de sălbăticie! Ca să-ţi fi scris sub asemenea tristeţe, trebuia s-o fac cât mai cald şi mai deschis şi fără stângăcie. Ar fi trebuit să-ţi cer iertare pentru haitele acelea brutale sau, dacă nu pentru ele, pentru lucrurile respectabile, pretextele invocate în sprijinul acţiunilor lor. Ei pomenesc de românism şi ortodoxie, lucrurile astea îmi ţin mult la inimă şi ştiu «practic» ce «altceva» înseamnă toate acestea, ca să te pot asigura de deturnarea lor perversă. Să-ţi cer iertare pentru ai mei, asta se face cu multă strângere de inimă, de aceea am tot amânat s-o fac”. Scrisoarea este din aprilie 1923 şi, revenind la alte teme, matematicianul lenevos se mai plânge o dată de austerul Tudor, care îl „seromonează” zilnic pentru multele, repetatele lui păcate. Romanul epistolar barbian are însă ca personaj-confident privilegiat tocmai pe Tudor Vianu. Scrisorile către el (1921–1922) sunt mici capodopere ale genului. Dovada, totodată, a unei prietenii literare frumoase. O prietenie aproape legendară, tulburată din când în când de <span class="CharOverride-1">B. </span><span lang="ar-SA">şi apărată mereu, cu devotament admirabil, de aşezatul, statornicul şi profundul estetician. Acesta din urmă va scrie o carte despre poezia amicului său giurgiuvean şi, cu toate protestele irascibilului poet, cartea dă o primă justificare estetică unor poeme dificile şi, în genere, justificarea rămâne şi azi valabilă. Scrisorile arată însă pe eroii acestei istorii la altă vârstă şi cu alte preocupări. Sunt, amândoi, tineri veniţi la învăţătură de la Gurile Dunării, fără o situaţie intelectuală şi socială clară. Unul (Tudor Vianu), stabilit la Tübingen, ia lucrurile în serios, celălalt (Dan Barbilian), ajuns mai devreme în Germania, nu se ţine de carte, caută </span><span lang="ar-SA">aventura erotică şi dă amănunte savuroase despre învăluirile, seducţiile, performanţele sale. Îm&#173;preună, scrisorile formează un roman rocambulesc şi ironic cu un singur personaj masculin (seducătorul matematician valah) şi un </span><span lang="ar-SA">şir interminabil de personaje feminine, tinere sau coapte, quadra&#173;genare</span>, care se cheamă, simbolic, Dama Vesperală, Dama Protestantă, Venera Scandinavă (aceasta mai târziu), sora Elsa şi alte „dame fezandate”. Don Juan relatează cu minuţie tehnica seducţiei şi desfăşurarea aventurii şi, când are impresia că nu este crezut integral, revine, protestează, se indignează, cere reparaţii morale: să nu care cumva să-i fie pusă la îndoială competenţa în acest domeniu, nici autenticitatea confesiunii. Iese din toate acestea o literatură de „fast donjuanesc”, lăudăroasă, indiscretă, obsesivă, scuzată – în îndrăznelile ei – de mărturisirile păcătosului care se căieşte: „eu totdeauna am fost porc şi promiscuu”. Nu stă bine cu limba nemţească, ştie, totuşi, cuvintele esenţiale. Acelea care îi îngăduie să conducă damele spre pădurea din apropierea oraşului. Crede în virtuţile naţionale (româneşti). E de părere chiar că nemţii pot fi bătuţi dacă se iau ca puncte de reper vinul, femeia şi virilitatea. În octombrie 1921 îi trimite amicului „două mascaralâcuri turceşti” (<span class="CharOverride-3">Nastratin Hogea </span><span lang="ar-SA">şi</span><span class="CharOverride-3"> Selim</span>) şi nu uită să-i relateze o întâmplare cu gazda sa (severul domn Hermann) şi cu o fată condusă spre pădurea salvatoare. Când află de logodna lui Simon Bayer, îi scrie lui Tudor Vianu câteva propoziţii prefăcut tăgăduitoare şi vag licenţioase: „Vestea cu logodna lui Bayer m-a ameţit. […] Asta mă face să mă întorc spre tine cu tandreţe îndoită. Tu cel puţin îmi vei rămâne, oricum, nu vei dezerta aşa repede. Fie ca, în seara nupţială, când în Templul israelit ministrul graţiei divine va încredinţa braţelor robuste ale celui care a fost «amicul nostru, sociologul Simon», o subţiratecă virgină, fie ca, tu de o parte, eu de alta – de s-o putea în acelaşi timp –, să epitalamizăm <span class="CharOverride-3">direct</span>, şi în modul cel mai bine prevestitor pentru fecunditatea noului menagiu, versuri bine ritmate în acord cu prozodia care l-a învăţat (cât de mult îi va prii acum!) <span class="CharOverride-3">rima dură</span> şi pe el”. În aprilie 1922 eroul trece prin altă încercare, cu mult mai palpitantă. Se află la Berlin de zece zile și, pe străzi „cu afluență echivocă”, întâlnește „o urâțenie de curvă, și bătrână, și murdară”, pe care o ia cu el pentru o noapte, dar care îi fură trei mii de mărci, „deficitul acelei seri de umilire creștină a cărnii”. Rămas fără bani, îl imploră pe Vianu să-i trimită telegrafic „vreo mie de mărci”. Fastul donjuanesc, în culori dâmboviţene şi cu solemnităţi intelectuale bine găsite, continuă în aceste scrisori care vor să revizuiască dialectica apolinicului şi a dionisiacului. Recunoaşte în altă scrisoare că, dacă şi-a permis „să aranjeze” realitatea, niciodată n-a inventat-o. „Revendic pentru mine rolul de colaborator al realului [...]. Dar crede: miezul povestirilor mele e dur, incoruptibil ca măduva nucului”. Are şi alte combinaţii şi, excedat, jură prietenului-confident să se potolească: „Anatema cui va mai alerga după dame fezandate şi postquadragenare”. Dar tot el va face elogiul femeii de cincizeci de ani, matură şi concupiscentă, într-o epistolă adresată scriitoarei Ticu Arhip în octombrie 1945, plină de ambiguităţi şi concupiscenţe deloc literare. Seducătorul are o dialectică elastică. Dacă vrea să câştige inima unei femei, nu-şi măsoară vorbele. Când o cunoaşte, în 1947, pe Nina Cassian, se declară numaidecât cititorul ei absolut: „mă botez singur în numele celei ce vine”. Declară, tot acum, că se desparte de poezie. Confesiunea pare serioasă, dincolo de inevitabila galanterie: „Sunt cel mai de-modat poet. Ceva mai mult, un rătăcit, un intrus în uşoara şi înaripata gintă. O ambiţie neroadă, de adolescent vanitos, m-a determinat să mă pregătesc îndelung (1914–1930), pentru a-i dovedi lui Vianu (tâlharul care mă mortificase râzând de primele mele jocuri de acest fel) că pot la rigoare simula poezia în aşa măsură, încât... mărturisesc, că în primele mele socoteli nu intra un atât de semeţ triumf!... să scrie o carte despre mine! Cariera mea poetică sfârşeşte logic la cartea lui Vianu despre mine. Orice vers mai mult e o pierdere de vreme”. Când este cazul <span class="CharOverride-1">B.</span> poate fi şi complezent. Laudă, de exemplu, un poem politic (<span class="CharOverride-3">Griviţa</span>) în aceşti termeni: „Ce suverană şerpuire a materiei lirice! Ce tensiune interioară! Linia mare a poeziei <span class="CharOverride-3">Griviţa</span> se dezleagă pentru mine într-un uriaş caduceu. Iar pretutindeni, sureminenţa limbii... Cât de bine sfătuit a fost instinctul dumitale artistic, folosind termenii speciali <span class="CharOverride-3">manetă, utecist</span>, care se introduc în inima lucrului. Marea lecţie a lui La Fontaine e folosită cu înţelepciune... Pasagiul «Griviţa roşie, Griviţa grevistă» e de o mândră elocuţie. Dar bonomia înlăcrămată cu care redai forfotul străzii, ezitarea soldaţilor («Ce vreţi, măi fraţilor»)! Ea îmi dă măsura unui Breslaşu pe care îl presimt: prozatorul”. Totul este o mistificaţie. Poemul de „mândră elocuţie” este, în realitate, o lamentabilă producţie realist-socialistă. În epistolele către Al. Rosetti, scriitorul revine la stilul normal. Trebuie, aşadar, un sentiment de amiciţie şi de camaraderie pentru ca verva extraordinară a prozatorului <span class="CharOverride-1">B.</span><span lang="ar-SA"> să se dezlege. Atunci amestecă el bine „apologul şi ocara” sau</span> expediază, sugrumat de emoţie, rânduri telegrafice: „am cafeneaua la inimă”, „îţi dedic culorile de inviolabilă auroră a indigenei Rose”, „Vermeer, veşnică dimineaţă”. Un fapt pare sigur recitind aceste splendide misive: <span class="CharOverride-1">B.</span> nu scrie niciodată la întâmplare şi nu rămâne, în nici un rând, în afara subiectului. Este totdeauna de faţă, liber şi inspirat, imprevizibil, cu propoziţii memorabile. O proză epistolară unică în literatura noastră în care confesiunea caută (şi găseşte totdeauna) hainele de gală, superbă în pitorescul ei balcanic şi pământean. Pare scrisă de un Paşadia în reveriile căruia s-a strecurat măscărosul Pirgu, cu fantezia lui nebună şi limba lui bălţată. Dacă se acceptă ideea că o scrisoare este un fragment de jurnal intim cu un destinatar precis, atunci se poate spune că literatura epistolară se revendică, întocmai ca şi jurnalul, dintr-o poetică a spontaneităţii. Cu observaţia că spontaneitatea este sever supravegheată şi că sinceritatea<span class="CharOverride-3"> </span>este condiţionată totdeauna de ceva: să comunice, să convingă, să seducă, să se scuze etc. <span class="CharOverride-1">B.</span> face din confesiune o ficţiune exemplară. Există în scrisorile lui un fel de ceremonie a pitorescului, o surprinzătoare solemnitate stilistică în formularea faptului intim, cules adesea din zona boemă a existenţei. Geometrul are grijă să „căftănească” petrecerile lumeşti ale beizadelei.</p>
			<p class="Heuristica_CITAT">Decorativul nu este un procedeu al domnului Barbu: poezia sa este numai spiritualistă; gândul este pur exprimat, într-o adorare principială. Universul devine un joc al spiritului – o realitate ideală. </p>
			<p class="Heuristica_CITAT_semnat"> POMPILIU CONSTANTINESCU</p>
			<p class="Heuristica_CITAT">Aspirând către marea lumină necreată a spiritului pur, poetul s-a oprit de câteva ori pe graniţa care desparte creatul de increat. Nu cunoaştem în întreaga literatură un alt poet care să fi îndrăznit a-şi propune dificila temă a trecerii de la nefiinţă la viaţă, vraja magică a desfacerii din adâncurile mobile ale posibilului.</p>
			<p class="Heuristica_CITAT_semnat">Tudor Vianu</p>
			<p class="Heuristica_CITAT">Ca mistic şi ca logician al conceptului, Barbu se restrânge la cuvânt, pe care îl salvează de aluviunile comune ale vorbirii discursive <span class="CharOverride-4">[…]</span>. La Barbu avem de-a face cu un orizont metafizic vădit, căruia modalitatea artistică îi serveşte ca mijlocire şi exprimare analogică. </p>
			<p class="Heuristica_CITAT_semnat"> ALEXANDRU PALEOLOGU</p>
			<p class="Heuristica_CITAT">Dacă „realitatea” face obiectul fizicii şi al unei poezii (să-i zicem, mimetice) la care spiritul lui Barbu nu aderă, „infrarealitatea” pe care noua poezie o instituie aminteşte, prin ale ei „puncte critice”, de „punctele singulare” definite, în ştiinţă, de Maxwell ca momente în care adaosuri imponderabile modifică natura unui fenomen. „Punctele critice” ale infrarealismului lui Barbu, ca şi „punctele singulare” ale lui Maxwell, numesc pragurile de trecere între stări existenţiale diferite (increat–creaţiune; viaţă–moarte; moarte–resurecţie), sunt, aşadar, momentele dinamicii interioare în biografia Fiinţei, momentele cât individualul se destramă pentru ca existenţa eternă să se realizeze pe sine prin forma lui trecătoare, mereu sacrificată. Lumea lui Barbu e, de aceea, un spaţiu al metamorfozelor, în care înfăţişările tranzitorii ale Fiinţei îşi trăiesc, dureros sau extatic, trans-figurarea. </p>
			<p class="Heuristica_CITAT_semnat">IOANA EM. PETRESCU</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">După melci</span>, cu ilustraţii de M. Teişanu, Bucureşti, 1921; <span class="CharOverride-3">Joc secund</span>, cu un portret de Marcel Iancu, Bucureşti, 1930; ed. îngr. şi pref. Al. Rosetti şi Liviu Călin, Bucureşti, 1966; <span class="CharOverride-3">Ochean</span>, îngr. şi pref. Al. Rosetti şi Liviu Călin, Bucureşti, 1964; <span class="CharOverride-3">Pagini de</span> <span class="CharOverride-3">proză</span>, îngr. şi introd. Dinu Pillat, Bucureşti, 1968; <span class="CharOverride-3">Poezii</span>, îngr. Romulus Vulpescu, Bucureşti, 1970;<span class="CharOverride-3"> Pagini inedite</span>, I–II, îngr. Gerda Barbilian, Valentin Protopopescu şi Viorel Gh. Vodă, pref. Gh. Mihoc, Bucureşti, 1981–1984; <span class="CharOverride-3">Ion Barbu în corespondenţă</span>, I, îngr. Gerda Barbilian şi N. Scurtu, Bucureşti, 1982; <span class="CharOverride-3">Joc secund</span>, îngr. şi pref. Romulus Vulpescu, Bucureşti, 1986; <span class="CharOverride-3">Din călătoriile lui Don Miguel. Corespondenţă Ion Barbu – Al. Rosetti</span>, îngr. Simona Cioculescu, Bucureşti, 1995; <span class="CharOverride-3">Opere</span>, I–II, îngr. Mircea Coloşenco, introd. Eugen Simion, Bucureşti, 2000. <span class="CharOverride-1">Traduceri:</span> William Shakespeare, <span class="CharOverride-3">Viaţa şi moartea regelui Richard al III-lea</span>, îngr. Romulus Vulpescu, Bucureşti, 1964.</p>
			<p class="Heuristica___m_RPR"><span class="CharOverride-1">Repere bibliografice:</span> Lovinescu, <span class="CharOverride-3">Critice</span>, VI, <span class="CharOverride-3">165–169</span>, IX, <span class="CharOverride-3">174–186</span>;<span class="CharOverride-3"> </span>Aderca, <span class="CharOverride-3">Contribuţii</span>, I, <span class="CharOverride-3">19–24</span>, II, <span class="CharOverride-3">42–48</span>,<span class="CharOverride-3"> 573–590</span>; Constantinescu, <span class="CharOverride-3">Scrieri</span>, I, <span class="CharOverride-3">180–187</span>;<span class="CharOverride-3"> </span>Sebastian, <span class="CharOverride-3">Jurnal</span>,<span class="CharOverride-3"> 192–194</span>; Călinescu, <span class="CharOverride-3">Opere</span>, I, <span class="CharOverride-3">546–565</span>, <span class="CharOverride-3">351–353</span>, <span class="CharOverride-3">530–533</span>;<span class="CharOverride-3"> </span>Ion I. Cantacuzino, <span class="CharOverride-3">Ion Barbu</span>, „România literară”, 1932, 28–34; Ionescu, <span class="CharOverride-3">Nu</span>,<span class="CharOverride-3"> 58–72</span>;<span class="CharOverride-3"> </span>Tudor Vianu, <span class="CharOverride-3">Ion Barbu</span>,<span class="CharOverride-3"> </span>Bucureşti, 1935; Munteano, <span class="CharOverride-3">Panorama, 271–273</span>; Călinescu, <span class="CharOverride-3">Ist. lit.</span> (1941), <span class="CharOverride-3">808–811</span>,<span class="CharOverride-3"> Ist lit. </span>(1982), <span class="CharOverride-3">892–896</span>; Manolescu, <span class="CharOverride-3">Lecturi</span>,<span class="CharOverride-3"> 87–113</span>; Călinescu, <span class="CharOverride-3">Eseuri</span>, <span class="CharOverride-3">21–52</span>; Basarab Nicolescu, <span class="CharOverride-3">Cosmologia „Jocului secund”</span>, Bucureşti, 1968; Dinu Pillat, <span class="CharOverride-3">Ion Barbu</span>, Bucureşti, 1969; Mincu, <span class="CharOverride-3">Critice</span>, I, <span class="CharOverride-3">17–38</span>; Călinescu, <span class="CharOverride-3">Eseuri lit. modernă</span>,<span class="CharOverride-3"> 9–44</span>;<span class="CharOverride-3"> </span>Paleologu, <span class="CharOverride-3">Spiritul</span>,<span class="CharOverride-3"> 191–213</span>; George, <span class="CharOverride-3">Semne</span>,<span class="CharOverride-3"> 263–283</span>; Manolescu, <span class="CharOverride-3">Teme</span>, I, <span class="CharOverride-3">35–40</span>, IV, <span class="CharOverride-3">89–93</span>, V, <span class="CharOverride-3">137–143</span>; Niţescu, <span class="CharOverride-3">Scylla</span>,<span class="CharOverride-3"> 31–54</span>; Cioculescu, <span class="CharOverride-3">Itinerar</span>, I, <span class="CharOverride-3">256–270</span>,<span class="CharOverride-3"> </span>IV, <span class="CharOverride-3">308–314</span>; Crohmălniceanu, <span class="CharOverride-3">Literatura</span>, II, <span class="CharOverride-3">441–477</span>; Gerda Barbilian, <span class="CharOverride-3">Ion Barbu.</span> <span class="CharOverride-3">Amintiri</span>, Bucureşti, 1975; Negoiţescu, <span class="CharOverride-3">Analize</span>,<span class="CharOverride-3"> 243–250</span>; Papahagi, <span class="CharOverride-3">Exerciţii</span>,<span class="CharOverride-3"> 48–86</span>; Caraion, <span class="CharOverride-3">Pălărierul</span>,<span class="CharOverride-3"> 95–108</span>; <span class="CharOverride-3">Ion Barbu interpretat de…</span>, îngr. şi pref. George Gibescu, Bucureşti, 1976; Dorin Teodorescu, <span class="CharOverride-3">Poetica lui Ion Barbu</span>, Craiova, 1978; Sorescu, <span class="CharOverride-3">Interpretări</span>,<span class="CharOverride-3"> 6–32</span>; Şerban Foarţă, <span class="CharOverride-3">Eseu asupra poeziei lui Ion Barbu</span>, Timişoara, 1980; Dinu Pillat, <span class="CharOverride-3">Ion Barbu</span>, Bucureşti, 1982; Papahagi, <span class="CharOverride-3">Eros</span>,<span class="CharOverride-3"> 77–109</span>; Petrescu, <span class="CharOverride-3">Configuraţii</span>,<span class="CharOverride-3"> 189–209</span>; Alexandru Ciorănescu, <span class="CharOverride-3">Ion Barbu</span>,<span class="CharOverride-3"> </span>New York, 1981; ed. Bucureşti, 1996; Marin Mincu, <span class="CharOverride-3">Ion Barbu. Eseu despre textualizarea poetică</span>, Bucureşti, 1981; Mircea Scarlat, <span class="CharOverride-3">Ion Barbu. Poezie şi deziderat</span>, Bucureşti, 1981; Papahagi, <span class="CharOverride-3">Critica</span>,<span class="CharOverride-3"> 58–153</span>; Scarlat, <span class="CharOverride-3">Ist. poeziei</span>, II, <span class="CharOverride-3">190–192</span>,<span class="CharOverride-3"> </span>III, <span class="CharOverride-3">63–66</span>,<span class="CharOverride-3"> 94–97</span>,<span class="CharOverride-3"> 114–117</span>,<span class="CharOverride-3"> 188–243</span>, IV, <span class="CharOverride-3">131–134</span>;<span class="CharOverride-3"> </span>Mandics György, <span class="CharOverride-3">Ion Barbu, „Gest închis”. O analiză a universului semantic al volumului „Joc secund”</span>, tr. Büch Schiff, pref. Dan Grigorescu, Bucureşti, 1984; Micu, <span class="CharOverride-3">Modernismul</span>, II, <span class="CharOverride-3">94–118</span>,<span class="CharOverride-3"> passim</span>; Pop, <span class="CharOverride-3">Jocul</span>,<span class="CharOverride-3"> 117–174</span>;<span class="CharOverride-3"> </span>Nicolae Manolescu, <span class="CharOverride-3">Despre poezie</span>, Bucureşti, 1987, <span class="CharOverride-3">187–196</span>;<span class="CharOverride-3"> </span>Mircea Coloşenco, <span class="CharOverride-3">Ion Barbu–Dan Barbilian. Biografie documentară</span>, Bucureşti, 1989; Marin Mincu, <span class="CharOverride-3">Opera literară a lui Ion Barbu</span>,<span class="CharOverride-3"> </span>Bucureşti, 1990; Negoiţescu, <span class="CharOverride-3">Ist.</span> <span class="CharOverride-3">lit.</span>, I, <span class="CharOverride-3">283–284</span>; Cezar Baltag, <span class="CharOverride-3">Eseuri</span>, Bucureşti, 1992, <span class="CharOverride-3">65–76</span>; Ioana Em. Petrescu, <span class="CharOverride-3">Ion Barbu şi poetica postmodernismului</span>,<span class="CharOverride-3"> </span>Bucureşti, 1993; Pop, <span class="CharOverride-3">Recapitulări</span>,<span class="CharOverride-3"> 87–133</span>; Sorescu, <span class="CharOverride-3">Bibliotecă</span>,<span class="CharOverride-3"> 329–334</span>; <span class="CharOverride-3">Dicţ. analitic.</span>, I, <span class="CharOverride-3">316–318</span>, II, <span class="CharOverride-3">184–186</span>,<span class="CharOverride-3"> 282–284</span>, III, <span class="CharOverride-3">111–113</span>,<span class="CharOverride-3"> 257–259</span>, IV, <span class="CharOverride-3">39–41</span>,<span class="CharOverride-3"> 331–335</span>; Mihai Botez, <span class="CharOverride-3" lang="ar-SA">În oglinzi paralele. Însemnări despre Ion Barbu</span>, Bucureşti, 1999; Cărtărescu, <span class="CharOverride-3">Postmodernismul</span>,<span class="CharOverride-3"> 276–279</span>; <span class="CharOverride-3">Dicţ. esenţial</span>,<span class="CharOverride-3"> 62–67</span>; Cioculescu, <span class="CharOverride-3">Lecturi</span>, I, <span class="CharOverride-3">88–105</span>; Grigurcu, <span class="CharOverride-3" lang="ar-SA">În pădurea</span><span class="CharOverride-3">, 211–223</span>; Manolescu, <span class="CharOverride-3">Istoria</span>, <span class="CharOverride-3">687–700</span>; Theodor Codreanu, <span class="CharOverride-3">Ion Barbu şi spiritualitatea românească modernă. Ermetismul canonic</span>, Bucureşti, 2011; Manolescu, <span class="CharOverride-3">Benzile desenate</span>, <span class="CharOverride-3">174–179</span>; Marcus, <span class="CharOverride-3">Paradigme</span>, <span class="CharOverride-3">860–879</span>, <span class="CharOverride-3">passim</span>. &#9;<span class="CharOverride-5">E.S.</span></p>
			<p class="Heuristica-PRIMUL"><span class="titlu-12">BARBU, Marian</span> (29.IX.1939, Milești, j. Dolj), critic și istoric literar, poet, prozator. Este fiul Elenei și al lui Constantin Barbu, ţărani. A absolvit clasele de liceu la Craiova și Facultatea de Limba și Literatura Română a Universităţii din București (1959–1964), unde își susţine în 1976 și doctoratul cu teza <span class="CharOverride-3">Romanul de mistere în literatura română</span>, publicată în 1981 și reprezentând debutul editorial individual. Funcţionează ca profesor la liceul unde învăţase, devenit după decenii Colegiul Naţional „Fraţii Buzești” (1964–1999), iar între 1965 și 1971 activează ca ziarist la cotidianul „Înainte”. Este și redactor-șef al revistelor „Meridian” (1990–1992), „Lamura” (din 2001), „Cafeneaua literară” (din 2003), profesor la Universitatea „Mihai Viteazul” din Craiova. Debutează cu o recenzie în „Ramuri” (1965) și mai colaborează la „Argeș”, „Luceafărul”, „România literară”, „Orizont”, „Analele Universităţii din Craiova”, „Literatorul”, „Caiete critice”, „Steaua”, „Tribuna”, „Astra”, „Contemporanul”, „Literatura și arta”, „Convorbiri literare” ș.a. I s-a acordat Premiul „Marin Sorescu” al Academiei Române (2006).</p>
			<p class="Heuristica-BASE">Cu versuri <span class="CharOverride-1">B.</span> este prezent în revista „Argeș” (1968), la recomandarea lui Ion Caraion, și tot cu un ciclu de versuri intră în <span class="CharOverride-3">Caietul debutanţilor </span>(1979) al Editurii Albatros. Drumul poeziei a fost complinit mai târziu prin <span class="CharOverride-3">Provizii de soare</span> (2004), <span class="CharOverride-3">Oglinzile din Chicago, </span>volum subintitulat „aproape poeme (interpretări libere după realităţi americane)” (2006), <span class="CharOverride-3">Poeme americane</span> (2008) și <span class="CharOverride-3">Poeme </span>(2012). Mai perseverentă este prezenţa lui pe piaţa literară ca romancier. <span class="CharOverride-3">Orașul la ora amintirilor</span> (1984) ilustrează tema „obsedantului deceniu” prin personaje din medii diferite; sunt de evidenţiat aici claritatea demersului narativ, dinamismul acţiunii. <span class="CharOverride-3">Câmpia nu este singură</span> (1986) denotă influenţele romanului sud-american în folosirea planurilor narative multiple și în îmbinarea fantasticului cu oniricul și realismul. Romanul vrea să fie reprezentarea etosului unei colectivităţi rurale confruntată cu istoria. <span class="CharOverride-3">Aproapele nostru trădează</span> (1992), subintitulat „roman semipoliţist”, folosește tehnici ale prozei moderne (textualism, intertextualitate) și postmoderne, care vor caracteriza și <span class="CharOverride-3">Colonelul de la ghiol</span> (1996), „roman polimorf”, „prin focul încrucișat al limbajelor”, prin sinteza personaj–narator–autor (Stan Velea). Textul este programatic (nu şi original) construit în manieră postmodernistă; în final autorul atașează o listă a numelor de persoane la care se referă, de la Ahile, Aristofan, Aristotel la Roland Barthes, Brâncuși, Bogza sau Topîrceanu și de la Varlaam la Theodor Stolojan. Mai adaugă un „indice alfabetic de spaţii și ape”, precum și o schemă cu diferenţele dintre modernism și postmodernism. În toată această perioadă, ca istoric literar, <span class="CharOverride-1">B.</span> publică, în afara unor ediţii din autori clasici și contemporani (Traian Demetrescu, I.M. Bujoreanu, Hortensia Papadat-Bengescu, Gala Galaction, Ion Agârbiceanu, Barbu Delavrancea ș.a.), numeroase cronici și articole de critică și istorie literară, precum și paginile care alcătuiesc primul său volum, <span class="CharOverride-3">Romanul de mistere în literatura română</span>, un excurs urmărind genul în comparaţie strânsă și documentată cu modelele străine. Cele mai multe ecouri le-a avut însă cartea <span class="CharOverride-3">Aspecte ale romanului românesc</span> <span class="CharOverride-3">contemporan</span> (I–II, 1993–1995). În atenţia autorului au intrat și opere ale unor scriitori români din exil, precum <span class="CharOverride-3">Ora 25</span> de Constantin Virgil Gheorghiu, <span class="CharOverride-3">Noaptea de Sânziene</span> de Mircea Eliade, <span class="CharOverride-3">Dumnezeu s-a născut în exil </span>de Vintilă Horia, <span class="CharOverride-3">Povara bunătăţii noastre</span> de Ion Druţă. În panorama din <span class="CharOverride-3">Aspecte</span>… stau alături, firesc din unghi estetic, romancieri diferiţi ca ideologie: Zaharia Stancu, Eugen Barbu, Ion Lăncrănjan, Paul Anghel, pe de o parte, Marin Preda, Augustin Buzura, George Bălăiţă, Octavian Paler, pe de altă parte, pe lângă autori ca I.M. Sadoveanu, Mihail Sadoveanu, V. Voiculescu, Ion D. Sîrbu ș.a. <span class="CharOverride-3">Ipostaze și metastaze ale discursului oficial</span> (2000) este o cercetare despre lucrările Primului Congres al Scriitorilor din RPR (18–23 iunie 1956), iar <span class="CharOverride-3">Trăind printre cărţi </span>(I–VI, 2001–2012) însumează o foarte productivă activitate de publicist literar (note, glose, cronici, recenzii, interviuri, evocări, eseuri ș.a.). Mereu în orizontul criticii literare, <span class="CharOverride-1">B.</span>ambiţionează să fie în tangenţă cu teoria și istoria literară din ţara noastră ori din lumea culturii occidentale. Mărturie stă volumul <span class="CharOverride-3">Universalia (despre cărţi din literaturile lumii) </span>(2010), intitulat astfel deoarece reunește articole și studii despre cărţi din cinci continente. <span class="CharOverride-1">B.</span> a mai tipărit <span class="CharOverride-3">La Lilieci – 6 cărţi în căutarea lui Marin Sorescu</span> (2009) și <span class="CharOverride-3">Amurgul zeilor... olografi </span>(2011). Prima este un studiu de dialectologie, cea de-a doua e un tom voluminos de corespondenţă primită, dând seamă de polimorfismul unei existenţe de profesor, ziarist, critic și istoric literar, de om. Sunt convocaţi aici, pentru mărturii scrise, peste o sută cincizeci de nume. Ca președinte al cenaclului „Alexandru Macedonski”, din cadrul Societăţii Scriitorilor Olteni, <span class="CharOverride-1">B. </span>a alcătuit antologii și dicţionare, adăugând la eforturile sale o carte etalon, <span class="CharOverride-3">Medalionul literar – structură permanentă de cultură și educaţie</span> (2006), scrisă în colaborare și adresată învăţământului preuniversitar.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Romanul de mistere în literatura română</span>, Craiova, 1981; <span class="CharOverride-3">Orașul la ora amintirilor</span>, Craiova, 1984; <span class="CharOverride-3">Câmpia nu este singură</span>, București, 1986; <span class="CharOverride-3">Aproapele nostru trădează</span>, Craiova, 1992; <span class="CharOverride-3">Aspecte ale romanului românesc contemporan</span>,<span class="CharOverride-3"> </span>I–II, Craiova, 1993–1995; <span class="CharOverride-3">Colonelul de la ghiol</span>, Craiova, 1996; <span class="CharOverride-3">Simbolistica poeziei lui Ion Barbu</span> (în colaborare cu Simona Barbu), Craiova, 1997; <span class="CharOverride-3">Reexaminări critice</span>, Craiova, 1997; <span class="CharOverride-3">Brazii din Poiana Soarelui</span>, Craiova, 1998; <span class="CharOverride-3">Ipostaze și metastaze ale discursului oficial, </span>Craiova, 2000; <span class="CharOverride-3">Trăind printre cărţi</span>, vol. I–II, Petroșani, 2001–2002, vol. III–VI, Craiova, 2004–2012; <span class="CharOverride-3">Fuga de sub model</span>, Craiova, 2002; <span class="CharOverride-3">Provizii de soare</span>, Craiova, 2004; <span class="CharOverride-3">Oglinzile din Chicago: aproape poeme (interpretări libere după realităţi americane)</span>,<span class="CharOverride-3"> </span>Craiova, 2006; <span class="CharOverride-3">Medalionul literar – structură permanentă de cultură și educaţie</span> (în colaborare), Craiova, 2006; <span class="CharOverride-3">Poeme americane</span>, Craiova, 2008; <span class="CharOverride-3">La Lilieci – 6 cărţi în căutarea lui Marin Sorescu</span>, Craiova, 2009; <span class="CharOverride-3">Universalia (despre cărţi din literaturile lumii)</span>, Craiova, 2010; <span class="CharOverride-3">Poeme</span>,<span class="CharOverride-3"> </span>Craiova, 2012.<span class="CharOverride-3"> </span><span class="CharOverride-1">Antologii: </span><span class="CharOverride-3">Amurgul zeilor... olografi</span>, Craiova, 2011.</p>
			<p class="Heuristica___m_RPR"><span class="CharOverride-1">Repere bibliografice: </span>Mircea Zaciu, <span class="CharOverride-3">„Romanul de mistere în literatura română”</span>, ST, 1981, 11; Const. M. Popa, <span class="CharOverride-3">„Aproapele nostru trădează”</span>, R, 1992, 3–4; Dan Milcu [D. Micu], <span class="CharOverride-3">O panoramă a romanului contemporan</span>, L, 1993, 34; Const. M. Popa, <span class="CharOverride-3">Toamna coloneilor</span>, R, 1996, 10–12; Stan Velea, [<span class="CharOverride-3">Marian Barbu</span>], RITL, 1997, 1–2, JL, 1997, 27–30, „Ecart”, 2003, 211; Gheorghe Glodeanu, <span class="CharOverride-3">Fascinaţia cărţilor</span>, CNT, 2002, 24; Voncu, <span class="CharOverride-3">Secvenţe</span>, II, <span class="CharOverride-3">117–118</span>; Tudor Nedelcea, <span class="CharOverride-3">O viaţă printre cărţi</span>, R., 2003, 6–7; Lucian Vasiliu, <span class="CharOverride-3">Adnotări fulgurante</span>, CL, 2003, 2; Ion Cristofor, <span class="CharOverride-3">Marian Barbu și romanul de mistere</span>, ST, 2004, 6; Viorel Dinescu, <span class="CharOverride-3">Rătăcitor prin totemuri moderne</span>, „Lamura”, 2008, 7–9; <span class="CharOverride-3">Dicţionarul bibliografic al membrilor USR, Filiala Craiova</span>, Craiova, 2010, <span class="CharOverride-3">23–29</span>; Dumitru Velea, <span class="CharOverride-3">Pragul de jos</span>, I, Craiova, 2011, <span class="CharOverride-3">61–92.</span> &#9;<span class="Semnatura">M.Vs., T.N.</span></p>
			<p class="Heuristica-PRIMUL"><span class="titlu-12">BARBU, N. [Nicolae]</span> (15.XII.1921, Iași – 22.V.1985, Iași), critic și istoric teatral, gazetar. Este fiul Gheorghiței și al lui Ilie Barbu. Elev la Liceul Naţional din orașul natal, <span class="CharOverride-1">B.</span> se înscrie, după terminarea școlii, la Facultatea de Litere și Filosofie a Universităţii ieșene, luându-și licenţa în 1946. Nu pășise pragul studenţiei când, prin 1941, începe să publice în presa locală. Va continua să fie prezent, cu articole și diverse însemnări, și în anii următori, după ce obţine o catedră în învăţământul preuniversitar (1946–1955). Cu tactul și comprehensiunea ce îl caracterizau, înclinat spre studiu, ar fi putut să aibă o bună carieră de profesor. Dar l-a atras viaţa de redacţie, atașamentul său pentru gazetărie fiind una dintre trăsăturile prin care a rămas în amintirea celor care l-au cunoscut. Redactor și secretar de redacţie la cotidienele „Moldova nouă” și „Opinia”, unde își face mâna, între 1954 și 1966 îndeplinește, cu profesionalism, funcţia de redactor-șef adjunct la „Iașul literar”. După înfiinţarea revistei „Cronica” (1966), trece cu bagajul său de experienţă la noul hebdomadar.</p>
			<p class="Heuristica-BASE">În afară de periodicele ieșene, în care a semnat sute de cronici teatrale, studii de istoria teatrului, comentarii literare, uneori cronici plastice, <span class="CharOverride-1">B.</span> a mai colaborat la jurnale („România liberă” ș.a.) și la reviste de cultură („Contemporanul”, „Tribuna”, „Steaua”, „Teatrul” ș.a.); a scris și sub pseudonimul Radu Naumescu. S-a impus în peisajul cultural al urbei îndeosebi prin pasiunea pentru teatru. Iubea actorii, pe cei din generaţia de aur a Naţionalului ieșean îi venera, ceea ce nu-i diminua, în cronicile de spectacol, voinţa de a se păstra în limitele obiectivităţii. Cu un ton de o urbanitate fără cusur, păstra, ca o marcă a corectitudinii, o mină sobră, concentrat să descifreze – fără virtuozităţi analitice, însă limpede și exact – sensurile unor montări. Probitatea lui era aceea a unui spirit avizat și ferm, cu o pedală tradiţionalistă în aprecierile cumpănite, în care apetenţa pentru valorile de mult recunoscute se conjugă cu o anume prudenţă faţă de inovaţia agresivă. Pentru <span class="CharOverride-1">B.</span>,<span class="CharOverride-1"> </span>totul, în sfera artei, e o „chestiune de dozaj”, de aceea și critica lui, atentă și la obiect, respinge excesivităţile și ambiguitatea. Nu agrea extravaganţele unor regizori bolnavi de „narcisism”, așa cum ricana la moda „demitizărilor” sau la „actualizările forţate”, căzând în exhibiţionism și abracadabrant, în dauna textului sacrosanct. Nu se arăta încântat nici de „reconstituirea muzeistică”, declarându-se, ca să pară în pas cu vremea, un adept al „inovaţiei creatoare”. Firea sa, care nu se dezminte, este aceea a unui conservator. Ambiţia lui este aceea de a-și însoţi demersul analitic și cel istoriografic prin consideraţii teoretice – <span class="CharOverride-3">Sine ira… </span>(1971), <span class="CharOverride-3">Noi și clasicii </span>(1975), <span class="CharOverride-3">Antract </span>(1979). Lecturile fidele, pline de bun-simţ, denotă o înclinaţie spre reflexivitate, comentariul pe teme literare sau teatrale angajându-se într-o vanitoasă monologare pe marginea unor concepte (actualitate și valoare, tradiţie și inovaţie ș.a.). Criticul, pus pe disocieri, își propune să clarifice o noţiune sau alta, combătând astfel „poncifele”, „prejudecăţile” care-l supără. O carte întreagă, <span class="CharOverride-3">Noi și clasicii, </span>își subminează însă efortul de a reinterpreta creaţii de vârf ale literaturii noastre prin dilatarea abuzivă, cu ifos globalizant, a noţiunii „clasic”, în care <span class="CharOverride-1">B.</span> înghesuie scriitori fel de fel. Urmărind să surprindă „coordonatele” unor opere, să definească „atitudini” (lirice etc.) și să contureze „profiluri” (sau, mai pompos, „efigii”), „creionările” acestea elaborate, neocolite de pedanterie, rămân discrete sub raportul contribuţiei proprii. Ceea ce îi înviorează scrisul sunt nu metaforele, rare și artificioase, ci fluxul amintirii, evocările, cu deosebire cele plasate în ambianţă ieșeană, dând austerelor glose ceva culoare și un pic de fior. Seriozitate și rigoare dovedesc monografiile pe care <span class="CharOverride-1">B.</span> le-a consacrat unor glorii ale teatrului ieșean – <span class="CharOverride-3">Matei Millo</span> (1963), unde interpretul preferat al lui V. Alecsandri e văzut ca un „reformator pe linia realismului”, <span class="CharOverride-3">Aglae Pruteanu </span>(1965), care, evitând romanţarea, ia totuși o turnură encomiastică, în fine, <span class="CharOverride-3">Biografie și creaţie </span>(1983), o reconstituire a carierei de „actor total” a lui C. Ramadan. Apelând, ca un cercetător scrupulos ce era, la date culese din publicaţiile vremii și de prin arhive, precum și la alte mărturii, folosite cu discernământ, <span class="CharOverride-1">B.</span> încearcă să reînvie, atât cât se mai poate, reprezentaţii de succes de altădată, neîmpăcat, s-ar spune, cu efemeritatea lor. O preţioasă lucrare, doldora de informaţii, este <span class="CharOverride-3">Dicţionarul actorilor Teatrului Naţional din Iași</span> (1976), galerie de portretizări precise și nuanţate, la care se poate apela oricând. Aceeași temeinicie se vădește și în suita intitulată <span class="CharOverride-3">Momente din istoria teatrului românesc</span> (1977). Mergând pe „firul tradiţiei”, din „zori” și până înspre zilele noastre, meticulosul analist, care judecă fiecare secvenţă în contextul ei, își structurează materialul în funcţie de acele „înnoiri” ce au survenit într-un moment sau altul<span class="CharOverride-3"> </span>graţie aportului unor personalităţi ale scrisului și ale scenei. Un proces pe care autorul ţine să-l pună în evidenţă este acela al „sincronizării”, dinamică fastă, ducând, în viziunea lui sărbătorească, la înfiriparea „dimensiunii universale” a multor valori autohtone. Cu unele pagini mai greoaie și, pe anumite porţiuni, cu pasaje, stilistic vorbind, mai cenușii, excursul, deloc „succint”, probează convingător o bună cunoaștere a fenomenului teatral. În fine, o antologie editată postum, <span class="CharOverride-3">Semnul Cumpenei </span>(2010), aduce o selecţie de cronici dramatice pe care <span class="CharOverride-1">B. </span>le scrie începând din 1942, cartea fiind totodată o istorie sui-generis a spectacolelor puse în scenă timp de patru decenii la Teatrul Naţional ieșean.</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-3">Matei Millo</span>,<span class="CharOverride-3"> </span>București, 1963: <span class="CharOverride-3">Aglae Pruteanu</span>,<span class="CharOverride-3"> </span>București, 1965; <span class="CharOverride-3">Sine ira…</span>,<span class="CharOverride-3"> </span>Iași, 1971; <span class="CharOverride-3">Noi și clasicii</span>, București, 1975; <span class="CharOverride-3">Dicţionarul actorilor Teatrului Naţional „Vasile Alecsandri” Iași. 1816–1976</span>, în <span class="CharOverride-3">160 de ani de teatru românesc. 1816–1976</span>, pref. Constantin Ciopraga,<span class="CharOverride-3"> </span>Iași, 1976, <span class="CharOverride-3">165–218</span>; <span class="CharOverride-3">Momente din istoria teatrului românesc</span>, pref. Valeriu Râpeanu, București, 1977; <span class="CharOverride-3">Antract</span>, București, 1979; <span class="CharOverride-3">Biografie și creaţie (Arta lui C. Ramadan)</span>, București, 1983; <span class="CharOverride-3">Semnul Cumpenei: patru decenii de istorie a Teatrului Naţional „Vasile Alecsandri” Iași. 1942–1984</span>, îngr. Sorina Bălănescu, pref. Florin Faifer, Iași, 2010. </p>
			<p class="Heuristica___m_RPR"><span class="CharOverride-1">Repere bibliografice: </span>Popa, <span class="CharOverride-3">Dicţ. lit.</span> (1977), <span class="CharOverride-3">66–67</span>;<span class="CharOverride-3"> </span>Liviu Leonte, <span class="CharOverride-3">Critic și istoric literar</span>, CRC, 1985, 2; Constantin Ciopraga, <span class="CharOverride-3">Definitiva plecare…, </span>CL, 1985, 5; Leon, <span class="CharOverride-3">Umbre</span>, V, <span class="CharOverride-3">98–102</span>; Maftei, <span class="CharOverride-3">Personalităţi</span>, VI, <span class="CharOverride-3">42–44</span>; Petraș, <span class="CharOverride-3">Panorama</span>, <span class="CharOverride-3">117–119</span>; Busuioc, <span class="CharOverride-3">Scriitori ieșeni</span>, <span class="CharOverride-3">54–55</span>; Florin Faifer, <span class="CharOverride-3">Cu faţa spre trecut</span>, CRC, 2004, 3; Nicolae Turtureanu,<span class="CharOverride-3"> Domnu’ Barbu</span>, CL, 2010, 10. &#9;<span class="Semnatura">F.F.</span></p>
			<p class="Heuristica-PRIMUL"><span class="titlu-12">BARBU, N.I. [Nicolae I.]</span><span class="CharOverride-1"> </span>(8.X.1908, Urși-Cârstă&#173;nești, j. Vâlcea – 23.VIII.1993, București), clasicist, traducător. Frecventează liceul la Râmnicu Vâlcea, absolvit în 1928, după care își ia la București licenţa în filologie latină în 1931, iar doctoratul la Strasbourg în 1933. În 1934 începe să predea la Universitatea din București, fiind promovat ca profesor titular în 1954 și șef de catedră în 1963; aici funcţionează până la pensionare. Membru în numeroase academii străine (Roma, Pescara, Salerno ș.a.), în câteva societăţi de studii clasice (Rio de Janeiro, Berlin și Varșovia) și președinte al societăţii Ovidianum, este director știinţific al publicaţiei „Quaderni dell’umanismo” (Roma) și conduce, la București, revista „Ausonia”.</p>
			<p class="Heuristica-BASE">Clasicist de structură lansoniană, <span class="CharOverride-1">B.</span> își va localiza riguros eforturile istorico-literare în aria literaturilor greacă și latină, cu o anume preferinţă pentru cea din urmă. Prima lucrare publicată în volum este teza complementară de doctorat, <span class="CharOverride-3">Les Sources et l’originalité d’Appien dans le deuxième livre des „Guerres civiles” </span>(1933). Materialul înfăţișat, configuraţia expunerii și expresia lexicală limpede anunţau profilul acestui cercetător. Enunţând, la început, datele problemei, autorul trece în revistă, critic ori laudativ, studiile anterioare, stăruind îndeosebi asupra neîmplinirilor. Odată delimitate necunoscutele, se stabilesc modalităţile și operaţiunile menite să conducă la rezolvarea lor. La capătul excursului comparativ, parcimonios și la obiect, <span class="CharOverride-1">B.</span> formulează concluzii limpezi și convingătoare. Astfel, demonstrează că Appian a folosit izvoare diferite, favorabile sau ostile, pe care le-a confundat uneori, schimbându-le cronologia și apropiindu-se mai mult de Plutarh. O construcţie aproape identică – elementele de studiu, analiza cercetărilor anterioare, demonstraţia analitică și concluzii – prezintă și a doua carte, <span class="CharOverride-3">Les Procédés</span> <span class="CharOverride-3">de la peinture des caractères et la vérité historique dans les biographies de Plutarque</span> (1934), teza principală de doctorat. Fazele acestei metodologii pronunţat pozitiviste, cu pondere mai mare pe faptul concret decât pe comentariu, vor fi respectate și în celelalte lucrări. Așadar, tot un studiu de sursologie, iniţiat în scopul clarificării unei probleme fundamentale pentru Plutarh – modul în care acesta a conciliat istoricul și anecdoticul. Generalizările finale se impun aproape de la sine: eruditul Plutarh a folosit izvoarele neinfluenţabil și cu discernământ critic; nu a fost un moralist, ci un bun cunoscător al firii omenești, cu lecturi întinse. Neașteptat va fi al treilea volum, <span class="CharOverride-3">Dualismul</span> <span class="CharOverride-3">tragediei lui Sofocle</span> (1936), fundamentat pe ideea artei pure, care dă și perspectiva de apreciere. Clasicistul va judeca tragediile sofocleene în funcţie de relaţia idei filosofice și religioase – patetism dramatic, criteriu modernist discriminator, pe care îl aplică mecanic literaturii antice. Intenţionalitatea de orice natură, crede el, împinge <span class="CharOverride-3">Antigona, Ajax, Filoctet </span>și<span class="CharOverride-3"> Oedip la Colona</span> în abisurile nonartei. Titlul de capodoperă se cuvine doar tragediilor <span class="CharOverride-3">Oedip rege, Electra </span>și <span class="CharOverride-3">Trachinienele</span>, unde creația nu e întinată de imixtiunea tendinţei. Această abatere de la poetica realistă este un efect de scurtă durată, la care <span class="CharOverride-1">B.</span> va renunţa ușor, ca la o cochetărie de moment. Cărţile scrise după 1944 sunt doveditoare în acest sens. <span class="CharOverride-3">Aspecte din viaţa romană în scrisorile lui Cicero</span> (1959) o confirmă, tabloul Romei antice, răsfrânt în epistolele și în cuvântările ciceroniene reconstituind mediat profilul omului și pe cel al cetăţeanului. Pe linia încercărilor de sinteză, frecvente acum, se înscrie și volumul <span class="CharOverride-3">Valori umane în literatura greacă </span>(1967). <span class="CharOverride-1">B.</span> va aborda subiecte mai cuprinzătoare, ce depășesc concretul restrâns al unei probleme anume. Autorul ţintea la închegarea unor imagini de ansamblu, concretizate parţial într-un curs de istorie a literaturii latine. Expresia, mai puţin sincopată, se va mula și ea pe cadrele lărgite ale gândirii scăpate de chingile demonstraţiei stricte, aproape matematice. Operele cercetate, literare și istorice, acoperă un spaţiu destul de vast, de la poemele homerice și Hesiod la lirică, tragedie și istoriografie. E vorba de o schiţă a valorilor mai însemnate, prin mijlocirea căreia se reformulează, în curgerea vremii, judecăţi cu privire la mentalităţi, opere și personalităţi ale culturii. Este o optică, până la un punct, adecvată și rezultatele sunt pe măsură. Adăugiri de sinteză va conţine și <span class="CharOverride-3">Antichitatea clasică. 100 de figuri celebre</span> (1976) – tablete instructive și picante, datorită inserţiilor anecdotice, ca și, în parte, raportările analitice, reactualizante, din <span class="CharOverride-3">Noi și clasicii</span> (1975). Activitatea clasicistului s-a împletit în timp cu preocupările didactice, ducând la elaborarea mai multor manuale de limbă, gramatică și literatură, latină îndeosebi, destinate elevilor și studenţilor. <span class="CharOverride-1">B. </span>a coordonat partea referitoare la literatura latină din lucrarea lexicografică <span class="CharOverride-3">Scriitori greci și latini </span>(1978). La acestea se adaugă și câteva traduceri, remarcabile, din Plutarh, Tucidide, Aristotel și din Sfântul Augustin.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Les Sources et l’originalité d’Appien dans le deuxième livre des „Guerres civiles”</span>,<span class="CharOverride-3"> </span>Paris, 1933; <span class="CharOverride-3">Les Procédés de la peinture des caractères et la vérité historique dans les biographies de Plutarque</span>, Paris, 1934; <span class="CharOverride-3">Dualismul tragediei lui Sofocle</span>, București, 1936; <span class="CharOverride-3">Aspecte din viaţa romană în scrisorile lui Cicero</span>, București, 1959; <span class="CharOverride-3">Valori umane în literatura greacă</span>, București, 1967; <span class="CharOverride-3">Noi și clasicii</span>, București, 1975; <span class="CharOverride-3">Antichitatea clasică. 100</span> <span class="CharOverride-3">de figuri celebre</span>, București, 1976; <span class="CharOverride-3">Scriitori greci și latini </span>(în colaborare), București, 1978. <span class="CharOverride-1">Traduceri:</span> Plutarh, <span class="CharOverride-3">Vieţi paralele</span>, București, 1957; Aristotel, <span class="CharOverride-3">Fizica</span>, București, 1966; Tucidide, <span class="CharOverride-3">Războiul peloponeziac</span>, București, 1966; Athenaios, <span class="CharOverride-3">Ospăţul înţelepţilor</span>, pref. trad., București, 1978; Augustin,<span class="CharOverride-3"> Scrieri alese</span>, București, 1985.</p>
			<p class="Heuristica___m_RPR"><span class="CharOverride-1">Repere bibliografice: </span>Stan Velea, <span class="CharOverride-3">N.I. Barbu</span>, RITL, 1979, 4; Velea, <span class="CharOverride-3">Universaliști</span>, <span class="CharOverride-3">66–71</span>; Petria, <span class="CharOverride-3">Vâlcea</span>,<span class="CharOverride-3"> 38–39 &#9;</span><span class="Semnatura">S.V.</span></p>
			<p class="Heuristica-PRIMUL"><span class="titlu-12">BARBU, Petre</span> (20.VII.1962, Galaţi), prozator, dramaturg. Este fiul Domnicăi (n. Ivanov) și al lui Ilie Barbu, mecanic de locomotivă. După studiile liceale la Galaţi, a absolvit tot aici, în 1988, Facultatea de Mecanică a Universităţii Tehnice, lucrând apoi ca inginer la Electroargeș din Curtea de Argeș (1988–1990). Debutează în revista studenţească „Orientări” (Galaţi), după care Laurenţiu Ulici îi prefaţează un grupaj de trei nuvele, <span class="CharOverride-3">Scara mea de incendiu</span>, publicat în 1989 în colecția „Cartea cea mai mică” scoasă de revista „Convingeri comuniste”. A fost redactor la „Flacăra” (1990–1991), „Cuvântul” (1991–1992), apoi senior editor la „Capital” (1992–2007), „Adevărul Holding” (2007–2012) și „Forbes România” (din 2012). A mai colaborat la „Convorbiri literare”, „Amfiteatru”, „Suplimentul literar-artistic al «Scânteii tineretului»”, „Tribuna”, „Echinox”, „Luceafărul”, „România literară”, „Contrapunct”, „Familia” ș.a. În 1990 a beneficiat de o bursă de specializare în jurnalism, în SUA.</p>
			<p class="Heuristica-BASE">Accentul pe „infinitezimalul” scriiturii – de unde și trimiterile la Milan Kundera, de pildă – lega debutul editorial al lui <span class="CharOverride-1">B.</span> cu prozele din <span class="CharOverride-3">Tricoul portocaliu fără</span> <span class="CharOverride-3">număr de concurs</span> (1993) de linia Mircea Nedelciu–Cristian Teodorescu–Bedros Horasangian: realism cotidian interesat de psihologia colectivă, pentru care filmografia care a influenţat proza generaţiei ’80 devine o referinţă aproape obligatorie. Cazuistică de cartier în epoca ceaușistă, amestec de situaţii grotești și fizionomii suprarealiste, dar și gogoliene, o ironie bonomă, nu corosivă, cu atenţie la sentiment și la drama deriziunii. Pe scurt, scriitorul face parte din familia lui Nicolae Velea, și nu dintre partizanii filmelor lui Lucian Pintilie. În 1995, prin <span class="CharOverride-3">Dumnezeu binecuvântează America</span>, <span class="CharOverride-1">B.</span> săvârșește saltul de la prozele scurte la roman. <span class="CharOverride-3">Ultima tresărire a submarinului</span> <span class="CharOverride-3">legionar</span> (1998) este un roman cu sincope temporale, cu personaje ce par comice la început, pentru a deveni forţe primejdioase odată ce nebunia generală se instalează ireversibil peste o lume (o Românie) citită ca o înșiruire de glume proaste. „Marcată structural de tipologia «romanului de mistere»” (Ioan Stanomir), cartea urmărește de-a lungul unuia dintre fire ancheta întreprinsă în 1997 de un ziarist de la o gazetă centrală asupra dispariţiei înainte de 1989 a unui stomatolog dintr-un oraș de provincie (nu fără fine trimiteri la romanele de tip Augustin Buzura, D.R. Popescu). Urmează revelaţii tulburătoare, lecţii de cinism versatil, malformarea realităţii, spulberarea adevărurilor. Morala romanului: „Arată-mi un ziarist român cu douăzeci de ani de meserie care n-a mâncat rahat! Asta a fost slujba noastră de atunci, mâncători de rahat. Acum suntem liberi. Minciunile se vând mai bine ca adevărul. O să te lovești în meseria asta blestemată de atâtea minciuni, încât o să ajungi să te întrebi dacă nu cumva toată viaţa ta e o minciună”. În secvența comunistă care compune cel de-al doilea fir narativ, câţiva intelectuali provinciali (un arheolog tracoman, un june prozator imberb, o cochetă, un intelectual problematizant, un dentist lubric, profitor și ratat, un gazetar politruc, plus bufonul de rigoare al „Curţii”, semianalfabet și agresiv) formează în 1986 un soi de cenaclu botezat Colocviile 79, unde se citesc în grup <span class="CharOverride-3">Niște ţărani</span> de Dinu Săraru și <span class="CharOverride-3">Pumnul și palma</span> de Dumitru Popescu. Șarja e suculentă, autorul are ochi gogolian și aplecare spre fantasticul cotidian de tip Bulgakov, ca și Daniel Bănulescu. Cu o astfel de priză la contingent și cu darul replicii pe care îl are, <span class="CharOverride-1">B.</span> cultivă cu succes și genul dramatic. <span class="CharOverride-3">La stânga tatălui</span>, inclusă, alături de <span class="CharOverride-3">Dueliștii </span>și de o dramatizare după <span class="CharOverride-3">Dumnezeu binecuvântează America</span>, în antologia <span class="CharOverride-3">Teatru</span> (2003), adună laolaltă, în decorul unui oraș de graniţă din zilele detronării lui Ceaușescu, tineri și bătrâni, agenţi provocatori, mișcări sindicale, mișcând într-o confuzie generală conștiinţe „camilpetresciene”. <span class="CharOverride-3">Blazare</span> (2005) posedă un nucleu comun cu piesa <span class="CharOverride-3">Tatăl nostru care ești în supermarket </span>(2003; Premiul Cea mai bună piesă românească a anului, acordat de UNITER), în care un complex alimentar părăsit devine pivotul între comunismul precar alimentar și consumismul postcomunist, între o societate controlată represiv de Securitate și o societate alimentată de fantasmele aderării la NATO. De asemenea, unele detalii amintesc <span class="CharOverride-3">Dumnezeu binecuvântează America</span>: familia disfuncțională dintr-un port maritim, naratorul genuin afectat de dizabilitate intelectuală, bizareriile care scurtcircuitează și redimensionează în cheia absurdului și a umorului negru microrealismul altfel minuțios cartografic. În <span class="CharOverride-3">Blazare</span> comunismul și postcomunismul fuzionează delirant în discursul necreditabil al naratorului – un <span class="CharOverride-3">loser</span> trecut de patruzeci de ani, impotent și refugiat în fantasme legate de fostul complex alimentar, pe care îl apără de orice intruziune. Restul personajelor întregesc această menajerie de tranziție: sora milionară în dolari a naratorului, ducând cu sine secretul inenarabil al relațiilor cu Securitatea, mama acestuia, care împarte alimentele expirate apărute miraculos peste noapte în complex, o seamă de prieteni lansați în ocupații improvizate (unul confecționează perii, altul realizează o emisiune de scandal la televiziunea sa de apartament). Atmosfera amintește de excentricitățile cinematografice ale lui Álex de la Iglesia. În cele din urmă, precum într-unul dintre filmele Monty Python, complexul alimentar transformat în supermarket se transformă, încă o dată, într-o arcă navigând către Europa: alegorie groasă, dar de efect, a sudurii inextricabile și originale dintre comunism și consumism. Cât privește genul, el poate fi numit microrealism bizar, deși cea mai mare parte dintre intruziunile fantastice – chagalliene, cum le-a afiliat critica – pot fi puse în seama naratorului necreditabil. Volumul <span class="CharOverride-3">Până la capătul liniei</span> (2012) este compus în partea sa semnificativă – alături de câteva nuvele scrise la sfârșitul anilor ’80, nerelevante – din schițe punctând, la limita dintre ficțional și nonficțional, în zona umanității mărunte, a gesturilor și emoțiilor simple, dar fundamentale. Moartea părinților însoțește aceste proze elementare și puternice, atât ca laitmotiv, cât și ca temă.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Tricoul portocaliu fără număr de concurs</span>, București, 1993; <span class="CharOverride-3">Dumnezeu binecuvântează America</span>, București, 1995; <span class="CharOverride-3">Ultima tresărire a</span> <span class="CharOverride-3">submarinului legionar</span>, București, 1998; <span class="CharOverride-3">Tatăl nostru care ești în supermarket</span>, București, 2003; <span class="CharOverride-3">Teatru</span>, pref. Marian Popescu, București, 2003; <span class="CharOverride-3">Blazare</span>, pref. Sanda Cordoș, Iași, 2005; <span class="CharOverride-3">Până la capătul liniei</span>, București, 2012.</p>
			<p class="Heuristica___m_RPR"><span class="CharOverride-1">Repere bibliografice: </span>Emil Mladin, <span class="CharOverride-3">Despre un maraton,</span> RL, 1994, 41; Tania Radu, <span class="CharOverride-3">Postcitadinismul</span>, LAI, 1996, 7; Ioan Stanomir, <span class="CharOverride-3">Apocalipsa după Petre Barbu</span>, LCF, 1998, 25; Tudorel Urian, <span class="CharOverride-3">Proza românească a anilor ’90</span>, București, 2000, <span class="CharOverride-3">174–176</span>;<span class="CharOverride-3"> </span>Mircea Iorgulescu, <span class="CharOverride-3">Complexul „Complexului” și „Muie Show”</span>, CLT, 2006, 18; Mihăilescu, <span class="CharOverride-3">Lit. rom. postceaușism</span>, II, <span class="CharOverride-3">147–155</span>; Alex Goldiș, <span class="CharOverride-3">Dialog despre neputință</span>, RL, 2012, 30; Cosmin Borza, <span class="CharOverride-3">Miniaturistul morţii</span>, CLT, 2012, 29. &#9;<span class="Semnatura">D.C.M., </span><span class="Semnatura">M.I.</span></p>
			<p class="Heuristica-PRIMUL"><span class="titlu-12">BARBU, Vasile</span> (6.IX.1954, Uzdin, Serbia), poet, publicist, editor. Este fiul Liviei (n. Neda) și al lui Moisă Barbu, ţărani. Urmează cursurile școlii generale din Uzdin și ale liceului din localitatea Covăciţa, apoi e student la Facultatea de Filologie din Novi Sad, secţia limba și literatura sârbă. Are o bogată activitate de jurnalist, lucrând mai mulţi ani la Radio Covăciţa (1982–1984) și la Radio Novi Sad, în cadrul redacţiei programului în limba română (1984–2002). Director al Casei de Cultură Doina din Uzdin (1984–1987), a editat revista „Cumpăna”. Este redactor-șef al publicaţiei „Floare de latinitate”, revistă patronată de Consiliul Naţional al Minorităţii Naţionale Române din Serbia. Fondează în 1990 Societatea Literar-Artistică Tibiscus din Uzdin, fiind președintele acesteia, redactor-șef al publicaţiei omonime și director al Editurii Tibiscus, mai înfiinţează la Uzdin un muzeu și o bibliotecă, iniţiază câteva cenacluri literare. În 1994 iniţiază Festivalul Internaţional de Poezie „Drumuri de spice”, care se desfășoară tot la Uzdin și la care participă scriitori din întreg spaţiul cultural românesc. Este vicepreședinte al Consiliului Naţional al Româ&#173;nilor din Serbia și Muntenegru și a fost secretar general al Comunităţii Românilor din Iugo&#173;slavia (1990–1996). A debutat publicistic în „Informaţia Uzdinului”, iar editorial cu volumul de poezie <span class="CharOverride-3">Refugiu în visele fecioarelor</span>, apărut la Reșiţa în 1991. Colaborează la „Libertatea”, „Tribuna tineretului”, „Bucuria copiilor”, „Lumina”, „Almanahul «Libertatea»”, „Clio” și „Învierea” (Timișoara), „Sportske novosti” (Zagreb), „Tribuna”, „Dacia lite&#173;rară”, „Bucovina literară”, „Porto Franco”, „Glasul naţiunii” ș.a. A semnat (mai ales textele satirice) cu pseudonimele Baronu, Batman-Mociuga Revanșistul, Focky D’Armando, Ion Palea Lumefaină, Bo Lungu Fârtatu.</p>
			<p class="Heuristica-BASE">Poet prolific, <span class="CharOverride-1">B</span>. este și un important ferment cultural implicat în manifestările culturale ale românilor din Uzdin și împrejurimi. Încurajează pictura naivă și înscrie realizările într-o carte document (2012, în colaborare cu Elena Barbu), în care include, pe lângă date biografice despre autori, reproduceri ale picturilor, consemnări din presa vremii, aspecte din galeria artei naive. Nu doar că scrie poezie în graiul locului, dar stimulează acest tip de literatură cu tradiţie în Banat. De asemenea, a îngrijit culegeri de versuri ale societăţii Tibiscus, a publicat antologiile <span class="CharOverride-3">Satira și umorul la românii din Voivodina </span>(2001), <span class="CharOverride-3">Norul sărută câmpia </span>(2003, în colaborare cu Mihai I. Vlad), <span class="CharOverride-3">Poezie în grai bănăţean </span>(II, 2009, în colaborare) ș.a., e semnatarul câtorva volume de publicistică, a editat actele mai multor simpozioane ţinute sub genericul „Oameni de seamă ai Banatului”.<span class="CharOverride-3"> </span>Trebuie remarcată și valoarea unui glosar alcătuit de <span class="CharOverride-1">B.</span>, care cuprinde câteva sute de cuvinte vechi din Uzdin și din localităţile limitrofe – <span class="CharOverride-3">Cuvinte vechi din graiul bănăţean al Uzdinului </span>(2012). Încă de la cartea de debut în poezie se poate observa la autorul ei ușurinţa versificării(„Tâlharii ochi pribegi/ din portul lacrimilor/ în goliciunea unei spume/ ce rămâne în pahare/ îmi caută/ iubiri astrale/ și chipuri pământene” – <span class="CharOverride-3">Ce-ţi caută ochii</span>). Poezia se întinde în registru larg, de la compuneri de circumstanţă la lirică meditativă. Universul agrest, cu simbolul plurivalent al spicelor, materialitatea dură, istoria și limba, iubirea trec prin lirica lui <span class="CharOverride-1">B.</span> în maniere și tonalităţi diferite, de la descriptiv la reflexiv. Notabil este acest blestem adresat celui care se leapădă de limba sa: „Limba dacă-ţi uiţi odată/ nu-i nici mamă, nu-i nici tată/ totul este doar ruină,/ totul este mort și vină (<span class="CharOverride-3">Blestemul limbii</span>). Locuri și nume – Sarmizegetusa, Alba Iulia, Voroneţ, Putna, Ipotești, Banat, Bucovina, Deceneu, Ovidiu, Avram Iancu – sunt evocate într-o cheie mesianică. Mihai Cimpoi afirmă că poezia lui <span class="CharOverride-1">B</span>. „e un «cântec al pătimirii noastre» în stil Goga, reluat în registrul și mai surd, și mai dureros al înstrăinării. Versurile și sunetele urmează o frazare sacadată, cufundată în durere mută”.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Refugiu în visele fecioarelor</span>, Reșiţa, 1991; <span class="CharOverride-3">Cu faţa la perete</span>, Uzdin, 1992; <span class="CharOverride-3">Aici totul e dor</span>, Uzdin, 1993; <span class="CharOverride-3">Lacrimă la o margine de așteptare</span>, Drobeta-Turnu Severin, 1995; <span class="CharOverride-3">Drumuri de spice</span>, Chișinău–București, 1996; <span class="CharOverride-3">Bătătorind drumurile ploilor</span>, Timișoara, 1997; <span class="CharOverride-3">Continente de dragoste</span>, Drobeta-Turnu Severin, 1998; <span class="CharOverride-3">De vorbă cu neamul</span>, Drobeta-Turnu Severin, 1998; <span class="CharOverride-3">Drumurile noastre</span>, Timișoara–Uzdin, 1999; <span class="CharOverride-3">Uzdin zic</span> – <span class="CharOverride-3">Uzdin gândesc</span>, Timișoara–Uzdin, 1999; <span class="CharOverride-3">În zodia bordeiului</span>, Iași, 1998; <span class="CharOverride-3">Năloagă în fondroc</span>, Uzdin, 2001; <span class="CharOverride-3">Ultima noapte de păcat</span>, Drobeta-Turnu Severin, 2001; <span class="CharOverride-3">Cele mai frumoase poezii</span>, Drobeta-Turnu Severin, 2002; <span class="CharOverride-3">Dintotdeauna am murit singur</span>, Pančevo, 2002;<span class="CharOverride-3"> Până azi</span>, Timișoara, 2004; <span class="CharOverride-3">Omul fără drum</span>, Uzdin, 2004; <span class="CharOverride-3">Ștroalie goalie sau Doi într-unu </span>(în colaborare cu Ionel Stoiţ), postfaţă Aurel Turcuș, Uzdin–Timișoara, 2006; <span class="CharOverride-3">Doi poeţi – aceeași limbă</span> (în colaborare cu Nicolae Nicoară-Horia), Arad, 2008; <span class="CharOverride-3">Șî zdrâncăne șî scârţâie șî flioandără</span>, Uzdin, 2011; <span class="CharOverride-3">Și nici n-aș mai putea</span>..., Arad, 2012. </p>
			<p class="Heuristica___m_RPR"><span class="CharOverride-1">Repere bibliografice: </span>Damian Ureche, <span class="CharOverride-3">Poetul Vasile Barbu – baron al prieteniei</span>, „Jurnal de Timiș”, 1994, 14–20; Cătălin Ciolca, <span class="CharOverride-3">Vasile Barbu, Gheorghe Lifa și alţi poeţi din miraculoasa așezare Uzdin</span>, RR, 1995, 2; Baba, <span class="CharOverride-3">Compendiu</span>, <span class="CharOverride-3">13–14</span>; Gheorghe Luchescu, <span class="CharOverride-3">Un stâlp al românismului: Vasile Barbu</span>, „Redeșteptarea” (Lugoj), 1997, 320; Costa Roșu, <span class="CharOverride-3">Lexiconul jurnalisticii românești din Iugoslavia</span>, Pančevo, 1998, <span class="CharOverride-3">67–69</span>; Cimpoi, <span class="CharOverride-3">Critice</span>, II, <span class="CharOverride-3">157</span>–<span class="CharOverride-3">159</span>; Adrian Dinu Rachieru, <span class="CharOverride-3">Românii de lângă noi</span>, „Oglinda literară”, 2004, 29; Roșu, <span class="CharOverride-3">Personalităţi</span>, <span class="CharOverride-3">25–27</span>; Agache, <span class="CharOverride-3">Lit. rom. ţările vecine</span>, <span class="CharOverride-3">383–385</span>, <span class="CharOverride-3">396–397</span>;<span class="CharOverride-3"> </span>Marina Ancaiţan, <span class="CharOverride-3">Poet al iubirii și al satului bănăţean</span>, „Libertatea” (Pančevo), 2012, 41. &#9;<span class="Semnatura">Al.R.</span></p>
			<p class="Heuristica-PRIMUL"><span class="titlu-12">BARBU, Zevedei</span> (28.I.1914, Gârbova, j. Alba – 26.IV.1993, Brasilia), eseist. Născut într-un sat cu vreo șapte sute de suflete, jumătate români şi jumătate saşi, în familia ţăranilor români Ana şi Marcu Barbu, este botezat cu un nume biblic pentru a nu putea fi maghiarizat (după practica autori&#173;tăţilor din Ardeal). Urmează cursurile şcolii primare în sat, continuate la gimnaziul şi la Liceul „Aurel Vlaicu” din Oraştie. Între toamna lui 1933 şi vara lui 1937 este student la Facultatea de Litere şi Filosofie a Universităţii din Cluj, unde se distinge prin câteva referate susţinute la seminarii conduse de D.D. Roşca, Florian Ştefănescu-Goangă, Liviu Rusu ş.a., sub influenţa cărora se formează. După pregătirea în cadrul Seminarului Pedagogic Uni&#173;versitar (1937–1938), este încadrat ca preparator, apoi asis&#173;tent la Institutul de Psihologie Experimentală al Universităţii clujene. În decursul următorilor patru ani îşi tipăreşte teza de licenţă şi susţine doctoratul în psihologie. Treptat, interesul teoretico-ştiinţific şi didactic se mută din domeniul psihologiei (al psihologiei experimentale) către domeniul filosofiei şi se accentuează prin încadrarea, în toamna lui 1942, ca asistent în Catedra de filosofie a culturii, condusă de Lucian Blaga. Activitatea profe&#173;sională şi cea publicistică sunt triplate de o deschidere către poli&#173;tică, de o orientare tot mai accentuată spre stânga, până la cea co&#173;munistă, ceea ce determină arestarea şi condamnarea lui, în toamna lui 1942, la opt ani şi jumătate de închisoare. Din detenţia de la Caran&#173;sebeş este eliberat în august 1944 odată cu schimbarea regimului. În perioada următoare este reintegrat în Universitate, apoi este, succesiv, secretar general al Ministerului Naţionalităţilor, consilier cultural în Ministerul Afacerilor Străine şi, de la 1 martie 1946, consilier la Legaţia României de la Londra. În vânzoleala politică a acelor ani, în toamna lui 1948 îşi prezintă demisia. După mai multe căutări, ajunge conferenţiar de sociologie şi psihologie socială în Marea Britanie, la Universitatea din Glasgow (1950–1963), la cea din Sussex (1964–1977), apoi se mută conferenţiar de sociologie în Brazilia, la Universitatea din Brasilia (1977–1993). În 1946 se căsătorise cu Laetiţia Bertola (franco-italiancă, sora lui Clody Bertola), de care se va despărţi în străinătate. <span class="CharOverride-1">B.</span> a fost şi un harnic şi talentat publicist. Secretar de redacţie al revistei de filosofie „Saeculum” (1943), a colaborat la importante publicaţii culturale ale anilor ’30 şi ’40 din secolul trecut: „Pagini literare”, „Lanuri”, „Gând românesc”, „Ţară nouă”, „Ţara”, „Revista de filosofie”, „Luceafărul”, „Tran&#173;silvania”, „Revista Funda&#173;ţiilor Regale” ş.a. A revenit în România pentru Congresul Internaţional de Estetică ţinut la Bucureşti în 1972, la care a susţinut comuni&#173;carea <span class="CharOverride-3" lang="en-GB">Is the Novel Dying</span>? (tipărită în volumul cu lucrările congresului), şi pentru vizite familiale.</p>
			<p class="Heuristica-BASE">În activitatea lui <span class="CharOverride-1">B.</span> se disting trei mari etape: românească (1935–1947), britanică (1948–1977) şi braziliană (1978–1993). În prima se pot observa fazele eseistico-filosofică (1935–1937), psihologică (1938–1941) şi filosofică (1942–1947), încheindu-se cu editarea la Paris a lucrării <span class="CharOverride-3">Le Développement de la pensée dialectique</span>, scrisă inițial în limba română. Devenirea culturală a lui <span class="CharOverride-1">B.</span> începe cu articole şi îndeosebi cu eseuri cu o bună deschidere filosofică, continuă cu studii şi cronici psihologice şi se aşază în domeniul fi&#173;losofiei, îndeosebi al filosofiei culturii şi al istoriei filosofiei. Căutările şi încercările eseistico-filosofice din a doua jumătate a anilor ’30 pregătesc terenul cultural pentru conturarea unei proprii viziuni filosofice la începutul anilor ’40, îndeosebi din momentul în care se află sub înrâurirea nemijlocită a lui Blaga, fără a se mani&#173;festa ca un blagian. Acum îşi clarifică o serie de idei ce ţin de domeniul metafilosofiei; mărturie stă studiul <span class="CharOverride-3">Metafizicul, funcţiu&#173;ne integrală a spiritului</span> (1943). Tânărul gânditor nu reduce metafizicul la domeniul restrâns al filosofiei, ci îl urmă&#173;reşte mai întâi prin planurile ştiinţei, esteticului literar-artistic şi al religiei, spre a ajunge la cel filosofic, fapt ce îl îndreptăţeşte să avanseze conceptul „metafizicism”, prin care pledează pentru un „fundal meta&#173;fizic în întreaga gândire şi acţiune umană”. Sub o asemenea exigenţă – conştientizată şi teore&#173;tizată speculativ târziu, de-abia la începutul lui 1943 – filosofează în ju&#173;rul câtorva problematici în eseistica din anii ’30, cum sunt binele, libertatea, dimensiunea naţională, autenticitatea, munca, cultura, omul şi, ca încoronare, opţiunea umanistă. Dacă cele dintâi teme sunt circumscrise în domeniul ontologiei, al eticii ori al metafilosofiei, cele din urmă au profunde semnificaţii angajante pentru om şi pentru gânditorul român al acelui moment existenţial. Câ&#173;teva eseuri sunt înscrise nemijlocit în domeniul filosofiei culturii: <span class="CharOverride-3">Cultură şi viaţă</span> (1936), <span class="CharOverride-3">Cultură şlagăr</span> (1936), <span class="CharOverride-3">Sensul culturii</span> (1939) sau <span class="CharOverride-3">Moment ardelean în gândirea românească</span> (1939). <span class="CharOverride-1">B.</span> se angajează în nu&#173;anţe conceptuale în interioritatea ideii de timp, înţeles ca „o adevărată osie a filosofiei”. Eternul însuşi este temporalizat, prin trecerea de la timpul absolut către temporalităţi ale domeniilor şi nivelurilor structurale ale existenţei. Aşa se ajunge la timpul uman, la cel istoric –numit „vreme”. Or, con&#173;stată <span class="CharOverride-1">B.</span>, „dimensiunea temporală a epocii actuale se bucură de o îngustime considerabilă”. El vede saltul de la timp la vreme ca un pro&#173;gres social, cultural şi uman, doar că „există pericolul ca vremea în&#173;săşi să decadă în vremelnicie”. Fără o mai îndelungă şi necesară analiză sociologică, psihologică, etnografică, autorul crede că „s-a ivit un pragmatism rău înţeles, un americanism cultural şi o stupidă justificare a morţii şi a momentului”. În etapa românească două sunt literaturile străine cunoscute mai îndeaproape de <span class="CharOverride-1">B.</span>: cea rusă şi cea germană. Din acestea îi comentează pe Dostoievski şi pe Goethe. Creatorul lui <span class="CharOverride-3">Faust</span>, „spirit prin excelenţă poetic”, este cel prin care „intrăm în labora&#173;torul propriu-zis al gândirii dialectice”. El este acela care „desţele&#173;neşte un pământ nou în istoria gândirii. În învălmăşeala structurii sociale, vasta sa intuiţie şi înflăcărata sa imaginaţie îl poartă mai înaintea altora spre tărâmul viitorului. El vede – neclar, ce-i drept –, dar vede prin negură, prin care alţii orbecăiesc”. Cu el începe aventura spirituală a dialecticii moderne. La numai douăzeci și patru de ani, <span class="CharOverride-1">B.</span> atacă din literatura rusă o temă fundamentală şi deosebit de speci&#173;fică: aceea a „omului de prisos”. Demn de remarcat este faptul că interpretul român nu se limitează la caracterizarea acestui tip literar la un scriitor sau la altul, ci înfăptuieşte o veritabilă sinteză a caracte&#173;risticilor tipului şi a evoluţiei lui concrescătoare în literatura rusă. Pentru ca, pe baza acestora, să înfăptuiască şi o dezvăluire a importanţei istorice a omului de prisos, şi a rostului sociocultural pe care îl are. <span class="CharOverride-1">B.</span> îl vede ca pe un „sac cu probleme”, de la con&#173;ţinutul conceptului la evoluţia istoric-literară şi până la „viclenia istorică” a tipului care refuză lumea în forma indiferenţei, a nonacţiunii. Fiind, în decursul unui deceniu, un deosebit de activ publicist, <span class="CharOverride-1">B.</span> a comentat arar o scriere literară propriu-zisă; a făcu&#173;t-o – chiar pe larg, în două cronici – la debutul lui Mihai Beniuc cu <span class="CharOverride-3">Cântece de pierzanie</span> (1938). Criticul pune în evidenţă tema dragos&#173;tei, cea a revoluţiei şi cea a morţii, toate trei transfigurate de poet din „cazanul clocotitor al vieţii”. Merită semnalate şi comentariile la creaţia eminesciană (cu pri&#173;lejul semicentenarului morţii, în 1939) ori la aceea a lui Blaga. Totodată, mulţi alţi gânditori români s-au bucurat de atenţia sa, îndeosebi prin paginile revistei „Saeculum”: Al. Rosetti, E. Lovinescu, Vasile Băncilă, D. Gusti, Eugeniu Sperantia, Grigore Popa, Nae Ionescu (demascat ca plagiator din Evelyn Underhill) şi trioul care a editat anuarul „Izvoare de filosofie”: Constantin Floru, Constantin Noica şi Mircea Vulcănescu.</p>
			<p class="Heuristica___mici"><span class="CharOverride-1">SCRIERI</span>: <span class="CharOverride-3">Minciuna în lumea copilului</span>, Cluj, 1938; <span class="CharOverride-3">Contribuţiuni la psi&#173;hologia onestităţii</span>, Cluj, 1940; <span class="CharOverride-3">Le Développement de la pensée dialectique</span>, Paris, 1947; <span class="CharOverride-3" lang="en-GB">Democracy and Dictatorship: Their Psychology and Patterns of Life</span>, Londra, 1956; ed. London, 1998; <span class="CharOverride-3">Problems of Historical Psychology</span>, New York, 1960.</p>
			<p class="Heuristica___m_RPR"><span class="CharOverride-1">Repere bibliografice</span>: Lucreţiu Pătrăşcanu, <span class="CharOverride-3">Curente şi tendinţe în filosofia românească</span>, Bucureşti, 1946, <span class="CharOverride-3">passim</span>; Athanase Joja, „<span class="CharOverride-3">Evoluţia gândirii dialectice</span>”, „Studii”, 1948, 2; H. Badiu, <span class="CharOverride-3">Domnul Zevedei Barbu şi paradoxele democraţiei</span>, VR, 1957, 3; Marin Diaconu, <span class="CharOverride-3">Zevedei Barbu. Schiţă pentru un profil spiritual</span>, VR, 2001, 11; Michael Finkenthal, <span class="CharOverride-3">Ze&#173;vedei Barbu – filosof, sociolog şi psiholog... englez?</span>, APF, 2007, 4. &#9;<span class="Semnatura">M.Dn.</span></p>
			<p class="Heuristica-PRIMUL"><span class="titlu-12">BARCAROIU, Constantin</span><span class="CharOverride-1"> </span>(24.I.1895, Bucu&#173;rești – 21.IV.1974, București), poet, prozator. Este fiul Mariei (n. Barcaroiu) și al lui Gheorghe Georgescu, muncitor, locuitori, probabil foarte strâmtoraţi, ai periferiei bucureștene. A urmat cu mari greutăţi școala primară și liceul, apoi s-a înscris la Conservatorul de Artă Dramatică, pe care l-a absolvit în 1924. Actor ambulant aproape un deceniu, în 1934 este redactor la „Cruciada românismului”; publică versuri și cronici dramatice în nenumărate reviste și ziare din București și din alte orașe din ţară, între care „Epoca”, „Răsăritul” (unde e redactor), „Drumul vremii” (Craiova), „Pasărea albastră”, „Revista scriitoarelor și scriitorilor români”, „Capitala” (figurează în redacţie), „Litera” (Arad), „Sfarmă-Piatră”, „Flacăra” ș.a. Câteva strofe îi apar și în „Universul” și „Universul literar”. În 1945, părăsind gazetăria, urcă din nou pe scenă, jucând la diverse atenee populare bucureștene, iar din 1949 este angajat la Teatrul de Stat din Reșiţa, de unde se și pensionează<span class="CharOverride-1">. </span></p>
			<p class="Heuristica-BASE"><span class="CharOverride-1">B.</span> a debutat în „Epoca” (1922) cu versuri de factură vag minulesciană. Cel dintâi volum, <span class="CharOverride-3">Florile roșii</span> (1934), incluzând câteva poeme în proză, glosează despre soarta umiliţilor. Înduioșarea melodramatică tinde să dea suport unor structuri contrastante, apropiate adesea de pilda religioasă. Autorul folosește, frecvent retoric, o imagistică de sursă biblică pentru a sugera paragina spirituală a veacului, condamnată în numele unui creștinism indignat, ulterior substrat al altei cărţi, <span class="CharOverride-3">Cetatea mea</span> (1939). Simbolismul întârziat (ploaie autumnală, nevroze, ftizie, solitudine apăsătoare) este pătruns de câte o notă expresionistă (motivul „urletului” revine obsedant). Un amplu poem, <span class="CharOverride-3">Mama</span> (1948), caută să configureze un simbol al suferinţei și al resemnării universale și, pe alocuri, al posibilităţii de regenerare morală, sprijinindu-se și pe o prozodie zbuciumată și stranie în manierismul ei. O tentativă de înnoire, de abandonare a tonurilor întunecate și a imaginilor sumbre, se remarcă în volumul <span class="CharOverride-3">Pe drumuri însorite</span> (1944), însă în versuri descriptive și grăbite. Un oarecare renume și-a dobândit <span class="CharOverride-1">B.</span> în epocă prin romanul <span class="CharOverride-3">Periferie </span>(1935), dedicat luptei dintre „două clase” sociale, adică dintre „săraci” și „bogaţi”, categorii care generează și un maniheism, inevitabil, al personajelor. Autorul confundă în mod curent principiile creștinismului primitiv cu acelea ale râvnitei societăţi „viitoare”, în care, se presupune, va domni umanitarismul, cam lânced însă, așa cum îl bănuiește naratorul. „Uriaș abator”, marginea Bucureștiului este văzută ca un simbol al agoniei lumii în general, precum mai târziu la Eugen Barbu în <span class="CharOverride-3">Groapa</span>. Din durităţile de limbaj și violenţele exhibate rămâne însă un tablou de apăsată culoare și doar pe alocuri de relief.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Florile roșii</span>, București, 1934; <span class="CharOverride-3">Frânturi de suflet</span>, București, 1935; <span class="CharOverride-3">Periferie</span>, București, 1935; <span class="CharOverride-3">Cetatea mea</span>, București, 1939; <span class="CharOverride-3">Pe drumuri însorite</span>, București, 1944; <span class="CharOverride-3">Mama</span>, București, 1948.</p>
			<p class="Heuristica___m_RPR"><span class="CharOverride-1">Repere bibliografice: </span>Paul Bărbulescu, <span class="CharOverride-3">„Periferie”</span>,<span class="CharOverride-3"> </span>„Răsăritul”, 1935, 9–10; Camil Baltazar, <span class="CharOverride-3">De la Panait Istrati la Constantin Barcaroiu</span>,<span class="CharOverride-3"> </span>„Credinţa”, 1935, 499; Paul I. Papadopol, <span class="CharOverride-3">„Frânturi de suflet”</span>, PL, 1937, 4; Dimitrie Stelaru, <span class="CharOverride-3">Zeii prind șoareci</span>, București, 1968, <span class="CharOverride-3">110–112</span>;<span class="CharOverride-3"> </span>Crohmălniceanu, <span class="CharOverride-3">Literatura</span>,<span class="CharOverride-3"> </span>I (1972), <span class="CharOverride-3">304; Dicţ. scriit. rom.</span>,<span class="CharOverride-3"> </span>I, <span class="CharOverride-3">191–192. &#9;</span><span class="Semnatura">D.M.</span></p>
			<p class="Heuristica-PRIMUL"><span class="titlu-12">BARDAN, Vasile</span> (28.II.1947, Valea Seacă, j. Bacău), poet, eseist. Este fiul Victoriei (n. Chiorcea) și al lui Nicolae Bardan, ţărani. După absolvirea Liceului „George Bacovia” din Bacău (1965), frecventează o vreme Institutul Pedagogic din Bacău (1965–1967), apoi urmează Facultatea de Filologie, secția română–franceză, din cadrul Universităţii din București, pe care o termină în 1978. Între acești ani a fost angajat la mina de cupru Bălan din judeţul Harghita, apoi la Întreprinderea de Prefabricate din Beton (București), a fost profesor de limba română și franceză în mai multe sate din judeţul Bacău, gestionar, funcționar economic, absolvă Institutul Pedagogic al Universităţii „Al. I. Cuza” din Iași (1973, cursuri fără frecvenţă), iar din 1984 e bibliotecar la APACA în București. Debutează cu poezie în revista „Ateneu” (1968), fiind încurajat de Ioanid Romanescu, cunoscut la cenaclul „Bacovia”. Mai colaborează cu versuri, eseuri și recenzii la „Amfiteatru”, „Convorbiri literare”, „Suplimentul literar–artistic al «Scânteii tineretului»”, „Steaua”, „Luceafărul”, „Contemporanul”, „Familia”, „România literară”, „Caiete critice”, „Cuvântul românesc” (Canada), „Sinteze”. Participă la mai multe cenacluri literare și înfiinţează el însuși unul în cadrul Clubului ICTB. Debutul editorial are loc în 1989 cu volumul <span class="CharOverride-3">Gravitaţia tăcerii</span>, prefaţat de Ioanid Romanescu.</p>
			<p class="Heuristica-BASE">O mare încredere în forţa Cuvântului (obligatoriu cu majusculă) caracterizează versurile lui <span class="CharOverride-1">B.</span>, fie că e vorba de cele metaforizante, de factură neomodernistă, fie de cele „neorealiste”, îngroșate prin aderenţa la realitatea exterioară postcomunistă. Pe de o parte, aspiraţie spre cerul înalt și pur al Poeziei (cu sfidarea forţei gravitaţionale), pe de alta, revărsare în spaţiul devenit extensibil al poemelor, din necesităţi de documentare socială și pamflet moral. Autorul găsește în câteva rânduri rezolvări prozodice notabile – de pildă în poemul <span class="CharOverride-3">Planctonul</span>, inclus în volumul <span class="CharOverride-3">Poeme ciuruite</span> (2010): „acum sunt hrana marilor balene/ – vor fi și ele prinse cu harponul –/ în lumea suspendată ca planctonul/ mă poartă valul timpului alene/ pe fundul apelor așteaptă schimbul/ e vastă marea sărăciei lucii/ și verde-amară cum e coaja nucii/ e calmă clipa – calm e anotimpul”. Semnificativă rămâne însă pendularea între registre atât de diferite, între discursul „înalt”–abstract și cel de violentă culoare realistă. A doua antologie de autor, după <span class="CharOverride-3">Omul probabil</span> (2000), culegerea <span class="CharOverride-3">Poeme transmoderne</span> (2012) lansează prin titlu un concept testat retroactiv la nivelul autoselecției, dar definit diletant astfel: „Consider transmodern acel poem astfel realizat, încât să conțină în substanța sa cognitivă și estetică o forță cu valoare constantă și transistorică”. Comentator pertinent de poezie în reviste, <span class="CharOverride-1">B.</span> a semnat și un studiu despre Ioanid Romanescu (1997), exercițiu inhibat de admirație.</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-3">Gravitaţia tăcerii</span>, pref. Ioanid Romanescu, București, 1989; <span class="CharOverride-3">Noaptea gravitaţiei</span>, pref. Mircea Ciobanu, București, 1994; <span class="CharOverride-3">Gravitonia</span>, postfaţă Constantin Sorescu, București, 1995; <span class="CharOverride-3">Ioanid Romanescu în apărarea poeziei</span>, pref. Constantin Crișan, Iași, 1997; <span class="CharOverride-3">Poezia și foamea</span>, București, 1997;<span class="CharOverride-3"> Poezia după Auschwitz</span>, București, 1998; <span class="CharOverride-3">Omul probabil</span>, pref. Daniel Cristea-Enache, București, 2000; <span class="CharOverride-3">Cântec cu ceas</span>, Iași, 2007;<span class="CharOverride-3"> Poeme ciuruite</span>, București, 2010; <span class="CharOverride-3">Poeme transmoderne</span>, Timișoara, 2012.</p>
			<p class="Heuristica___m_RPR"><span class="CharOverride-1">Repere bibliografice: </span>Cezar Ivănescu, <span class="CharOverride-3">Numele poetului</span>, LCF, 1982, 29; Alexandru Piru, <span class="CharOverride-3">Poeţi în regie proprie</span>, SLAST, 1989, 22; Alexandru Ruja, <span class="CharOverride-3">„Gravitaţia tăcerii”</span>, LCF, 1989, 32; Octavian Soviany, <span class="CharOverride-3">Echilibru fragil</span>, CNT, 1995, 14; Daniel Cristea-Enache, [<span class="CharOverride-3">Vasile Bardan</span>], CC, 1997, 8–10, ALA, 1999, 455; Horia Gârbea, <span class="CharOverride-3">„Poeme ciuruite”</span>, LCF, 2010, 21; Ioan Adam, <span class="CharOverride-3">Afinităţi selective</span>, Târgoviște, 2012, <span class="CharOverride-3">305–308</span>. &#9;<span class="Semnatura">D.C.-E.</span></p>
			<p class="Heuristica-PRIMUL"><span class="titlu-12">BARDÓCZ Árpád</span> (23.IV.1888, Ileanda, j. Sălaj – 9.VIII.1953, Budapesta), traducător. După terminarea Facultăţii de Drept, a fost funcţionar la Timișoara. În 1921 s-a stabilit în orașul Vác din Ungaria. A colaborat la revistele clujene „Erdélyi Szemle”, „Pásztortűz”, „Erdélyi Helikon” și la „Vasárnap” din Arad cu poezii proprii și cu traduceri. </p>
			<p class="Heuristica-BASE"><span class="CharOverride-1">B.</span> este primul scriitor maghiar care a publicat volume de transpuneri din poezia lui V. Alecsandri. <span class="CharOverride-3">Emlék</span> (1935) a apărut cu introducerea și notele traducătorului, ca și <span class="CharOverride-3">Könnycseppek</span> (1938), editat, de asemenea, cu un studiu introductiv despre viaţa lui Alecsandri.</p>
			<p class="Heuristica___mici"><span class="CharOverride-1">Traduceri:</span> V. Alecsandri, <span class="CharOverride-3">Pasztellek </span>[<span class="CharOverride-3">Pasteluri</span>],<span class="CharOverride-3"> </span>Cluj, 1926, <span class="CharOverride-3">Emlék </span>[<span class="CharOverride-3">Suvenire</span>], introd. trad., Cluj, 1935, <span class="CharOverride-3">Könnycseppek </span>[<span class="CharOverride-3">Lăcrămioare</span>], introd. trad., Budapesta, 1938.</p>
			<p class="Heuristica___m_RPR"><span class="CharOverride-1">Repere bibliografice: </span>Endre Károly, <span class="CharOverride-3">V. Alecsandri, „Emlék”</span>,<span class="CharOverride-3"> </span>„Erdélyi Helikon”, 1935, 7; Gáldi László, <span class="CharOverride-3">Vasile Alecsandri, „Emlék”</span>,<span class="CharOverride-3"> </span>„Vasárnap”, 1935, 23; A.P. Todor, V. <span class="CharOverride-3">Alecsandri în</span> <span class="CharOverride-3">limba maghiară</span>,<span class="CharOverride-3"> </span>PL, 1936, 3; Gáldi László, <span class="CharOverride-3">Vasile Alecsandri</span>, „<span class="CharOverride-3">Könnycseppek”</span>,<span class="CharOverride-3"> </span>„Vasárnap”, 1938, 9; Lörinczi László, <span class="CharOverride-3">Vasile Alecsandri</span>, „<span class="CharOverride-3">Könnycseppek”</span>,<span class="CharOverride-3"> </span>„Erdélyi Helikon”, 1938, 8; A.P. Todor, <span class="CharOverride-3">„Lăcrămioare” de V. Alecsandri în traducere maghiară</span>, CL, 1939, 1; <span class="CharOverride-3">Rom. magy. ir. lex.</span>, I, <span class="CharOverride-3">171</span>.<span class="CharOverride-1"> &#9;</span><span class="Semnatura">O.K.</span></p>
			<p class="Heuristica_PRIMUL_Semnat"><span class="CharOverride-1">BARICADA</span>, publicaţie care a apărut la București de la 6 ianuarie 1990 până la 27 noiembrie 1996, cu subtitlul „Săptămânal independent de opinie și cultură”. Redactor-șef: Eduard Victor Gugui; redactor-șef adjunct: Adrian Ștefan Iurașcu; secretar de redacţie: Constantin Călinescu; de la numărul 6/1991 redactor-șef adjunct devine Virgil Miron Pătru, iar secretar general de redacţie Cornel Catană, funcţie preluată de la numărul 36/1991 de Valentin Hossu-Longin, iar de la numărul 42/1991 de Vlad Macri; de la numărul 43/1992 Vlad Macri devine redactor-șef adjunct, iar Mihai Bujeniţă secretar general de redacţie. De la numărul 36/1992 subtitlul este „Hebdomadar politic și cultural”, revista schimbându-și totodată formatul. Apărută în perioada de efervescenţă publicistică de după căderea regimului comunist, <span class="CharOverride-1">B.</span> a manifestat de la început o atitudine combativă, abordând cu îndrăzneală probleme ardente ale actualităţii social-politice. Pe plan literar s-a dovedit însă eclectică, principalul ei merit rămânând acela de a contribui la recuperarea unor scriitori neglijaţi în epoca totalitară. În general, versurile și prozele publicate sunt nesemnificative, colaborarea lui Cezar Ivănescu (cu amplul poem <span class="CharOverride-3">Doina</span>. <span class="CharOverride-3">Ultima Thule</span>) și a lui Ion Lăncrănjan (cu „microromanul contemporan” <span class="CharOverride-3">Leul și ciobanul</span>) constituind mai degrabă excepţii. Mult mai bogate și mai valoroase sunt paginile de critică și istorie literară. Pe lângă recenziile semnate de Geo Vasile, Radu Aldulescu și Elena Gugu și comentariile critice ale lui D. Vatamaniuc și Constantin Călinescu, se distinge, prin abundenţa și calitatea textelor, colaborarea lui Romul Munteanu, care scrie aici nu numai cronici despre cărţile unor autori contemporani – Octavian Paler, Stelian Tănase, Ion Stratan, Ioan Flora –, ci și articole recuperatoare despre câţiva importanţi poeţi, prozatori sau filosofi interbelici, între alţii, Mircea Eliade, Aron Cotruș, Panait Istrati, Radu Gyr, Nae Ionescu. Sensul unei restituiri îl are și iniţiativa revistei de a relua în serial o parte dintre articolele lui Mircea Eliade reunite în 1934 în antologia <span class="CharOverride-3">Oceanografie</span> și de a publica pentru prima dată fragmente din eseul <span class="CharOverride-3">Filosofia nuanţelor</span> al lui Petre Ţuţea, ca și cele câteva „divagări” bacoviene inedite pe care fiul poetului, Gabriel Bacovia, le-a oferit redacției. De asemenea, merită menţionate paginile comemorative dedicate lui M. Eminescu, I.L. Caragiale și Nichita Stănescu, traducerile din literatura și filosofia universală (Rimbaud, Rubén Darío, Nietzsche) și interviurile cu Dumitru Ţepeneag, William Totok, I. Negoiţescu, Ana Blandiana, Alexandru Paleologu, George Astaloș, Dan Petrescu. Din 1992 <span class="CharOverride-1">B.</span> capătă un mai pronunţat caracter social-politic, interesul pentru cultură și literatură reducându-se în mod vădit. &#9;<span class="Semnatura">I.M.</span></p>
			<div class="_idGenObjectLayout-1">
				<div id="_idContainer005">
					<div id="_idContainer003" class="Basic-Text-Frame">
						<p class="Titlu-Nume-H">BARIŢIU, George</p>
						<p class="Titlu-mic-DATE"> (24.V.1812, Jucu de Jos, j. Cluj – 2.V.1893, Sibiu), ziarist, îndrumător cultural, istoric.</p>
					</div>
					<div id="_idContainer004" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03B_585-653_BarbuI-Batzaria-web-resources/image/baritiu_g01.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Anei Rafila (n. Cornea) și al preotului Ioan Pop-Bariţiu. Învaţă la școala maghiară din Trascău (Rimetea), la gimnaziul din Blaj și apoi la Liceul Piarist din Cluj, frecventând „humanioarele”. În 1829 se înscrie la Facultatea de Filosofie din Cluj. În pofida restricţiilor, își procură și citește cu aviditate cărţi în limba română. După absolvire revine la Blaj și intră student la Teologie. Sunt anii când îi cunoaște pe Simion Bărnuţiu și pe Timotei Cipariu, când participă ca actor și autor la câteva spectacole de teatru în limba română organizate la Seminar, printre primele de acest fel din Transilvania. În 1835, la terminarea studiilor, este numit profesor la liceul din Blaj. Cunoscut și apreciat de mai mulţi negustori brașoveni care își aveau fiii elevi la Blaj, este chemat să conducă școala română din Brașov. Dar înainte de a se așeza în acest oraș, pleacă împreună cu T. Cipariu într-o călătorie ce va avea rezonanţă în activitatea celor doi. Ei vizitează mai multe orașe din sudul Transilvaniei, trec Carpaţii, la București stabilesc contacte cu personalităţi de seamă ale vieţii politice și culturale din Ţara Românească, printre care Ion Heliade-Rădulescu, C. A. Rosetti, Ion Câmpineanu, Iancu Văcărescu, Cezar Bolliac, profesorii Petrache Poenaru, Florian Aaron, Eftimie Murgu; iau parte la câteva întâlniri la Societatea Filarmonică, văd spectacole de teatru. La întoarcere, din 1836, este profesor de gramatică română și germană, limbă latină, istorie, geografie, aritmetică, principii de bună purtare, contabilitate și corespondenţă comercială. Brașovul a fost văzut de <span class="CharOverride-1">B.</span> ca un centru unde puteau rodi ideile lui referitoare la afirmarea naţională prin intermediul școlii și culturii. În 1837, cu ajutorul bănesc al negustorului Rudolf Orghidan, scoate cea dintâi gazetă a sa, „Foaie de săptămână”, apărută doar în două numere. La 1 ianuarie 1838, finanţat de Johann Gött, proprietar de tipografie, face să apară „Foaie literară”. În același an, la 12 martie, iese „Gazeta de Transilvania”, iar la 2 iulie „Foaie literară” se transformă în „Foaie pentru minte, inimă și literatură”. Acestea sunt periodicele pe care <span class="CharOverride-1">B.</span> le conduce cu energie și cumpătare până la începutul anului 1849. Spre a se dedica lor, renunţă în 1845 la cariera de profesor. Ziaristul contribuie intens la pregătirea mișcării de la 1848, scrie febril, de pe o poziţie politică totuși prudentă, mai puţin radicală decât a altor revoluţionari. Depă&#173;șind-o, participă la adunarea de pe Câmpia Libertăţii de la Blaj, îl însoţește pe episcopul Ioan Lemeni la Cluj, unde este prezentată în Dietă moţiunea de pe Câmpia Libertăţii. Se votează însă unirea cu Ungaria și <span class="CharOverride-1">B.</span> se întoarce dezamăgit acasă. Urmează zile de zbucium, când, cooptat în comitetul de pacificare, este nevoit, odată cu intrarea trupelor generalului Bem în Sibiu, să ia calea refugiului peste munţi. Poposește la Câmpina, unde în iunie 1849 este arestat și dus la închisoarea din Ploiești. Trimis sub escortă în Bucovina, la Cernăuţi, este eliberat prin intervenţia familiei Hurmuzachi și găzduit la moșia Cernauca, unde își aflaseră azilul și alţi revoluţionari români. Revine la Brașov în toamna lui 1849 și primește permisiunea pentru reapariţia celor două publicaţii ale sale, care sunt însă repede suprimate, sub învinuirea de „cerbicie”. Reluate în septembrie 1850, cu un alt redactor, Iacob Mureșianu, gazetele stau încă sub influenţa lui <span class="CharOverride-1">B.</span> O perioadă îl va interesa mai ales activitatea comercială și industrială. Conducând Gremiul Negustorilor din Brașov, izbutește să obţină autorizaţia pentru a deschide o tipografie românească și pentru a înfiinţa fabrica de hârtie de la Zărnești, al cărei director comercial este vreme de două decenii. Între timp, animat de aceeași încredere în puterea luminării, scoate „Călindariu pentru poporul românesc” (1852–1865). <span class="CharOverride-1">B.</span> călătorește mult, interesându-se, în fiecare ţară, de viaţa oamenilor, de nivelul civilizaţiei, de organizarea economică și socială, aspecte cercetate în relaţie cu nevoia de schimbare a stării de acasă. După 1860 reintră în viaţa politică, devenind un militant energic care, alături de alţii, avea de reprezentat interesele românilor în Dieta din Sibiu și în Parlamentul de la Viena. În vremea dualismului austro-ungar, proclamat în 1867, adept al direcţiei pasiviste, el susţine afirmarea cât mai sistematică și completă a individualităţii naţionale românești. Se mută la Sibiu și editează ziarul „Observatoriul” (1878–1885), unde publică mai ales studii istorice și sociologice. Participă în 1881 la înfiinţarea Partidului Naţional Român, ajungând în 1884 președinte al partidului. Cărturarul era unul dintre cei care contribuiseră la constituirea, în 1861, a Asociaţiunii Transilvane pentru Literatura Română și Cultura Poporului Român (Astra), ales de la început secretar al societăţii, apoi redactor al revistei „Transilvania” (1868–1893), președinte al secţiei istorice (1877) și președinte al Astrei (1888). Prezent în 1866 la București, ca membru fondator al Societăţii Literare Române (Academia Română), are calitatea de președinte al secţiei istorice, cu câteva luni înainte de moarte fiind ales președinte al forului academic.</p>
			<p class="Heuristica-BASE">Întemeietor al presei românești din Tran&#173;silvania, ziarist fecund, îndrumător în domeniul culturii, istoric și om politic cu vederi progresiste, <span class="CharOverride-1">B.</span> este un deschizător de drumuri care se integrează mișcării de regenerare naţională, alături de Gh. Asachi, I. Heliade-Rădulescu și M. Kogălniceanu. Cele două mari publicaţii pe care le conduce, „Gazeta de Transilvania” și „Foaie pentru minte, inimă și literatură”, fac, înainte de orice, educaţia simţămintelor naţionale și civice, ţintind să întărească unitatea între români. Legăturile cu mai toate personalităţile epocii, mărturisite și de un fond epistolar impresionant (11 000 de scrisori), asigurau circulaţia de idei, solidarizarea eficientă a eforturilor, dincolo de graniţele politice ale momentului. În tradiţia Școlii Ardelene, ideologia de esenţă iluministă se însoţește la el cu un spirit pedagogic superior, ce îi guvernează toate acţiunile. Menirea foilor sale va fi aceea de „a lăţi idei” în cât mai multe domenii, pentru că „românii nu au timp de pierdut cu nimicuri”. Premergând ideilor „Daciei literare”, se arată preocupat de unitatea limbii literare și de adoptarea unei ortografii unitare. Publică frecvent sau reproduce scrieri din celelalte provincii, încurajează discuţiile despre limbă și literatură, utile în aflarea unei orientări comune. <span class="CharOverride-1">B.</span> este un discipol al lui Petru Maior, ceea ce îl determină să se îndepărteze de purismul latinist și să aibă, în general, o atitudine moderată. Tot el recomandă culegerea, cât mai fidelă, de obiceiuri vechi, povestiri, cântece, „frazuri, proverburi și ziceri originale românești”, descântece etc., indicând astfel un program de adunare a creaţiilor populare, văzute, herderian, ca însemne ale identităţii etnice și lingvistice. Cu vremea, scrie și despre muzică și coregrafie, port și așezări, despre cultura estetică și gustul popular, stimulând publicarea studiilor de etnografie. În dorinţa de a afla calea cea mai potrivită pentru propășirea literaturii, pentru a preîntâmpina manifestările păgubitoare, își iniţiază cititorii, stabilește un dialog cu ei. Ca și Heliade, face incursiuni în estetică, în teoria și în critica literară, comentează scrieri originale, discută despre traduceri și rolul lor în modelarea unei literaturi începătoare; urmărește, bunăoară, evoluţia și caracteristicile stilului în artă, analizează umorul și satira, face consideraţii de poetică, privilegiază sensul moral, educativ al literaturii. Aspiraţia spre clasicitate este înţeleasă hegelian, ca o năzuinţă spre armonie și desăvârșire, spre exemplar; <span class="CharOverride-1">B.</span> atribuie de timpuriu criticii un rol de limpezire a atmosferei literare. În felul lui înţelept de a cugeta domină preceptele esteticii clasiciste, primite prin intermediul gânditorilor și esteticienilor germani (Goethe, Hegel, Winckelmann, Lessing, W.T. Krug, Jean Paul, J.G. von Müller, K.J. Weber ș.a.). Relevând în repetate rânduri trebuinţa unei istorii critice a literaturii române din toate provinciile, aduce el însuși importante contribuţii documentare, apte să configureze un întins capitol de istorie culturală.</p>
			<p class="Heuristica-BASE">Ca scriitor, <span class="CharOverride-1">B.</span> rămâne atașat mult timp teatrului. Debutează cu versurile <span class="CharOverride-3">Murăș, Murăș, apă lină</span> și <span class="CharOverride-3">Cântec păstoresc</span>, scrise în 1835 pentru o reprezentaţie a teologilor din Blaj. Deși modeste, ele au acorduri grave, caracteristice poeziei ardelene ce prevestește apariţia lui Octavian Goga. Tot pentru spectacolele de diletanţi compune <span class="CharOverride-3">Suspinul</span>, prolog la piesa <span class="CharOverride-3">Inimile</span> <span class="CharOverride-3">mulţămitoare</span>, reprezentată în 1838 la Brașov, iar în 1891 alcătuiește alte două piese ocazionale, interpretate la Școala Civilă de Fete a Astrei din Sibiu. Cu toate că nu avea vocaţie de autor dramatic, ispita teatrului pare să fie totuși puternică, din moment ce, atunci când traduce, el alege de obicei lucrări dramatice. Astfel, în 1839–1840, tălmăcește, tipărindu-le în „Foaie pentru minte, inimă și literatură”, scene din <span class="CharOverride-3">Intrigă și</span> <span class="CharOverride-3">iubire</span>,<span class="CharOverride-3"> Don Carlos</span>, <span class="CharOverride-3">Conjuraţia lui Fiesco </span>și<span class="CharOverride-3"> Maria Stuart </span>de Schiller, iar în 1840 câte o scenă din<span class="CharOverride-3"> Neguţătorul din Veneţia</span> și din <span class="CharOverride-3">Julius Caesar</span> de Shakespeare, acestea fiind unele din primele traduceri în limba română din opera shakespeariană. Pentru a umple un gol, publică, mai cu seamă în anii de început, istorioare și nuvele, scrieri de factură romantică. <span class="CharOverride-1">B.</span> nu era un imaginativ și proza sa stă între limite ţinând de o literatură convenţională, minoră. Unele povestiri sunt prelucrări, ilustrând preferinţa pentru accentele moralizatoare ori pentru senzaţional și tenebros, altele, cu subiect istoric, au de asemenea un epic precar. În schimb, <span class="CharOverride-3">O privire preste ţinutul Haţegului în Transilvania</span> (1838), ca și câteva pagini cu tonalităţi de poem în proză, descripţii poetice, meditaţii înaripate de sentimentul mândriei faţă de gloria trecutului, în felul celor compuse mai târziu de Nicolae Bălcescu și Alecu Russo, sunt mai rezistente la timp. Însemnările din călătoriile în Ţara Românească și Moldova sau în apusul Europei au un mod al lor de a fi autentice. Puţin înclinat spre introspecţie și lirism, ca și Ion Codru-Drăgușanu, călătorul știe să observe lucid și să comenteze aspecte felurite ale vieţii sociale, să cântărească gradul de civilizaţie al fiecărei ţări. Nu poate ignora contrastele, ce îl intrigă și îl mâhnesc. Asemenea lui Dinicu Golescu, a cărui înrâurire transpare mai ales în primele însemnări, atenţia îi este îndreptată spre tot ce ar fi putut să fie trecut alor săi ca învăţătură. <span class="CharOverride-1">B.</span> are darul de a scrie clar, energic, fără rigiditate, ba chiar cu frecvente tente de umor. Cu o astfel de înzestrare, a putut aborda toate formele publicisticii. Căci vocaţia lui a fost ziaristica politică și culturală, „Nestorul presei românești” – cum fusese numit – slujind-o mai bine de o jumătate de secol. Către sfârșitul vieţii își urmează stăruitor și a doua chemare: istoria. Pregătite de o serie de culegeri și documente – <span class="CharOverride-1">B.</span> ar fi dorit să realizeze pentru Transilvania o colecţie asemănătoare celei a lui Eudoxiu Hurmuzachi –, cele trei volume intitulate<span class="CharOverride-3"> Părţi alese din istoria Transilvaniei pre două sute de ani din urmă</span> (1889–1891) reprezintă cea mai importantă contribuţie ardeleană la istoriografia română din secolul al XIX-lea. Autorul utilizează modalitatea biografiilor și monografiilor, premergătoare unei istorii sistematice, de sinteză. Informaţiile aduse, remarcabile, au un sigiliu aparte, dat de calitatea de martor al multora dintre evenimente. <span class="CharOverride-1">B.</span> evocă desfășurarea lor, instrumentând minuţios, precis fiecare detaliu. În cronica anului 1848 și a perioadei ce a urmat își au locul naraţiuni, portrete, meditaţii și confesiuni, pagini memorialistice, toate reconstituind o epocă dramatică, într-o structură vie, mobilă.</p>
			<p class="Heuristica_CITAT">Un om reprezentativ, o expresie a nevoilor neamului său, o personalitate binefăcătoare care n-a crezut niciodată că are drepturi asupra sa însuși, acesta a fost Bariţiu. Și de aceea el e așa de greu de deslușit pentru cei ce caută în el omul și atât de lesne de respectat pentru acei care-i văd munca.</p>
			<p class="Heuristica_CITAT_semnat">N. Iorga</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Părţi alese din istoria Transilvaniei pre două sute de ani din urmă</span>, I–III, Sibiu, 1889–1891; ed. 2, I–III, îngr. Ștefan Pascu și Florin Salvan, introd. Ștefan Pascu, Brașov, 1993–1995; <span class="CharOverride-3">Două drame familiare</span>, Sibiu, 1891; <span class="CharOverride-3">Studii și articole</span>, pref. Ioan Lupaș, Sibiu, 1912; <span class="CharOverride-3">Articole literare</span>, îngr. și pref. Vasile Netea, București, 1959; <span class="CharOverride-3">Scrieri social-politice</span>, îngr. și pref. Victor Cheresteșiu, Camil Mureșanu și George Em. Marica, București, 1962; <span class="CharOverride-3">Viaţa și ideile lui George Bariţiu</span>, îngr. și pref. Radu Pantazi, București, 1964; <span class="CharOverride-3">Scrieri istorice</span>, îngr. și pref. Camil Mureșanu și Nicolae Edroiu, București, 2009; <span class="CharOverride-3">Biografii literare</span>, îngr. și pref. Ion Buzași, Cluj-Napoca, 2012.</p>
			<p class="Heuristica___m_RPR"><span class="CharOverride-1">Repere bibliografice: </span>Maiorescu, <span class="CharOverride-3">Critice</span>, I, <span class="CharOverride-3">205–206</span>,<span class="CharOverride-3"> 208–211</span>; Iorga, <span class="CharOverride-3">Oameni</span>, I, <span class="CharOverride-3">67–72</span>; Iorga, <span class="CharOverride-3">Ist. lit. XIX</span>,<span class="CharOverride-3"> </span>I, <span class="CharOverride-3">301–302</span>,<span class="CharOverride-3"> </span>II,<span class="CharOverride-3"> 227–228</span>,<span class="CharOverride-3"> 230</span>,<span class="CharOverride-3"> 237</span>, III, <span class="CharOverride-3">31–35</span>,<span class="CharOverride-3"> 222–225</span>;<span class="CharOverride-3"> </span>Popovici,<span class="CharOverride-3"> Romant. rom.</span>,<span class="CharOverride-3"> 330–338</span>;<span class="CharOverride-3"> </span>Breazu, <span class="CharOverride-3">Studii</span>, I, <span class="CharOverride-3">passim</span>; Pervain, <span class="CharOverride-3">Studii</span>,<span class="CharOverride-3"> 304–309</span>,<span class="CharOverride-3"> 365–422</span>,<span class="CharOverride-3"> 445–458</span>; Vasile Netea, <span class="CharOverride-3">George Bariţiu. Viaţa și activitatea sa</span>, București, 1966; Curticăpeanu, <span class="CharOverride-3">Mișc. cult.</span>,<span class="CharOverride-3"> 60–109</span>,<span class="CharOverride-3"> 237–240</span>; <span class="CharOverride-3">Ist. lit.</span>, II, <span class="CharOverride-3">404–412</span>; Cornea, <span class="CharOverride-3">Originile</span>,<span class="CharOverride-3"> 446–447</span>,<span class="CharOverride-3"> 508–509</span>,<span class="CharOverride-3"> 598–599</span>; <span class="CharOverride-3">George Bariţ și contemporanii săi</span>, I–X, îngr. Ștefan Pascu, Iosif Pervain, Ioan Chindriș, Titus Moraru, Gelu Neamţu, Grigore Ploeșteanu, Mircea Popa, Simion Retegan ș.a., pref. Ștefan Pascu și Iosif Pervain, București, 1973–2003; <span class="CharOverride-3">Dicţ. lit. 1900</span>,<span class="CharOverride-3"> 76–79</span>;<span class="CharOverride-3"> </span>George Em. Marica, <span class="CharOverride-3">Studii de istoria și sociologia culturii române ardelene din secolul al XIX-lea</span>, vol. III: <span class="CharOverride-3">George Bariţiu−istoric</span>, Cluj-Napoca, 1980; Anghelescu, <span class="CharOverride-3">Lectura</span>,<span class="CharOverride-3"> 55–59</span>; Cioculescu, <span class="CharOverride-3">Itinerar</span>, V, <span class="CharOverride-3">60–65</span>; <span class="CharOverride-3">Dicţ. scriit. rom.</span>,<span class="CharOverride-3"> </span>I,<span class="CharOverride-3"> 192–194</span>;<span class="CharOverride-3"> </span>Mecu, <span class="CharOverride-3">Fapte – sens</span>, <span class="CharOverride-3">7–11</span>;<span class="CharOverride-3"> </span>Coralia Telea, <span class="CharOverride-3">Interférences franco–roumaines chez George Barițiu</span>, pref. Iacob Mârza, Iași, 2009<span class="CharOverride-3">.</span> &#9;<span class="Semnatura">G.D.</span></p>
			<p class="Heuristica-PRIMUL"><span class="titlu-12">BARIŢIU, Ieronim G.</span> (19.VIII.1848, Brașov – 18.III.1899, Sibiu), publicist, traducător. Este al cincilea din cei nouă copii ai Mariei (n. Velisar) și ai lui George Bariţiu și unicul fiu rămas în viaţă, alături de patru surori. Învaţă la Brașov și la Sibiu, apoi la Viena, unde, din 1868 până în 1873, face studii filosofice, juridice și comerciale, fără a le termina. Întors acasă, este funcţionar la fabrica de hârtie din Zărnești și la Institutul de Credit și Economii Albina. </p>
			<p class="Heuristica-BASE">Publicist al cărui scris dezvăluie preocupări variate, pasiune și inteligenţă, <span class="CharOverride-1">B.</span> rămâne mereu în umbra părintelui său, care avea prestigiul de cel dintâi și cel mai mare ziarist ardelean. Scrie risipit, inegal, nereușind să fie altceva decât un redactor sau un colaborator util al câtorva publicaţii. Astfel, în „Familia”, revista-magazin a lui Iosif Vulcan, unde în 1867 începe să se manifeste, îi apar corespondenţe culturale, notiţe etnografice, impresii de călătorie, articole instructive, proză moralizatoare, biografii romanţate, multe dintre acestea fiind prelucrări ori traduceri. Într-o singură perioadă, când își secondează tatăl în redactarea ziarului „Observatoriul”, editat la Sibiu între 1878 și 1885, posibilităţile lui sunt mai bine folosite, cu toate că îi revenea o bună parte din grija elaborării gazetei, de la editorialul politic la poșta redacţiei. În articole, semnate și cu pseudonimele Camil (utilizat și în corespondenţele de la Viena trimise „Românului”) sau, mai rar, Lucreţiu și Junius (ce apăruseră și în corespondenţele publicate în „Semănătorul” din Bârlad), <span class="CharOverride-1">B.</span>, un spirit viu, polemic, vehement, câteodată chiar violent, analizează starea de fapt și militează pentru drepturile politice, economice și sociale ale românilor din Imperiu. În sprijinul acestei campanii, el comentează ori transpune în românește lucrări de drept, economie și economie politică, precum <span class="CharOverride-3">Lupta</span> <span class="CharOverride-3">pentru drept</span> de Rudolf von Ihering sau <span class="CharOverride-3">Ideea de stat a Austriei</span> de František Palacky. Considerând gândirea iluministă franceză un bun instrument în lupta pentru emancipare, împotriva oricărui fel de despotism, tălmăcește, primul în Transilvania, în „Observatoriul” din 1879–1880, <span class="CharOverride-3">Contractul social</span> de J.-J. Rousseau. Din raţiuni mai degrabă ideologice, traduce drama <span class="CharOverride-3">Emilia Galotti</span> de Lessing („Familia”, 1873), precum și un fragment din <span class="CharOverride-3">Don Carlos</span> de Schiller („Transilvania”, 1878). <span class="CharOverride-1">B.</span> nu avea resurse de scriitor și va persevera în a face traduceri, eterogene în general, deși e sesizabilă preferinţa, pe de o parte, pentru literatura franceză, iar pe de alta, pentru scrierile privitoare la morală ori direct moralizatoare. În „Observatoriul”, dar și în „Familia”, „Amicul familiei”, „Transilvania”, „Telegraful român”, „Gazeta Transilvaniei”, „Minerva”, apar în transpunerea lui aforisme și cugetări, pagini din Pascal, Montesquieu, din <span class="CharOverride-3">Caracterele</span> lui La Bruyère, din Teofrast, Boccaccio, Buffon, Victor Hugo, Al. Dumas-fiul, Catulle Mendès, Matilde Serao, Octave Feuillet, Émile Souvestre ș.a. Au fost publicate și în volum numai consideraţiile istorico-morale ale lui J. Pederzani, tălmăcite sub titlul <span class="CharOverride-3">Femeile </span>(1883, semnat Junius), precum și, în 1893, <span class="CharOverride-3">Arta de a trăi</span> de Stugau (August von Schmidt). Între scrierile răzleţe ale acestui publicist se află câteva amintiri despre M. Eminescu, apărute în 1894, la scurtă vreme după moartea poetului. Prezenţa fascinantă, boemă a lui Eminescu, cunoscut la Sibiu și regăsit în studenţie în cercul României June de la Viena, este surprinsă în detalii sugestive, avansându-se și ipoteze asupra cauzelor dezechilibrului nervos ce a pecetluit viaţa poetului. O soartă asemănătoare l-a urmărit și pe <span class="CharOverride-1">B.</span>, care a murit cu mintea rătăcită, într-un sanatoriu.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Din zbuciumul veacului</span>, îngr. și introd. Bucur Ţincu, pref. Vasile Netea, Cluj-Napoca, 1982. </p>
			<p class="Heuristica___m_RPR"><span class="CharOverride-1">Repere bibliografice: </span>Aurel A. Mureșianu, <span class="CharOverride-3">Un fost amic al lui Mihai Eminescu: Ieronim G. Bariţiu</span>, „Prometeu”, 1938, 8–10; Bucur Ţincu, <span class="CharOverride-3">Un scriitor sibian necunoscut: Ieronim G. Bariţiu</span>, în <span class="CharOverride-3">Cibinium</span>, Sibiu, 1977, <span class="CharOverride-3">169–179</span>; <span class="CharOverride-3">Dicţ. lit. 1900</span>, <span class="CharOverride-3">79–80</span>; Nicolae Mecu, <span class="CharOverride-3">Publicistică militantă</span>, VR, 1983, 2; Faifer, <span class="CharOverride-3">Semnele</span>, <span class="CharOverride-3">230–231</span>; <span class="CharOverride-3">Dicț. scriit. rom.</span>,<span class="CharOverride-3"> </span>I, <span class="CharOverride-3">194–195</span>. &#9;<span class="Semnatura">G.D</span><span class="Semnatura">.</span></p>
			<p class="Heuristica-PRIMUL"><span class="CharOverride-1">BARNOSCHI, D.V. [Dimitrie Vasiliu] </span>(21.IX.1884, Ţigănași, j. Iași – 29.V.1954, București), prozator. Este fiul Elizei și al lui Dumitru Vasiliu, funcţionar. A urmat la Iași Liceul Internat, încheiat în 1902, se înscrie la Facultatea de Drept, apoi se transferă la București, unde obţine licenţa în 1907 și doctoratul în 1911. Din 1910 semnează D. Barnosche (Barnoschi)-Vasiliu, oficial numindu-se Dumitru V. Barnoschi abia din 1939. În anii din preajma Primului Război Mondial se apropie de Partidul Conservator și de fruntașul acestuia, P. P. Carp. În timpul ocupaţiei germane este prefect al judeţului Prahova. În 1920 primește recomandarea de profesor la Facultatea de Drept a Universităţii din Cernăuţi, dar numirea nu i-a fost ratificată, sub pretextul colaboraţionismului cu ocupantul străin. Rămâne în continuare avocat în București, citește cu o vie curiozitate literatură, românească și străină, se interesează îndeaproape de evoluţia psihologiei și se simte atras de teoriile lui Sigmund Freud, pe care le-a promovat. <span class="CharOverride-1">B.</span> devine chiar campionul unei teorii morale pe care o dorește eliberată de prejudecăţi – nudismul. Ţine conferinţe (care provoacă scandaluri publice), tipărește broșuri de popularizare, înfiinţează colecţia „De&#173;mogorgon”, în care include lucrări menite „să sperie poporul”. În lucrarea <span class="CharOverride-3">Originele democraţiei române</span> (1922), unde se ocupă de constituţia „cărvunarilor” de la 1822, pregătirea juridică îl ajută să descifreze câteva dintre resorturile sociopsihologice ale „ponturilor” avansate de boiernașii moldoveni, dar aceste rezultate oneste sunt umbrite de interpretări fanteziste și de înlocuirea documentului cu intuiţia și cu arbitrarul concluziilor. Înfiinţează revista „Cărvunarii”, apărută în două serii, în 1927 și în 1931, și trimisă gratuit „întregii elite sociale a ţării”. În numele propriului „cărvunarism”, <span class="CharOverride-1">B.</span> anunţă „falimentul capitalismului”, sistem social faţă de care are rezerve serioase. A fost un democrat convins și un adversar al exceselor de ordin politic și social, atitudini vizibile în colaborările sale de mai bine de un deceniu la „Adevărul literar și artistic”. Și-a afirmat, chiar într-un oficios al extremei drepte, „Cruciada românismului” (1935), principiile umanitariste și spiritul tolerant. Dorind să asigure o răspândire mai mare a literaturii române peste hotare, a înfiinţat în 1938, împreună cu alţii, o altă revistă, „Ronsard”, unde semnează și C. S. Bihoran.</p>
			<p class="Heuristica-BASE">Romancier de vocaţie nu a fost <span class="CharOverride-1">B.</span>, cu toate că se considera autorul unor romane „de probleme”. Fiind un om de cultură întinsă și temeinică, un spirit mobil și o inteligenţă pătrunzătoare, și-a transpus în <span class="CharOverride-3">Neamul Coţofănesc</span> (1930), <span class="CharOverride-3">Rumilia</span> (1934) și <span class="CharOverride-3">Stăvilare. Se aleg apele</span> (1942) părerile polemice despre societatea românească a epocii. Ambiţiona, asemenea lui Cezar Petrescu, la o frescă socială. Acaparantă se dovedește și preocuparea pentru refacerea unui traseu al istoriei românești după o schemă foarte personală. În volumul <span class="CharOverride-3">Cărvunarii</span> (1928) se află mai curând succinte tablouri istorice, fanteziste în mare parte, cu deosebire când au în vedere „viaţa zbuciumată și moartea silnică a comisului Ionică Tăutu”, dar apropiate de verosimilul artistic atunci când se referă la Ioniţă Sandu Sturdza, primul domn pământean după fanarioţi. Adevărata ivire a „izbăvirii naţionale” pare a fi considerată însă epoca lui Iordache Darie Dărmănescu, a cărui viaţă trepidantă a fost transpusă de <span class="CharOverride-1">B.</span> în romanul <span class="CharOverride-3">Conspiraţia Dărmănescului</span> (1936). Desfășurarea naraţiunii este aceea a romanului istoric tradiţional, deviată, în final, în pagini de un vizionarism curios pentru cine nu le admite substratul ezoteric și simbolic. Motivările psihologice sunt făcute cu iscusinţă, personajele aspiră la o statură și trăsături de epopee, dialogurile între inamici sunt impregnate de un aer cavaleresc, patriotic și declamator totodată, cu unele tentative de adaptare la hazul autohton. Predilecţia pentru stările incerte, pentru îmbinările lexicale stranii, străine spiritului epocii și, uneori, limbii române, pentru fastuos, ocult, pentru personaje bizare, perverse, amatoare de astrologie ori de magie, preludează <span class="CharOverride-3">Princepele</span> lui Eugen Barbu. În proiectul romantic al scriitorului „zorile renașterii” nu cuprind decât o singură scriere epică, <span class="CharOverride-3">Stăvilare</span>. <span class="CharOverride-3">Se aleg apele</span>, ultimul roman al lui <span class="CharOverride-1">B.</span> și totodată cel mai nerealizat. Înscris în ciclul romanesc dedicat contemporaneităţii, <span class="CharOverride-3">Neamul Coţofănesc</span> a fost interzis de sinodul Bisericii Ortodoxe Române, odată cu <span class="CharOverride-3">Icoane de lemn</span> de Tudor Arghezi și <span class="CharOverride-3">Marele Duhovnic</span> de Victor Eftimiu. Ficţiunea epică este săracă, dar suplinită printr-o neistovită imaginaţie lubrică și ample digresiuni jurnalistice. Scriitorul ar fi plecat, se pare, de la un caz real, în marginea căruia a închipuit o serie de evenimente ce se petrec în Moldova, în timpul războiului. La Sărcani, la conacul boierilor Coţofanu, s-a înfiinţat un spital, în care sunt îngrijiţi răniţi, infirmierele fiind femei din elita vremii. Împrejurările conduc personajele către o transformare morală, în sensul afirmării sincerităţii și al acceptării realităţii brutale; orice restricţie etică fiind abolită, se dezlănţuie cele mai ascunse – până atunci – pasiuni erotice. În castelul-sodomă coexistă devoţiunea și altruismul cu libertinajul cel mai deșucheat. Atmosfera este de sabat grotesc, iar balul din grotele Sărcanilor, cu travestiuri senzuale și împreunări în lanţ, anticipă, iarăși, episoade din <span class="CharOverride-3">Princepele</span> lui Eugen Barbu. Dezmăţului cosmic i se opune castitatea sătenilor. Castelul este incendiat de ţăranii revoltaţi de „măscările” pe care, din întâmplare, le descoperă, dar justiţia, coruptă, distruge declaraţiile lor incriminatorii. Cu totul lipsit de acoperire artistică este <span class="CharOverride-3">Rumilia</span>, unde tezismul domină construirea intrigii și argumentarea ei. <span class="CharOverride-1">B.</span> este un romancier atras de stările tulburi, incerte, fie sociale, precum în <span class="CharOverride-3">Neamul Coţofănesc</span> sau în <span class="CharOverride-3">Conspiraţia Dărmănescului,</span> fie individuale, precum în<span class="CharOverride-3"> Rumilia.</span> Și aici imaginaţia se dezlănţuie fără opreliști, excitată de ceremonialuri erotice fără număr. Prezentat în mai toate ipostazele, normale și patologice, erosul are aspectul unui delir permanent. Odată eliberaţi de complexele culturale, indivizii devin „animale sănătoase”, de o acută vulgaritate. Echilibrate și lipsite de asperităţi sunt povestirile din <span class="CharOverride-3">Răfuieli boierești</span>. <span class="CharOverride-3">A suta necredinţă. Ișlicul fruntășit</span> (1932), anecdote trase către studiul de moravuri și pitorescul obiceiurilor.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Reacţiune…</span>, București, 1918; <span class="CharOverride-3">Originele democraţiei române</span>, București, 1922; ed. București, 1997; <span class="CharOverride-3">Cărvunarii</span>, București, 1928; <span class="CharOverride-3">Neamul Coţofănesc</span>, București, 1930; <span class="CharOverride-3">Ahileion Nudist-Palace, </span>București, 1931; <span class="CharOverride-3">Răfuieli boierești. A suta necredinţă. Ișlicul fruntășit</span>, București, 1932; <span class="CharOverride-3">Mărturisirea trupului</span>, București, 1933; <span class="CharOverride-3">Rumilia</span>, București, 1934; <span class="CharOverride-3">Nudismul</span>, București, 1934; <span class="CharOverride-3">Conspiraţia Dărmănescului</span>, București, 1936; <span class="CharOverride-3">Salvaţi elita!</span>, București, 1936; <span class="CharOverride-3">Maria, regina României, „Povestea vieţii mele”</span>, București, 1936; <span class="CharOverride-3">Calea împărătească</span>, București, 1938; <span class="CharOverride-3">Moșierii și a doua lor chemare</span>, București, 1940;<span class="CharOverride-3"> Sarea pământului</span>, București, [1942];<span class="CharOverride-3"> Stăvilare</span>.<span class="CharOverride-3"> Se aleg apele</span>, București, 1942; <span class="CharOverride-3">Conspiraţia Dărmănescului. Cărvunarii</span>, îngr. Victor Iova, pref. Șerban Cioculescu, cu o scrisoare de Perpessicius, București, 1982. </p>
			<p class="Heuristica___m_RPR"><span class="CharOverride-1">Repere bibliografice: </span>Lovinescu, <span class="CharOverride-3">Scrieri</span>, VI, <span class="CharOverride-3">236</span>; Octav Botez, <span class="CharOverride-3">„Cărvunarii”</span>, VR, 1928, 9; Mihail Sadoveanu, „<span class="CharOverride-3">Cărvunarii</span>”, ALA, 1929, 431; Alexandru Bilciurescu, <span class="CharOverride-3">„Neamul Coţofănesc”</span>, CL, 1930, mai; Perpessicius, <span class="CharOverride-3">Opere</span>, IV, <span class="CharOverride-3">60–64</span>, V, <span class="CharOverride-3">187</span>, VII, <span class="CharOverride-3">74–76</span>; Călinescu, <span class="CharOverride-3">Opere</span>, II, <span class="CharOverride-3">694–696</span>; Petre Pandrea, <span class="CharOverride-3">„Rumilia”</span>, ALA, 1934, 727; N. Iorga, <span class="CharOverride-3">Alt otrăvitor</span>, „Cuget clar”, 1936, 7; Călinescu, <span class="CharOverride-3">Ist. lit. </span>(1941), <span class="CharOverride-3">834</span>–<span class="CharOverride-3">835</span>, <span class="CharOverride-3">Ist. lit. </span>(1982), <span class="CharOverride-3">920</span>; Crohmălniceanu, <span class="CharOverride-3">Literatura</span>, I (1972), <span class="CharOverride-3">341–342</span>, <span class="CharOverride-3">600–601</span>; Carianopol, <span class="CharOverride-3">Scriitori</span>, I, <span class="CharOverride-3">165–172</span>; Dan Mănucă, <span class="CharOverride-3">D.V. Barnoschi sau Fronda evghenisită</span>, CL, 1988, 9; <span class="CharOverride-3">Dicţ. scriit. rom.</span>, I, <span class="CharOverride-3">195–196</span>. &#9;<span class="Semnatura">D.M.</span></p>
			<p class="Heuristica-PRIMUL"><span class="titlu-12">BAROC. </span>Termenul, indicând un stil artistic definit în opoziţie cu cel clasic, are o dublă etimologie; în silogistica medievală scolastică denumea o argumentaţie pedantă, sofisticată; în limbile portugheză și spaniolă, sub formele <span class="CharOverride-3">barroco</span> și, respectiv, <span class="CharOverride-3">barrueco</span>, denumea perlele cu înfăţișare neregulată. În literatură pătrunde în secolele XVI–XVII, cu înţelesul „ciudat”, „bizar”, „extravagant”, „absurd”, înţeles cu care a circulat până către finele secolului al XIX-lea, nu fără a-l păstra, într-o anume publicistică, până azi. În accepţie stilistică începe a fi utilizat în secolul al XVIII-lea, cu aplicaţie, iniţial, la arhitectură, cu sensul depreciativ de „straniu”, „insolit”, „necanonic”. Cu același sens e aplicat, tot atunci, la muzică. În secolul următor cuvântul denumește, în marile sinteze de istorie a culturii și artei realizate de Jakob Burckhardt și Heinrich Wölfflin, fără conotaţii defavorabile, stilul (arhitectonic și nu numai) al Antirenașterii și Contrareformei. Opus stilului clasic, instaurat de Renaștere, <span class="CharOverride-1">b.</span> sfidează principiile de normă, ordine, măsură, echilibru, promovând iregularul, excentricul, dând frâu liber imaginaţiei, practicând gratuitatea, ludicul, preţuind decorul, ornamentaţia, fastul, strălucirea, reliefând anomalii și contraste, cultivând fabulosul, fantasticul, spectaculosul. În poezie, unde proliferează sub denumiri precum <span class="CharOverride-3">concettism</span>, <span class="CharOverride-3">gongorism</span>, <span class="CharOverride-3">marinism</span>,<span class="CharOverride-3"> eufuism</span>, <span class="CharOverride-3">preţiozitate</span>, cultivă expresia șocantă, paradoxul, artificiul, excesul verbal și imagistic, figurile caracteristice fiind oximoronul, hiperbatul, catahreza, șarada, calamburul; în proză și teatru satisface gustul pentru extraordinar, aventură, peripeţii, criptic, mister, și în acest scop complică naraţia, ramifică acţiunea prin episoade adiţionale, mai mult sau mai puţin aderente la trunchiul epic, introduce situaţii neașteptate, surprinzătoare, provoacă întorsături ilariante de situaţii, deznodăminte imprevizibile, îmbină tragicul și comicul, dramaticul și grotescul, recurge la încifrări, la travestiuri, întrebuinţează „măști”, inclusiv animaliere. Poetica <span class="CharOverride-1">b.</span> vizează impresionarea bruscă, producerea de uimire, de <span class="CharOverride-3">meraviglia</span>. În terminologia estetică actuală termenul <span class="CharOverride-1">b.</span> e concurat de cuvântul <span class="CharOverride-3">manierism</span>, propus de Ernst Robert Curtius, adoptat de G.-R. Hocke. Discuţiile referitoare la delimitarea sferei semantice a fiecăruia dintre acești doi termeni continuă încă. În înţelegerea lui Edgar Papu, autorul român al celor mai ample sinteze teoretico-istorice asupra stilurilor, <span class="CharOverride-1">b.</span> exprimă, deghizat și defensiv, o viziune tragică a existenţei, în timp ce manierismul, prin deformarea sfidătoare a realităţii, prin afișarea ostentativă a nefirescului, reprezintă o atitudine agresivă faţă de realitatea obiectivă.</p>
			<p class="Heuristica-BASE">Privitor la <span class="CharOverride-1">b.</span> românesc s-au formulat puncte de vedere diametral opuse. Potrivit unuia dintre acestea, despre existenţa la noi a acestui stil se poate vorbi doar „într-o oarecare măsură” (Adrian Marino); cealaltă opinie (Edgar Papu) atribuie caracter baroc unor momente de civilizaţie și unor fapte de creaţie artistică realizate în tot cursul istoriei noastre, începând de la daci. Construcţiile geto-dace (din care s-au păstrat doar fragmente) s-ar încadra tipologic în stilul baroc etern și universal (Eugenio d’Ors vorbește de „eonul baroc”), prezentând asemănări cu Machu Picchu, enigmatica așezare incasă din Peru. Eclipsat timp de peste un mileniu după cucerirea romană, <span class="CharOverride-1">b.</span> reapare în spaţiul românesc, <span class="CharOverride-3">avant la lettre</span>, în secolul al XVI-lea, materializat mai ales în arhitectură (biserica de la Curtea de Argeș), dar și în alte forme de artă, inclusiv în literatură (<span class="CharOverride-3">Învăţăturile lui Neagoe Basarab către fiul său Theodosie</span>). Prefigurări ale unui asemenea „protocronism” s-ar putea identifica și în veacul precedent, grefate pe varianta autohtonă a unui clasicism bizantin. Ca adevărată epocă a <span class="CharOverride-1">b.</span> sunt considerate secolele XVI–XVII, consacrată în arhitectură de biserici ca acelea ale mănăstirilor Dragomirna, Trei Ierarhi, Golia, de semnificative înfăptuiri în pictură (cele de la mănăstirea Suceviţa în special), tapiserie, ceramică, ca și de mari opere literare: unele din scrierile lui Miron Costin, versurile lui Dosoftei, <span class="CharOverride-3">Istoria ieroglifică </span>a lui Dimitrie Cantemir, <span class="CharOverride-3">Ţiganiada</span> lui Ion Budai-Deleanu. Caractere baroce, mai mult sau mai puţin marcante, sunt semnalate de istorici ai artelor și ai literaturii și în secolele XIX–XX. Sunt menţionate astfel, în arhitectură și în artele plastice, unele creaţii ale lui Ion Mincu, Ion Berindei, Octav Doicescu, Gheorghe Petrașcu, Francisc Șirato, Ion Ţuculescu, Corneliu Baba; în literatură, caractere și aspecte ale operelor unor scriitori ca N. Văcărescu, I. Heliade-Rădulescu, D. Bolintineanu, Al. Depărăţeanu, A.I. Odobescu, M. Eminescu (în <span class="CharOverride-3">Glossă</span>), Al. Macedonski, Calistrat Hogaș, N. Iorga, Mihail Sadoveanu, Tudor Arghezi, Gala Galaction, Mateiu I. Caragiale, Lucian Blaga, Ion Barbu, G. Călinescu, Eugen Barbu, Leonid Dimov, George Bălăiţă ș.a. Ca stil de epocă, <span class="CharOverride-1">b.</span> românesc literar a fost studiat în câteva sinteze de proporţii. Prima, a lui Dan Horia Mazilu, <span class="CharOverride-3">Barocul în literatura română din secolul al XVII-lea</span> (1976), debutează cu aserţiunea, întemeiată pe o consistentă informaţie, că semnele <span class="CharOverride-1">b.</span> nu apar în secolul al XVIII-lea, cum se credea, ci în cel precedent, ca urmare a contactelor culturale cu Polonia și Ucraina; al XVIII-lea veac înregistrează doar a treia, și ultima, etapă a unui proces de receptare a stilului, cu sugestii italiene, venite pe filieră neogreacă, și cu mai multe contacte – acum directe – realizate cu literaturile apusene. Cercetătorul nu situează începuturile <span class="CharOverride-1">b.</span> românesc mai devreme, considerând că în secolul al XVI-lea începe, la noi, cu Neagoe Basarab, Renașterea, spre a se încheia la sfârșitul primei jumătăţi a secolului următor, prin faptele de cultură ale unor ierarhi și boieri cărturari din toate ţinuturile românești, printre care Udriște Năsturel, cel mai ilustru precursor al <span class="CharOverride-1">b.</span> Demonstrarea acestei teze formează cuprinsul altei cărţi a lui Dan Horia Mazilu, <span class="CharOverride-3">Literatura română în epoca Renașterii</span> (1984). În volumul consacrat literaturii de expresie barocă stilul acesteia e văzut ca o concretizare la scara continentală a unei crize de conștiinţă care pretindea „vehement” o compensaţie estetică. Revărsată din Occident în Europa Ră&#173;săriteană, în medii atât catolice, cât și ortodoxe, spiritualitatea barocă n-a generat un stil de epocă hegemon, însă manifestările ei s-au concretizat în producţii de speţă literară ce deţin o pondere sensibilă în cultura din perioada veche. Printre acestea se numără „stihurile la stemă”, cu artificiile lor ingenioase, caracteristice poeziei emblematice, „gnomele numerice”, acrostihurile, inscripţiile în versuri, versurile în reţea, șaradele rimate, feluritele forme de joc, de gratuitate, construcţiile verbale enigmatice, toate ciudăţeniile grafice, precum și discursurile encomiastice și alte compuneri obţinute prin utilizarea mijloacelor retoricii literare a timpului. De altfel, aceasta constituia principala materie de studiu în școlile catolice, școli în care au învăţat (în Polonia, mai cu seamă) și unii din ctitorii culturii românești vechi și premoderne. În contribuţiile din anii următori – <span class="CharOverride-3">Vocaţia europeană a literaturii române vechi </span>(1991), <span class="CharOverride-3">Recitind literatura română veche</span> (I–III, 1994–2000), <span class="CharOverride-3">Literatura română barocă în context european </span>(1996) – Dan Horia Mazilu analizează rosturile retoricii, mai cu seamă ale celei bizantine, în construcţiile baroce din literatura noastră, interesul acordat unor „genuri” și motive literare, prevalenţa unui imaginar definibil ca <span class="CharOverride-1">b.</span> Propunând „un nou model de interpretare”, un alt cercetător, Ion Istrate, prezintă într-o lucrare importantă, <span class="CharOverride-3">Barocul literar românesc</span> (1982), geneza <span class="CharOverride-1">b.</span> din spa&#173;ţiul nostru cultural ca implicat în acţiunea formativă a cărţilor populare, convergentă cu au&#173;&#173;&#173;toh&#173;&#173;&#173;to&#173;nizarea fondului spiritual bizantin. Asimi&#173;larea tot mai adâncă a culturii bizantine a dus la descoperirea fundamentelor europene, greco-latine, ale acesteia, preluate de umanismul Renașterii și transmise <span class="CharOverride-1">b.</span> Dar în acele fundamente își are sursa primordială și cultura românească. Pe de altă parte, pătrunderea și tot mai intensa circulaţie la noi a cărţilor populare, cu lumea lor fabuloasă, deschideau gustul pentru straniu, pentru evaziunea din real, pentru o existenţă alternativă imaginară. Fără a fi ele însele scrieri baroce, cărţile populare posedă conţinuturi ce includ prefigurări ale viitorului stil baroc. Cum acest stil, proliferant în ţările Apusului, exprima experienţe sufletești analoge celor din Răsărit proiectate în cărţile atât de răspândite la noi, era normal ca literatura română să intre, prin creatorii ei, în dialog cu Occidentul baroc și să se resimtă de pe urma acestui fapt. Rezultatul major a fost modernizarea, și în literatura noastră, a unor specii: poemul filosofic, romanul, teatrul parodic, poemul burlesc. Operele reprezentative în acest sens înscriu tot atâtea momente notabile (primele trei fiind și monumente, se poate spune) ale <span class="CharOverride-1">b.</span> în literatura română: <span class="CharOverride-3">Viiaţa lumii </span>de Miron Costin, <span class="CharOverride-3">Istoria ieroglifică </span>de Dimitrie Cantemir, <span class="CharOverride-3">Ţiganiada </span>de Ion Budai-Deleanu, <span class="CharOverride-3">Occisio Gregorii in Moldavia Vodae tragedice expressa</span> (atribuită de unii cercetători lui Budai-Deleanu). Această trecere normală, având contribuţia cărţilor populare, de la bizantinism la <span class="CharOverride-1">b.</span>, printr-o dublă mișcare, spre adânc (fondul ancestral, greco-roman) și spre exterior (cultura occidentală), diminuează recurgerea la conceptele umanism și mai ales Renaștere pentru definirea unor fenomenalităţi de creaţie românești. Cultura noastră s-a integrat în cea europeană într-un proces de evoluţie firească pe propriile coordonate. Validitatea acestui punct de vedere, inspirat, probabil, de eseistica revistei „Gândirea”, dar argumentat prin roadele unei laborioase cercetări personale, e, firește, de discutat. Aflate cumva între afirmare și tăgăduire – Nicolae Manolescu include în <span class="CharOverride-3">Istoria critică a literaturii române </span>(I, 1990) un capitol intitulat, semnificativ, <span class="CharOverride-3">A existat un baroc românesc?</span> –, secvenţele baroce din literatura noastră au adunat, între timp, în jur numele unor cercetători reputaţi ai discursului literar medieval: Alexandru Duţu, Doina Curticăpeanu ș.a. Izvorâte dintr-o mentalitate precis circumscrisă, construcţiile baroce dovedesc prezenţa în lumea românească a unei „vocaţii a instabilităţii”, ce dirija contemplarea universului sub semnul mobilităţii, al fragilităţii și nonperenităţii. Evenimentele scurse, istoria deci, dar și alcătuirile din imediata contemporaneitate sunt analizate prin prisma acestei copleșitoare instabilităţi, ce generează, natural, nesiguranţă. <span class="CharOverride-1">B. </span>literar românesc a participat, astfel, la configurarea răsăriteană, ortodoxă, a curentului european.</p>
			<p class="Heuristica___m_RPR"><span class="CharOverride-1">Repere bibliografice: </span>G. Călinescu, <span class="CharOverride-3">Impresii asupra literaturii spaniole</span>, București, 1946, <span class="CharOverride-3">11–31</span>; Călinescu, <span class="CharOverride-3">Eseuri</span> <span class="CharOverride-3">lit. modernă</span>, <span class="CharOverride-3">115–144</span>; <span class="CharOverride-3">Clasicism, baroc, romantism</span>, Cluj, 1971, <span class="CharOverride-3">56–95</span>; Marino, <span class="CharOverride-3">Dicţionar</span>, I, <span class="CharOverride-3">225–254</span>; Balotă, <span class="CharOverride-3">Umanităţi</span>,<span class="CharOverride-3"> 58–85</span>; Curticăpeanu, <span class="CharOverride-3">Orizonturile</span>,<span class="CharOverride-3"> passim</span>; Dan Horia Mazilu, <span class="CharOverride-3">Barocul în literatura română din secolul al XVII-lea</span>, București, 1976; Edgar Papu, <span class="CharOverride-3">Barocul ca tip de existenţă</span>, I–II, București, 1977; Duţu, <span class="CharOverride-3">Modele</span>,<span class="CharOverride-3"> passim</span>; Alexandru Ciorănescu, <span class="CharOverride-3">Barocul sau Descoperirea dramei</span>, tr. Gabriela Tureacu, Cluj-Napoca, 1980; Romul Munteanu, <span class="CharOverride-3">Clasicism și baroc în cultura europeană din secolul al XVII-lea</span>, I–III, București, 1981–1985; ed. 2, I–III, București, 1998; Ion Istrate, <span class="CharOverride-3">Barocul literar românesc</span>, București, 1982; Adrian Anghelescu, <span class="CharOverride-3">Vârstele lui Proteu</span>, București, 1984; Alexandru Duţu, <span class="CharOverride-3">Humanisme, baroque, Lumières. L’exemple roumain</span>, București, 1984, <span class="CharOverride-3">passim</span>; <span class="CharOverride-3">Peut-on parler d’un baroque roumain?</span>, CREL, 1986, 4 (număr special); Mazilu, <span class="CharOverride-3">Vocaţia</span>,<span class="CharOverride-3"> passim</span>; Mazilu, <span class="CharOverride-3">Recitind</span>, I–III, <span class="CharOverride-3">passim</span>; Dan Horia Mazilu, <span class="CharOverride-3">Literatura română barocă în context european</span>, București, 1996; Diana Adamek, <span class="CharOverride-3">Ochiul de linx. Barocul și revenirile sale</span>, București, 1997; Ileana Mihăilă, <span class="CharOverride-3">Renaștere și modernitate</span>, București, 1998, <span class="CharOverride-3">35–92</span>; Dim. Păcurariu, <span class="CharOverride-3">Curente literare românești și context european</span>, București, 1998, <span class="CharOverride-3">61–105</span>; Ion Istrate, <span class="CharOverride-3">Baroc și manierism</span>, Pitești, 2000; Ada D. Cruceanu, <span class="CharOverride-3">Capete de pod (sau Despre feţele barocului)</span>, Timișoara, 2001. &#9;<span class="Semnatura">D.Mc.</span></p>
			<div class="_idGenObjectLayout-1">
				<div id="_idContainer008">
					<div id="_idContainer006" class="Basic-Text-Frame">
						<p class="Titlu-Nume-H">BARONZI, George</p>
						<p class="Titlu-mic-DATE"> (20.X.1828, Brăila – 28.V.1896, București), poet, prozator, dramaturg, publicist, traducător. </p>
					</div>
					<div id="_idContainer007" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03B_585-653_BarbuI-Batzaria-web-resources/image/BaronziS_G.png" alt="" />
					</div>
				</div>
			</div>
			<p class="Heuristica-PRIMUL">Este primul din cei zece copii ai Iuliei și ai lui Anton Baronţi (sau Baronschi), avocat, venit în Ţara Românească din insula Zante. <span class="CharOverride-1">B.</span> ocupă o serie de slujbe în administraţia judeţelor Dâmboviţa, Vlașca, Covurlui, Ialomiţa și la Craiova. </p>
			<p class="Heuristica-BASE">Autor prodigios de poezie, proză și teatru, traducător productiv, <span class="CharOverride-1">B.</span> este unul dintre aceia care și-au făcut din scris o preocupare de-o viaţă. Debutează timpuriu, în 1844, cu drama <span class="CharOverride-3">Eleonora.</span> Colaborează, timp de jumătate de secol, la diferite publicaţii. În 1845 scria la „Curierul românesc”, în 1848 era redactor al revistei „România”, iar în 1859 editează, împreună cu G. Sion, foaia „Zioa”; este redactor la publicaţiile „Moș Ion”, „Presa română”, „Vocea Covurluiului”, apărute la Brăila și Galaţi, conduce „Vocea poporului” (1870). Mai publică în „Patria”, „Concordia”, „Românul”, „Naţionalul”, „Dâmboviţa”, „Unirea”, „Revista Car&#173;pa&#173;ţilor”, „Constituţionalul”, „Buciumul”, „Trompeta Carpaţilor”, „Ghimpele”, „Literatorul”, „Revista literară” ș.a. Versurile adunate în culegerile <span class="CharOverride-3">Cugetările singurătăţei</span> (1847), <span class="CharOverride-3">Nopturnele</span> (1853), <span class="CharOverride-3">Danubianele</span> (1859), <span class="CharOverride-3">Zânele Carpaţilor</span> (1860), <span class="CharOverride-3">Satire</span> (1867), <span class="CharOverride-3">Fabule alese</span> (1868), <span class="CharOverride-3">Legende și balade</span> (1876) ș.a. sunt mărturii ale unui temperament poetic cu multe disponibilităţi. <span class="CharOverride-1">B.</span> a scris poezie elegiacă, erotică, patriotică, satire, fabule, balade, legende, fiind tributar în bună parte lui Grigore Alexandrescu, Vasile Alecsandri, Dimitrie Bolintineanu, Cezar Bolliac. Epigonismul lui apare evident în poemul epic, larg, grandilocvent și artificios. Resuscitând mai vechile teme romantice pașoptiste, prelungindu-le ecoul până târziu (în 1890 îi apare o încercare de epopee, <span class="CharOverride-3">Daciada</span>), el aspiră totodată, ca și alţi poeţi de tranziţie, la primenirea inspiraţiei și a tehnicii versului. Atras de legendar, de fantastic, de misterul timpurilor și civilizaţiilor revolute, cultivând exotismul, <span class="CharOverride-1">B.</span> tinde să depășească experimentul formal și să dea poeziei rezonanţe meditative. Iniţiative poetice temerare sunt cosmogoniile din <span class="CharOverride-3">Hiranyagarba </span>ori rafinamentul compoziţiei dintr-o altă legendă inspirată de literatura indiană, <span class="CharOverride-3">Yavana și Nurvady</span> (1881), premergând manierei parnasiene. În prelucrarea epicii populare, pentru care a avut un interes deosebit, ca și pentru problemele limbajului popular sau pentru posibilităţile de îmbogăţire a limbii literare, <span class="CharOverride-1">B.</span> se apropie mai mult de Bolintineanu decât de Alecsandri. Uimitoarelor intuiţii muzicale din <span class="CharOverride-3">Corbea Haiducul</span>,<span class="CharOverride-3"> Cântecul</span> <span class="CharOverride-3">nebunului</span>,<span class="CharOverride-3"> Badea Haiducul</span>,<span class="CharOverride-3"> Căţelul pământului </span>(refrenul acestei ultime poezii a fost preluat de M. Eminescu ca epigraf în poemul <span class="CharOverride-3">Strigoii</span>), sugestiilor auditive folosite în <span class="CharOverride-3">Zodia racului</span> li se adaugă, aici și în alte locuri, o fantezie plastică puţin obișnuită. La <span class="CharOverride-1">B.</span> pot fi aflate versuri pline, meșteșugite, somptuoase uneori, alerte alteori, cu vădite delicii de coloratură lexicală și cu virtuozităţi de rimă și ritm. Și în proză scriitorul este ispitit de elementul fantastic. Ciclul <span class="CharOverride-3">Heptameron</span> (1861) cuprinde câteva povestiri care utilizează înscenarea fantezistă, naraţiunea rămânând, de fapt, în planul real, ca mai târziu la D. Anghel, dar și altele care imaginează subiecte din epoci legendare, în reconstituiri cu un caracter fantast. Mai târziu, în romanele <span class="CharOverride-3">Frații de Crucea neagră </span>(1883), <span class="CharOverride-3">Biciul lui Dumnezeu</span> (1884) și <span class="CharOverride-3">Fontana zinelor </span>(1896), unul despre epoca de la Radu cel Mare la Neagoe Basarab, al doilea despre domnia lui Vlad Ţepeș, iar celălalt coborând spre vremea întemeierii Moldovei, <span class="CharOverride-1">B.</span> oscilează între adevărul istoric și scenariul fabulos. Cel mai cunoscut în epocă a fost alt roman al lui, <span class="CharOverride-3">Misterele Bucureștilor</span> (I–III, 1862–1864). Semnificativ este că, până la 1860, poligraful a dat versiuni românești după romanele unor scriitori citiţi cu aviditate la mijlocul secolului al XIX-lea (Al. Dumas, George Sand, Eugène Sue, Al. Dumas–fiul, Walter Scott). Romanul <span class="CharOverride-3">Misterele Bucureștilor</span> seamănă însă în mod izbitor cu <span class="CharOverride-3">Misterele Londrei</span> al lui Paul Féval, însușindu-și până în amănunt intriga, personajele, atmosfera, toate specifice, de altfel, romanului-foileton occidental. Adaptarea este forţată, pornind de la bizareria numelor proprii până la descrierea moravurilor. Mediocru, construit șubred pe ideea de frescă a unui mediu social, este și romanul <span class="CharOverride-3">Muncitorii statului</span> (1880). <span class="CharOverride-1">B.</span> a scris, de asemenea, foarte multe piese de teatru. <span class="CharOverride-3">Matei Basarab sau Dorobanţi și seimeni</span> (1858) figurează printre cele dintâi drame istorice românești în versuri, fiind înrâurită, ca și <span class="CharOverride-3">Alestar</span> (1878), de teatrul romantic al lui Victor Hugo. Comediile, vodevilurile, farsele lui <span class="CharOverride-1">B.</span>, numeroase, au fost în întregime acoperite de timp.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Eleonora</span>, București, 1844; <span class="CharOverride-3">Romana</span>, București, 1847; <span class="CharOverride-3">Cugetările singurătăţei</span>, București, 1847; <span class="CharOverride-3">Nopturnele</span>, București, 1853; <span class="CharOverride-3">Matei Basarab</span> <span class="CharOverride-3">sau Dorobanţi și seimeni</span>, București, 1858; <span class="CharOverride-3">Corbea Haiducul</span>, București, 1859; <span class="CharOverride-3">Danubianele</span>, București, 1859; <span class="CharOverride-3">Zânele Carpaţilor</span>, București, 1860; <span class="CharOverride-3">O farsă din zilele noastre</span>, Focșani, 1860; <span class="CharOverride-3">Impresiuni din carnavalul 1861</span>, Focșani, 1861; <span class="CharOverride-3">Heptameron</span>, Focșani, 1861; <span class="CharOverride-3">Legenda României</span>, București, 1862; <span class="CharOverride-3">Misterele Bucureștilor</span>, I–III, București, 1862–1864; <span class="CharOverride-3">Orele dalbe</span>, București, 1864; <span class="CharOverride-3">Satire</span>, București, 1867; <span class="CharOverride-3">Fabule alese</span>, București, 1868; <span class="CharOverride-3">Călătoria printre secolii istorici</span>, București, 1870; <span class="CharOverride-3">Opere complecte</span>, vol. I: <span class="CharOverride-3">Limba română și tradiţiunile ei</span>, Galaţi, 1872; <span class="CharOverride-3">Amor, Patria și Dumnezeu</span> <span class="CharOverride-3">după poeţii indiani</span>, Galaţi, 1874; <span class="CharOverride-3">Opere poetice</span>, vol. I: <span class="CharOverride-3">Legende și balade</span>, Galaţi, 1876; <span class="CharOverride-3">Nătărăii,</span> Galaţi, 1876; <span class="CharOverride-3">Ecouri poetice</span>, Galaţi, 1877; <span class="CharOverride-3">O scenă</span> <span class="CharOverride-3">dintr-o mie</span>, Galaţi, 1877; <span class="CharOverride-3">Lumea se dă pe gheaţă</span>, Galaţi, 1877; <span class="CharOverride-3">Sergentul</span> <span class="CharOverride-3">rănit</span>, Galaţi, 1877; <span class="CharOverride-3">Wogg-Jersey și umbra sa</span>, [Galaţi, 1877]; <span class="CharOverride-3">Alestar</span>, Galaţi, 1878; <span class="CharOverride-3">Batista Veleli sau Răzbunarea poporului</span>, Galaţi, 1879; <span class="CharOverride-3">Ordinea zilei</span>, Galaţi, 1879; <span class="CharOverride-3">Femeile noastre</span>, Galaţi, 1880; <span class="CharOverride-3">Drapelul sângerat</span>,<span class="CharOverride-3"> </span>Galaţi, 1880; <span class="CharOverride-3">Dama de cupă</span>, Galaţi, 1880; <span class="CharOverride-3">Muncitorii statului, </span>Galaţi, [1880]; <span class="CharOverride-3">Nebunia de la Plevna. Gornistul și turcul sau</span> <span class="CharOverride-3">Tichia Dracului</span>,<span class="CharOverride-3"> </span>Galaţi, 1880; <span class="CharOverride-3">O luptă între fiare</span>, Galaţi, 1880; <span class="CharOverride-3">Tinerel sau Păstorul domn</span>, Călărași, 1881; <span class="CharOverride-3">Yavana și Nurvady</span>, Călărași, 1881; <span class="CharOverride-3">Emblema maternităţii</span>, Călărași, 1881; <span class="CharOverride-3">Barba lui Ștefan cel Mare</span>, Craiova, 1882; <span class="CharOverride-3">Comedia stelelor</span>, Craiova, 1882; <span class="CharOverride-3">Frații de Crucea neagră</span>, București, 1883; <span class="CharOverride-3">Palatul fermecat sau Crucea și</span> <span class="CharOverride-3">sfoara</span>, București, 1883; <span class="CharOverride-3">Biciul lui Dumnezeu</span>, București, 1884; <span class="CharOverride-3">Cheia de</span> <span class="CharOverride-3">aur</span>, București, 1884; <span class="CharOverride-3">Confidenţele unui om de inimă</span>, București, 1885; <span class="CharOverride-3">Caritatea în costum de carnaval</span>, București, 1887; <span class="CharOverride-3">Daciada</span>, Brăila, 1890; <span class="CharOverride-3">Mina haiduceasa, fata codrilor</span>, București, 1894; <span class="CharOverride-3">Fontana zinelor</span>, București, 1896; <span class="CharOverride-3">Pasărea măiastră</span>,<span class="CharOverride-3"> </span>Vălenii de Munte, 1909; <span class="CharOverride-3">Poezii alese</span>, pref. N. Iorga, Vălenii de Munte, 1909. <span class="CharOverride-1">Traduceri:</span> Al. Dumas, <span class="CharOverride-3">Castelul brâncovenesc</span> [<span class="CharOverride-3">Strigoiul Carpaţilor</span>, fragm.], în <span class="CharOverride-3">Castelul brâncovenesc, Carnavalul Veneţiei și Visul vieţei omenești de Michel-Angel</span>, București, 1852, <span class="CharOverride-3">Iacobinii și girondinii</span>, București, 1855, <span class="CharOverride-3">Isaac Lachedem</span>, I–IV, București, 1855–1856, <span class="CharOverride-3">Cei patruzeci și cinci</span>, I–III, București, 1856–1857, <span class="CharOverride-3">Contele de Monte Cristo</span>, I–VIII, București, 1857–1858, <span class="CharOverride-3">Marie Stuart</span>, București, 1858, <span class="CharOverride-3">Marchiza de Brinvilliers</span>, București, 1858; Byron, [<span class="CharOverride-3">Poezii</span>], în <span class="CharOverride-3">Potpuri literar</span>, București, 1852; George Sand, <span class="CharOverride-3">Metella</span>, București, 1853, <span class="CharOverride-3">Lacul dracului</span>, București, 1855; R. R. Thelusson, <span class="CharOverride-3">Orbul</span>, București, 1853; Eugène Sue, <span class="CharOverride-3">Matilda sau Memoriile unei femei june</span>, I–IV, București, 1853–1854; Al. Dumas-fiul, <span class="CharOverride-3">Dama cu mărgăritari</span>, I–II, București, 1856; Walter Scott, <span class="CharOverride-3">Ricard Inimă de Leu sau Talismanul</span>, București, 1856, <span class="CharOverride-3">Fidanţata de Lammermoor</span>, București, 1856; François Guizot, <span class="CharOverride-3">Istoria civilizaţiunii în Europa</span>, I–II, București, 1856, <span class="CharOverride-3">Istoria civilizaţiunii în Francia</span>, I–V, București, 1856–1858.</p>
			<p class="Heuristica___m_RPR"><span class="CharOverride-1">Repere bibliografice: </span>Iorga, <span class="CharOverride-3">Ist. lit. XIX</span>, III, <span class="CharOverride-3">196–205</span>; N. Iorga, <span class="CharOverride-3">Un contimporan al lui</span> <span class="CharOverride-3">Alecsandri. Poetul Gheorghe Baronzi</span>, ALA, 1922, 79; Călinescu, <span class="CharOverride-3">Opere</span>, III, <span class="CharOverride-3">421–425</span>, VI, <span class="CharOverride-3">928–933</span>; Călinescu, <span class="CharOverride-3">Ist. lit.</span> (1941), <span class="CharOverride-3">295–297</span>, <span class="CharOverride-3">Ist. lit</span>. (1982), <span class="CharOverride-3">330–334</span>; Cioculescu– Streinu–Vianu, <span class="CharOverride-3">Ist.</span> <span class="CharOverride-3">lit.</span>,<span class="CharOverride-3"> 292–294</span>; Pillat, <span class="CharOverride-3">Itinerarii</span>,<span class="CharOverride-3"> 76–80</span>; Perpessicius, <span class="CharOverride-3">Menţiuni ist.</span>, <span class="CharOverride-3">149–166</span>; <span class="CharOverride-3">Dicţ. lit. 1900</span>, <span class="CharOverride-3">80–81</span>; Barbu, <span class="CharOverride-3">Romanul</span>, <span class="CharOverride-3">88–100</span>,<span class="CharOverride-3"> passim</span>; Scarlat, <span class="CharOverride-3">Ist. poeziei</span>, I, <span class="CharOverride-3">391–393</span>; Vasilica Tudoriu-Grünwald, <span class="CharOverride-3">Precursori ai poeziei eminesciene – G. Baronzi</span>, București, 1988; Manolescu, <span class="CharOverride-3">Istoria</span>,<span class="CharOverride-3"> </span>I, <span class="CharOverride-3">319–321</span>; <span class="CharOverride-3">Dicț. scriit. rom.</span>,<span class="CharOverride-3"> </span>I, <span class="CharOverride-3">196–199</span>. &#9;<span class="Semnatura">G.D.</span></p>
			<p class="Heuristica-PRIMUL"><span class="titlu-12">BAROS, Aurel Maria</span> (6.III.1955, Urluieni, j. Argeș), prozator, poet. Este fiul Mariei (n. Alexe) și al lui Ilie Baros, țărani. Urmează cursurile Liceului „Matei Basarab” din București (1970–1974). Ab&#173;sol&#173;vent al Academiei de Științe Economice din București (1980), <span class="CharOverride-1">B.</span> lucrează ca economist la Uniunea Scriitorilor, înfiinţându-și în 1990 propria editură – AMB. A debutat cu poezie în liceu, în revista „Muguri” (1972), continuând să publice în „România literară”, „Luceafărul”, „Viaţa românească”, „Argeș”, „Steaua”, „Contemporanul” ș.a. Debutează editorial în 1986 cu romanul <span class="CharOverride-3">Pământul ne rabdă pe toţi</span>, căruia i se acordă Premiul Uniunii Scriitorilor și Premiul revistei „Argeș”.</p>
			<p class="Heuristica-BASE">Primul roman al lui <span class="CharOverride-1">B.</span>,<span class="CharOverride-3"> Pământul ne rabdă pe toți,</span> s-ar putea include, ca tipologie, în romanul rural-etnografic. Autorul pare mai puțin preocupat să transforme o lume în literatură, ci își propune să prezinte cât mai realist și veridic acea lume. Similitudinile cu <span class="CharOverride-3">Moromeții</span>, romanul lui Marin Preda, sunt evidente și nu-i declanșează lui <span class="CharOverride-1">B.</span> nici o „anxietate a influenței”, aceste asemănări aparținând doar scenografiei romanești: acțiunea se petrece la câțiva kilometri de Siliștea-Gumești, în Urluieni, tot cu puțin înaintea celui de-al Doilea Război Mondial, personajele vorbesc aproape la fel, deși, bineînțeles, un Moromete nu există, sunt descrise în detaliu secerișul și alte îndeletniciri agricole, și aici un salcâm este tăiat, însă lipsesc suprasensul și abisalitatea. Romanul nu are totuși un personaj central care să coaguleze epicul, ci e prezentată doar viața unei comunități, cu conflictele ei inerente, acțiunile, umorile ei. Zeci de pagini sunt dedicate descrierii detaliate a obiceiurilor sau datinilor specifice zonei. Naratorul, de tip tradițional, nu se diferențiază prea mult de personajele sale, fiind contaminat de felul lor de a vorbi. Limbajul acestora, lipsit de cosmetizare stilistică, în consens cu realismul urmărit de autor, conţine elemente de oralitate tipică regiunii, „transcrise” cu stricteţe. Cum remarca Radu G. Țeposu, „senzația de <span class="CharOverride-3">déjà lu</span>, de variațiune pe o temă dată, de exercițiu mimetic, în fond, nu poate fi atenuată de autenticitatea cronicii, a frescei sociale cu toată veridicitatea ei”. Al doilea roman, <span class="CharOverride-3">Calea dragostei și a morții peste care treci o dată</span> (1990), nu mai are compoziția centrifugă și eterogenă a cărții de debut. Acțiunea este plasată tot în zona și<span class="CharOverride-1"> </span>segmentul temporal din <span class="CharOverride-3">Pământul...</span>, însă narațiunea este mai coerent structurată. Un bătrân găsește la câțiva kilometri de sat trupul rănit și aproape înghețat al unui bărbat. Va crede că e fiul lui, Pavel. Însă acesta fusese declarat mort în război, iar soția lui îi îndeplinise riturile funerare. Cel găsit nu mai seamănă cu cel care plecase, are alte obiceiuri, nu mai ține minte nimic din viața lui și a membrilor comunității. Se sugerează, fără să se dezvăluie, că omul ar fi, de fapt, un camarad de arme al lui Pavel, cu care seamănă foarte bine. Această tensiune a incertitudinii identitare este întreținută pe tot parcursul narațiunii și aduce un plus acțiunii. Dincolo de acest fir epic care structurează cartea, <span class="CharOverride-1">B. </span>continuă să descrie spațiul rural, genealogii mai complicate decât cele faulkneriene, istorii personale, anecdote, toate fiind, de altfel, elemente identificabile și în culegerea de povestiri <span class="CharOverride-3">La furat de fete mari </span>(1994). Versurile din volumul <span class="CharOverride-3">Software d’amour</span> (1996) au ecouri din modernismul lui Paul Éluard. Sunt mici fragmente de poezie de dragoste, scrise pentru fiecare zi a lunii, pentru fiecare lună și pentru fiecare an din intervalul imaginar 1995–2035, astfel încât în fiecare zi să poată fi creat un text nou, unic, după o metodă interactivă.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Pământul ne rabdă pe toţi</span>, București, 1986; <span class="CharOverride-3">Calea dragostei și-a morţii peste care treci o dată</span>, București, 1990; <span class="CharOverride-3">La furat de fete mari</span>, București, 1994; <span class="CharOverride-3">Software d’amour</span>, București, 1996.</p>
			<p class="Heuristica___m_RPR"><span class="CharOverride-1">Repere bibliografice: </span>Nicolae Georgescu, <span class="CharOverride-3">„Pământul ne rabdă pe toţi”</span>, LCF, 1987, 8; Cristian Teodorescu, <span class="CharOverride-3">După primul tur</span>, CNT, 1987, 18; Paul Dugneanu, <span class="CharOverride-3">Plăcerea povestirii</span>, LCF, 1987, 27; Ioan Groșan, <span class="CharOverride-3">Cronică de familie</span>, VST, 1987, 10; Ioan Holban, <span class="CharOverride-3">„Pământul ne rabdă pe toţi”</span>, CL, 1988, 3; Țeposu, <span class="CharOverride-3">Istoria</span>,<span class="CharOverride-3"> 133</span>. &#9;<span class="Semnatura">C.B., T.Dn.</span></p>
			<p class="Heuristica-PRIMUL"><span class="titlu-12">BAROS, Linda Maria</span> (6.VIII.1981, București), poetă, traducătoare. Este fiica Lidiei Baros (n. Cană), economist, și a scriitorului Aurel Maria Baros. Urmează la București cursul elementar (1988–1996) și liceul la Școala Centrală (1996–2000), iar studiile universitare le începe în 2000 la Paris, la Université Paris-Sorbonne IV, unde își ia licenţa în literatură franceză. În 2011 își susţine doctoratul la Sorbona cu o teză despre mitul metamorfozei erotice. Din 2012 este conferențiar, predând literatura comparată la aceeași universitate. În paralel, este implicată în diverse proiecte literare, individuale sau colective, traduce din literatura română contemporană, coordonează reviste, organizează evenimente culturale. Este membră fondatoare a Asociaţiei Traducătorilor de Literatură Română de la Paris (2006), fondatoare și directoare a revistei literare „VERSUs/m” din București (2005), lector de carte la Editura Seuil (din 2005), secretar adjunct al asociaţiei Nouvelle Pléiade, iniţiatoare și organizatoare a Festivalului Primăvara Poeţilor – Le Printemps des Poètes din România (din 2005). În Franța i se acordă, între alte distincţii, Premiul „Guillaume Apollinaire” pentru volumul <span class="CharOverride-3">La Maison en lames de rasoir</span> (2006). <span class="CharOverride-1">B.</span> debutează, ca elevă, în 1988 la revista școlii, „Livada cu nuci”, iar editorial în 2001 cu volumul de poezie <span class="CharOverride-3">Amurgu-i departe, smulge-i rubanul!.</span> În ţară mai publică volumele de poezie <span class="CharOverride-3">Poemul cu cap de mistreţ</span> (2003), <span class="CharOverride-3">Dicţionarul de trepte și semne </span>(2005), <span class="CharOverride-3">Casa din lame de ras </span>(2006), ultimele două fiind traduceri ale volumelor <span class="CharOverride-3">Le Livre de signes et d’ombres</span> (2004; Prix de la Vocation) și <span class="CharOverride-3">La Maison en lames de rasoir</span>. În 2009 îi mai apare în Franţa <span class="CharOverride-3">L’Autoroute A4 et autres</span> <span class="CharOverride-3">poèmes</span>. Colaborează la numeroase reviste din ţară și mai ales de peste hotare cu poezie și traduceri din poezia română contemporană (Nichita Stănescu, Ioan Es. Pop, Angela Marinescu ș.a.), publică, în traducere, dosare de poezie română tânără, antologii etc. Este și autoarea a două piese de teatru, apărute în România, în 2002 și în 2003. </p>
			<p class="Heuristica-BASE"><span class="CharOverride-1">B.</span> aspiră, din primul său volum, ca și în următoarele, care vor alcătui, începând cu 2003, o hexalogie, la o reînnoire a limbajului și a imaginarului poetic printr-o remitizare violentă a structurilor acestora. Violenţa vine pe linia neoexpresionismului adoptat de o parte a generaţiei douămiiste. Poeta evoluează totuşi în sensul unei echilibrări între două extreme – un autenticism înţeles mai mult ca scriitură anticalofilă și rafinamentul de conotaţie livrescă și textualistă. Cerebralitatea limbajului, metaforismul ambiguu, tonalitatea melancolică mai amintesc discret sau evident de modelul liricii rilkeene, unul din poemele cele mai reușite din <span class="CharOverride-3">Casa din lame de ras</span> purtând un motto elocvent din Rainer Maria Rilke („Singurătatea ca o ploaie-mi pare”) și sunând astfel: „Stai rezemat de perete și tragi adânc în piept./ Bănuţii tutunului îţi zornăie lin sub cămeși./ Ca și cum, sub ploaia unui abator,/ niște funcţionari netrebnici se-adăpostesc./ Ascunși sub un pumn de mărunţiș.// Pe alături, singurătatea-ţi rânjește cu fumul în dinţi./ Și se ridică-ncet gâtul de cal al cerului./ Bate cu pieptul monede peste cer./ Plouă.// O muţi ca pe un pumn de mărunţiș/ dintr-un buzunar într-altul./ Ca-ntr-o vânzare de frate.// Și te întorci cu toate cele patru chipuri spre perete” (<span class="CharOverride-3">Vânzarea de frate</span>).</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Amurgu-i departe, smulge-i rubanul!</span>,<span class="CharOverride-3"> </span>București, 2001; <span class="CharOverride-3">A venit la mine un centaur</span>, București, 2002; <span class="CharOverride-3">Poemul cu cap de mistreţ</span>, București, 2003; <span class="CharOverride-3">Marile spirite nu se ocupă niciodată de nimicuri</span>, București, 2003 ; <span class="CharOverride-3">Le Livre de signes et d’ombres</span>,<span class="CharOverride-3"> </span>Le Chambon-sur-Lignon, 2004;<span class="CharOverride-3"> </span>ed. (<span class="CharOverride-3">Dicţionarul de semne și trepte</span>), Iași, 2005; <span class="CharOverride-3">Passer en carène</span>, București, 2005; <span class="CharOverride-3">Les Recrues de la damnation</span>, București, 2005; <span class="CharOverride-3">La Maison en lames de rasoir</span>, Le Chambon-sur-Lignon, 2006; ed. (<span class="CharOverride-3">Casa din lame de ras</span>), București, 2006; <span class="CharOverride-3">L’Autoroute A4 et autres poèmes</span>, Le Chambon-sur-Lignon, 2009.<span class="CharOverride-1"> Traduceri: </span>Paul Ricœur, <span class="CharOverride-3">Despre interpretare. Eseu asupra lui Freud</span>, București, 1998;<span class="CharOverride-1"> </span>Alphonse Daudet, <span class="CharOverride-3">Piciul</span>, București, 1999; Henri Michaux, <span class="CharOverride-3">Un oarecare Plume</span> – <span class="CharOverride-3">Un Certain Plume</span>, ed. bilingvă, Pitești, 2002 (în colaborare cu Alina Ioana Filioreanu și Adrian Cristea); Boris Vian, <span class="CharOverride-3">N-aș prea vrea ca s-o mierlesc</span> – <span class="CharOverride-3">Je voudrais pas crever</span>, ed. bilingvă, Pitești, 2002 (în colaborare cu Georgiana Banu); Ioan Es. Pop, <span class="CharOverride-3">Sans issue</span>, Paris, 2010; Angela Marinescu, <span class="CharOverride-3">Je mange mes vers</span>, îngr. trad., Paris, 2011.</p>
			<p class="Heuristica___m_RPR"><span class="CharOverride-1">Repere bibliografice: </span>Raluca Dună, <span class="CharOverride-3">„Amurgu-i departe, smulge-i rubanul!”</span>, LCF, 2002, 34; Cosmin Ciotloș, <span class="CharOverride-3">Case</span>, RL, 2006, 39; Cornelia Maria Savu, <span class="CharOverride-3">Apollinaire</span> <span class="CharOverride-3">și</span> <span class="CharOverride-3">lamele</span> <span class="CharOverride-3">de</span> <span class="CharOverride-3">ras</span>, CLT, 2007, 40; Paul Cernat, <span class="CharOverride-3">Cruzimile unei poete sorbonarde</span>, OC, 2007, 141 ; Felix Nicolau, <span class="CharOverride-3">Poezie cu fitil scurt</span>, LCF, 2010, 10; Gheorge Mocuţa, <span class="CharOverride-3">Celebrarea casei prin trup</span>, „Arca”, 2010, 1–3; Doina Ruști, <span class="CharOverride-3">Écrivains d’expression française de l’Europe du Sud-Est</span>, București, 2010, <span class="CharOverride-3">236–243</span>. &#9;<span class="Semnatura">R.D.</span></p>
			<div class="_idGenObjectLayout-1">
				<div id="_idContainer011">
					<div id="_idContainer009" class="Basic-Text-Frame">
						<p class="Titlu-Nume-H">BART, Jean </p>
						<p class="Titlu-mic-DATE">(pseudonim al lui </p>
						<p class="Titlu-mic-DATE">Eugeniu [Eugenie] P. Botez; 28.XI.1874, Burdujeni-Suceava – 12.V.1933, București), prozator. </p>
					</div>
					<div id="_idContainer010" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03B_585-653_BarbuI-Batzaria-web-resources/image/01jSbart.jpg" alt="" />
					</div>
				</div>
			</div>
			<p class="Heuristica-PRIMUL">Tatăl lui <span class="CharOverride-1">B.</span>, căpitanul de dorobanţi Panaite Botez, se distinge în Războiul pentru Independenţă și avansează până la gradul de general de brigadă. Mama, Smaranda, fiică a căminarului Nastasachi Mihail, absolvise un pension francez; viitorul critic Octav Botez este fratele mai mic al lui <span class="CharOverride-1">B.</span> În 1878 familia se mută la Iași, unde în toamna lui 1883 <span class="CharOverride-1">B.</span> îl are ca institutor, în clasa a doua, pe Ion Creangă. Între 1886 și 1889 este elev la gimnaziu, iar ulterior e înmatriculat la școala fiilor de militari. Din septembrie 1894 frecventează Școala de Ofiţeri din București, pe care o termină în vara lui 1896, ca sublocotenent. Urmează apoi la Galaţi, vreme de șase luni, Școala de Aplicaţie a Marinei Regale. În 1897 își începe cariera de ofiţer de marină, îndeplinind diferite funcţii, între care acelea de comisar maritim și de comandant al porturilor Călărași, Sulina, Constanţa, și ajunge până la gradul de comandor. Altă latură a activităţii lui este aceea legată de programul de asistenţă socială, printre ai cărui iniţiatori este socotit. A fost primul director general al Asistenţei Sociale, în Ministerul Muncii și Ocrotirilor Sociale (1921). În 1922 este ales membru corespondent al Academiei Române, referatul de recomandare fiind susţinut de Mihail Sadoveanu. Călătorește în fiecare an la diferite congrese, vizitând cu această ocazie orașe precum Paris, Varșovia, Geneva și făcând un tur prin Egipt, Palestina, Turcia. Cea dintâi carte, <span class="CharOverride-3">Jurnal de bord</span>, alcătuită din „schiţe marine și militare”, îi apăruse în 1901. <span class="CharOverride-3">Jurnal de bord</span>, <span class="CharOverride-3">Datorii uitate</span> (1916),<span class="CharOverride-3"> Prinţesa Bibiţa</span> (1923) au fost premiate de Academia Română. Surmenajul a grăbit, fără îndoială, evoluţia unui diabet mai vechi, sfârșitul neașteptat al lui <span class="CharOverride-1">B.</span> consternând pe toată lumea. Era pe punctul de a lua Premiul Naţional pentru Proză. Aflat încă pe băncile școlii, <span class="CharOverride-1">B.</span> se încumetă să polemizeze, în „Munca” (1894), și încă pe un ton arţăgos, cu Al. Vlahuţă. Semnează Gh. Rot…, lucrător-croitoriu, apoi Un muncitor. Tot aici folosește iscălitura Tr., prescurtare a pseudonimului Trotuș, ce însoţește primele sale scrieri literare, publicate în „Lumea nouă literară și știinţifică” (1896). Eugeniu P. Botez se „deghizează” pentru prima oară în Jean Bart în „Adevărul de joi” (1898). Literatura lui a avut mulţi cititori, fiind republicată în numeroase alte ziare, reviste, calendare și almanahuri: „Revista maritimă” (Brăila), fondată în 1900 de <span class="CharOverride-1">B.</span>, care a fost aici și secretar de redacţie, „Curentul”, „Curentul nou”, „Viaţa românească”, „Adevărul”, „Dimineaţa”, „Adevărul literar și artistic”, „România maritimă și fluvială” (1931–1933), revistă înfiinţată tot de el, unde a îndeplinit și funcţia de director, ș.a. Din scrierile sale s-au făcut traduceri în franceză, italiană, spaniolă, germană, rusă, cehă, polonă, maghiară, bulgară, portugheză și chiar în esperanto.</p>
			<p class="Heuristica-BASE">Lipsită de vervă spectaculară și de epatante artificii, publicistica lui <span class="CharOverride-1">B.</span> nu conţine nici un dram de gratuitate și e străină de vanitatea oglindirii de sine. În spinoasa „chestiune a Dunării”, competenţa lui, așa cum reiese și din lucrările publicate, e aceea a unui specialist, stăpân pe argumentul istoric, politic, economic. <span class="CharOverride-3">Cartea Dunărei</span> (1933) este o monografie documentată, sacrificând pe alocuri unui murmur de lirism sobrietatea excursului. Valorile morale și cele poetice sunt, aici, iradieri ale temei navale. Opiniile literare ale lui <span class="CharOverride-1">B.</span> sunt în genere cuminţi, de bun-simţ, cu o tendinţă, totuși, de retardare. O serie de evocări apar ca „sclipiri răzleţe” din vremuri care smulg sobrului vaporean o pioasă lacrimă, dar îi deșteaptă și un fin surâs. Secvenţele din trecut, mângâiate de ficţional, tind să se preschimbe în schiţe literare. Scrisorile dintr-o călătorie sau alta, publicate în „Adevărul”, au o turnură meditativă. Atâtea „lucruri văzute și auzite” trezesc în reporter naratorul. După cum proza lui <span class="CharOverride-1">B.</span> dispune de o densă încărcătură de veridicitate, unele „însemnări și amintiri” mimează reflexele epicului plăsmuit. Și prima lui călătorie pe Marea Neagră, consemnată în <span class="CharOverride-3">Jurnal de bord</span>, ca și celelalte, descrise în fragmente de jurnal publicate în „Viaţa românească”, comunică o stare de euforie și de „uimire”. Cu deosebire în cel de-al doilea jurnal de bord impresiile prind să-și croiască un făgaș narativ. În călătoria spre America de Nord (<span class="CharOverride-3">Peste Ocean</span>, 1926) <span class="CharOverride-1">B.</span> nu mai e, desigur, sublocotenentul emotiv de odinioară. După șocul primelor contacte, comandorul, revenindu-și cu greu din năuceală și triindu-și de la o zi la alta prejudecăţile, privește cu mai multă înţelegere și chiar cu admiraţie un mod de viaţă care știe să preţuiască promptitudinea și eficienţa. Cu un minim de meșteșugiri, în întâmplările pe care le narează, imaginarul capătă amprenta întâmplării adevărate. Dacă amintirea se prezintă ca un teritoriu al povestirii, povestirea, la rândul ei, se înfășoară pe volutele unor rememorări. În această subtilă ambiguitate subzistă modernitatea, atâta câtă este, a discursului narativ. Bântuie, în „schiţele militare” ale lui <span class="CharOverride-1">B.</span>, un duh al deznădejdii. Un cer întunecat strivește fără putinţă de împotrivire niște făpturi oropsite – deposedaţi ai vieţii meniţi suferinţei și, adeseori, unui tragic sfârșit (<span class="CharOverride-3">Mărgărint beţivul</span>,<span class="CharOverride-3"> La poarta spitalului</span> ș.a.). Verismul acestor proze nu-și refuză un arsenal al literaturizării. Ceea ce nu le anulează substanţa de „documente omenești”. Cu o viziune nedisimulat tezistă, confruntând două „lumi aparte”, nuvela <span class="CharOverride-3">Datorii uitate</span> se clădește pe complexul poporanist al vinovăţiei. Registrul patetic alternează cu secvenţe umoristice, în care, cu o inventivă, dar cam apăsată expresivitate a amănuntului, se conturează o tipologie grotesc-malignă. Nuvela pendulează între palpitul caritabilităţii și încruntarea maliţioasă. Fiinţe modeste, insignifiante în aparenţă, la cheremul unor forţe potrivnice, sunt și protagoniștii „schiţelor marine din lumea porturilor”. Născuţi pentru a suferi, într-o zodie a cumpenei, au parte numai de necazuri, de zbucium, de unde și asceza resemnării. Firi introvertite, ei poartă în sufletul obosit traumele multor înfrângeri (<span class="CharOverride-3">Rătăcit</span>,<span class="CharOverride-3"> Cimitirul</span> <span class="CharOverride-3">maritim</span>,<span class="CharOverride-3"> Pleca un vapor din port…</span>)<span class="CharOverride-3">.</span> Există, ca la însinguraţii sadovenieni, o taină grea în viaţa lor, vreun „păcat” săvârșit cine știe cum ori o „întâmplare tristă”, a cărei drojdie le otrăvește fiecare ceas. Își ţin cât își ţin „inima zăvorâtă”, dar compresiunea lăuntrică îi silește, odată și odată, să-și spună păsul (<span class="CharOverride-3">Cu rușii în Deltă</span>). Astfel, pe „firul necazurilor”, se înnădește treptat „povestea”. Decorul se animă, amplificând ecoul înneguratelor mărturisiri. Alteori natura e indiferentă, când nu își bate joc, precum marea, cu un „hohot clocotitor”. Cel mai adesea, însă, cadrul e stăpânit de o „tristeţe mută”. Prin pudoarea indicibilă a simţămintelor, prin complicaţiile sufletești, inhibitorii, ale personajului narator, nuvela <span class="CharOverride-3">După douăzeci de ani</span> consună cu <span class="CharOverride-3">Adela</span>, romanul lui G. Ibrăileanu. O adiere de lirism nostalgic învăluie evocarea unei iubiri eterice. O „viaţă pierdută” este și aceea a romanţioasei Bibiţa Garoflide, care se ofilește în orășelul-port unde numai pentru dânsa nu se întâmplă nimic. În pătimirile ei, declanșate de farsa crudă a unor răutăcioși, se ivește, în contraefect, o nuanţă de ridicol. Între lacrimă și surâs, <span class="CharOverride-1">B.</span> are un mod al său de a ironiza, cu o seriozitate întretăiată de câte un licăr de amuzament (<span class="CharOverride-3">Horaţiu Baltă</span>,<span class="CharOverride-3"> La conferinţă</span>). Birocratismul abuziv, inept generează comicul absurd. În forme ilare, acest absurd poate avea un conţinut tragic (<span class="CharOverride-3">O protestare postumă</span>). În <span class="CharOverride-3">Intrarea câinilor în Anglia</span> <span class="CharOverride-3">este strict oprită</span>, schiţă ulterior mereu antologată, nostimada este rezultanta disproporţiei dintre cauză și urmările ei. Un efect al gândirii aberante îl înfăţișează și episodul insolit din <span class="CharOverride-3">Fără permis de export.</span> În câteva naraţiuni <span class="CharOverride-1">B.</span> atinge, asemenea lui I. Al. Brătescu-Voinești, o clapă a înduioșării (<span class="CharOverride-3">Șoimul</span>, <span class="CharOverride-3">Singură</span>). Lirismul edulcorează aici o proză căreia îi priește mai degrabă nota de asprime. Confirmând pronosticul unor comentatori (în primul rând, al lui G. Ibrăileanu) și învingându-și propriile temeri, <span class="CharOverride-1">B.</span> scrie romanul <span class="CharOverride-3">Europolis</span> (1933). O epistolă neașteptată stârnește vâlvă între locuitorii Sulinei, vestind revenirea lui Nicola Marulis din ţinuturile de peste Ocean. În micul port cosmopolit de la gurile Dunării, unde alternanţa de prosperitate și colaps economic, de somnolenţă și febrilitate intră în ciclicitatea firească a locului, totul se poate schimba peste noapte. Într-un decupaj atent ritmat, naratorul sugerează, din șușoteli, calcule înfrigurate, salturi în himeric, toată nerăbdarea, volbură de curiozitate și de irealizabile nădejdi, cu care este așteptat Americanul. Întoarcerea lui este elementul activizant al naraţiunii. Contrariaţi de ţinuta sărăcăcioasă a lui Nicola, pusă îndată pe seama originalităţii yankee, membrii coloniei grecești se întrec în a-l potopi cu măguliri și favoruri, jucând, pe coarda ipocriziei, o comedie impudică, în râvna lor de a se arăta vrednici de „milioanele” care îi fascinează. Se pun la cale străvezii tertipuri, încolţesc resentimente, înflorește zâzania. Soţia lui Stamati, trufașa Penelopa, apelpisită până la nevroză de viaţa searbădă pe care o duce, bovarizează. Lâncezeala, insuportabilă pentru o fire pasională, o face disponibilă aventurii. Încât, prezenţa seducătorului Angelo Deliu dezlănţuie frenezia erotică a impetuoasei grecoaice. O siluetă feminină de farmec exotic este ciocolatia Evantia, fiica lui Nicola. Și în furoarea amoroasă a Penelopei, și în romantica idilă dintre Evantia și sensibilul locotenent Neagu, se percepe vibraţia difuză a irealizabilului, bucuria, extazul fiind săgetate de rele prevestiri. Plătind preţul irecuperabil al candorii, fata cade în braţele experte ale lui Deliu. Un păcat al vinovăţiei fără vină, marcând începutul degringoladei. Zvonurile, suspiciunile înteţindu-se, adevărul despre Nicola Marulis iese dintr-odată la iveală. Averea lui, de fost pușcăriaș, încape într-o boccea. O masivă decepţie, revărsată în ostilitate și ură, urmează acestor dezvăluiri. Hulit și urgisit, bătrânul se hazardează într-o acţiune de contrabandă și moare împușcat. Dezastrele curg, într-o reacţie în lanţ. Abandonată de flușturatecul Deliu, Penelopa se sinucide. Distrus, Stamati își pierde minţile. Evantia eșuează la un deocheat varieteu, stingându-se de ftizie. Într-un melancolic <span class="CharOverride-3">Epilog</span> naratorul înșiruie și alte răsuciri de destin, sub vrerea impenetrabilă a fatalităţii. Sulina însăși agonizează, se pustiește, se destramă. <span class="CharOverride-1">B.</span> aruncă peste această lume, cu dramele și caraghioslâcurile ei, o căutătură sceptică și totuși împăcată. Ironia, sancţionând, ca și în alte scrieri ale sale, excesul și artificiul, se aliază cu lirismul, care – afinitate cu Pierre Loti – împânzește pasajele descriptive, inspirate de priveliștea mării. Din noianul de fapte ce asigură densitatea epică a romanului se arcuiesc îngândurări, tatonând, cu oarecare ieftinătate, „misterul” iubirii, al vieţii și al morţii, legităţile nelămurite ale balansului dintre iluzie și realitate. Între sarcasm și nostalgie, proza de moderaţie clasică a lui <span class="CharOverride-1">B.</span>, absorbind „documentele omenești” în ficţiune, se configurează într-un spaţiu al autenticităţii.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Jurnal de bord</span>, București, 1901; <span class="CharOverride-3">Sărmanul Dionis</span> (în colaborare cu Const. Calmuschi și George G. Orleanu), București, 1909; <span class="CharOverride-3">Datorii uitate</span>, București, 1916; <span class="CharOverride-3">În cușca leului</span>, București, 1916; <span class="CharOverride-3">Prinţesa Bibiţa</span>, București, 1923; <span class="CharOverride-3">Proză</span>, București, [1925]; <span class="CharOverride-3">În Deltă…</span>, București, [1925]; <span class="CharOverride-3">Peste Ocean</span>, București, [1926]; <span class="CharOverride-3">Schiţe marine din lumea porturilor</span>, București, [1928]; <span class="CharOverride-3">Însemnări și amintiri</span>, [București], 1928; <span class="CharOverride-3">Misterul casei din Sărărie</span>, București, 1929; <span class="CharOverride-3">O corabie românească. Nava-școală brikul „Mircea”</span>, București, [1931]; <span class="CharOverride-3">Pe drumuri de apă</span>, București, [1931]; <span class="CharOverride-3">Europolis</span>, București, [1933]; ed. 2, pref. G. Călinescu, București, 1933; ed. pref. George Ivașcu, București, 1956; ed. îngr. Constantin Mohanu, pref. Octav Botez, București, 1971; <span class="CharOverride-3">Cartea Dunărei</span>, pref. I. Simionescu, București, 1933; <span class="CharOverride-3">Zâna izvorului sănătăţii</span> (în colaborare cu Doctorul Ygrec [I. Glicsmann] și Mihail Celarianu), București, 1936; <span class="CharOverride-3">Jurnal de bord</span>, îngr. și pref. Virgiliu Ene, București, 1965; <span class="CharOverride-3">Scrieri</span>, I–II, îngr. și pref. Constantin Mohanu, București, 1974–1979.</p>
			<p class="Heuristica___m_RPR"><span class="CharOverride-1">Repere bibliografice: </span>Sanielevici, <span class="CharOverride-3">Cercetări</span>,<span class="CharOverride-3"> 41–47</span>; Ibrăileanu, <span class="CharOverride-3">Opere</span>, II, <span class="CharOverride-3">255–257</span>, III, <span class="CharOverride-3">54–57</span>; Botez, <span class="CharOverride-3">Scrieri</span>,<span class="CharOverride-3"> 226–232</span>; Ralea, <span class="CharOverride-3">Scrieri</span>, II, <span class="CharOverride-3">119–121</span>,<span class="CharOverride-3"> 432–434</span>,<span class="CharOverride-3"> 440–441</span>; Lovinescu, <span class="CharOverride-3">Scrieri</span>, V, <span class="CharOverride-3">94–96</span>, VI, <span class="CharOverride-3">193–194</span>; Vianu, <span class="CharOverride-3">Opere</span>, III, <span class="CharOverride-3">48–50</span>; Călinescu, <span class="CharOverride-3">Opere</span>, II, <span class="CharOverride-3">154–158</span>,<span class="CharOverride-3"> 207–209</span>,<span class="CharOverride-3"> 223–231</span>; Arghezi, <span class="CharOverride-3">Scrieri</span>, XXX, <span class="CharOverride-3">177–179</span>; Perpessicius, <span class="CharOverride-3">Opere</span>, VI, <span class="CharOverride-3">236–241</span>, IX, <span class="CharOverride-3">44</span>, XI, <span class="CharOverride-3">51–61</span>; Constantinescu, <span class="CharOverride-3">Scrieri</span>, I, <span class="CharOverride-3">188–193</span>; Călinescu, <span class="CharOverride-3">Ist. lit. </span>(1941), <span class="CharOverride-3">597–599</span>,<span class="CharOverride-3"> Ist. lit.</span> (1982), <span class="CharOverride-3">674–676</span>; Ciopraga, <span class="CharOverride-3">Lit. rom.</span>,<span class="CharOverride-3"> 524–531</span>; Micu, <span class="CharOverride-3">Început</span>,<span class="CharOverride-3"> 387–388</span>; <span class="CharOverride-3">Dicţ. scriit. rom.</span>, I, <span class="CharOverride-3">199–202</span>; <span class="CharOverride-3">Dicţ. analitic</span>, II, <span class="CharOverride-3">30–32</span>; Constantin Mohanu, <span class="CharOverride-3">Jean Bart</span> <span class="CharOverride-3">(Eugeniu P. Botez). Viaţa și opera</span>, București, 2001; Faifer, <span class="CharOverride-3">Pluta</span>, <span class="CharOverride-3">136–144; </span>Nicolae Manolescu, <span class="CharOverride-3">Romane uitate</span>, RL, 2006, 34.<span class="CharOverride-3"> &#9;</span><span class="Semnatura">F.F.</span></p>
			<p class="Heuristica-PRIMUL"><span class="titlu-12">BARZIN, Vlada</span> (19.VIII.1940, Gelu, j. Timiş – 6.VI.2006, Timişoara), poet. Este fiul Liubiţei şi al lui Duşan Barzin, agricultor. Frecventează şcoala generală la Gelu, apoi la Fundata Bărăganului (1951–1954), unde fusese deportat cu întreaga familie. Face liceul în Variaş (1955–1959), urmat de studii de profil economic. Lucrează ca bibliotecar, contabil, şef de aprovizionare la o cooperativă şi, în intervalul 1997–2000, în calitate de contabil şef în cadrul Cooperaţiei de Consum din Variaş. Debutează cu poemul <span class="CharOverride-3">Odă pământului</span> în gazeta „Pravda” (Timişoara, 1967), iar editorial cu volumul de versuri în limba sârbă <span class="CharOverride-3">Kad pucaju pupolci</span>.  Are colaborări la reviste şi la publicaţii cotidiene din România şi Serbia.</p>
			<p class="Heuristica-BASE">Poet bilingv, cu mai multe cărţi în sârbă, <span class="CharOverride-1">A.</span> a publicat în limba română volumul <span class="CharOverride-3">Nemuririle ierbii</span> (1984), şi, în traducere, o substanţială selecţie de versuri ce pune în valoare latura livrescă, aluziv-poescă a textelor sale lirice. Este un autor cultivat, care se mişcă dezinvolt într-o arie tematică largă. În poezia de confesiune şi de notaţie, bucolică în esenţă, ca şi în versurile care interoghează asupra veacului şi a civilizaţiei moderne – construite, epic şi epigramatic, în jurul câte unui simbol livresc, adoptă teme ale actualităţii, se încredinţează mărturisirii, vorbeşte despre un spaţiu de predilecţie naturist, înscenează în aceste pagini un ceremonial propice jocului graţios de imagini, reveriei, rememorării. Poet al universului citadin în numeroase cazuri,<span class="CharOverride-1"> B.</span> se regăseşte şi în versuri marcate de o romantică aplecare către visare, de nostalgia unui timp al plenitudinii afective, în elegii şi în poeme de dragoste, nu rareori resuscitând, cu discretă ironie, o amintire, un peisaj, un tablou de gen, mitologic îndeobşte.</p>
			<p class="Heuristica___mici"><span class="CharOverride-1">SCRIERI:</span> <span class="CharOverride-3">Nemuririle ierbii</span>, Timişoara, 1984; <span class="CharOverride-3">Atlantida</span>, îngr. şi tr. Lucian Alexiu şi Carmen D. Blaga, Timişoara, 1992.</p>
			<p class="Heuristica___m_RPR"><span class="CharOverride-1">Repere bibliografice: </span>Lucian Alexiu, <span class="CharOverride-3">Vlada Barzin</span>, O, 1980, 19; Eugen Dorcescu, <span class="CharOverride-3">Între imagine şi prozodie</span>, O, 1984, 36; Slavco Tomici, <span class="CharOverride-3">Ceremonii lirice</span>, O, 1984, 45;<span class="CharOverride-3"> Dicţ. Banat</span>, <span class="CharOverride-3">86–88</span>;<span class="CharOverride-3"> </span>Ivo Muncian, <span class="CharOverride-3">Scriitori sârbi din România</span>, Timișoara, 2006, <span class="CharOverride-3">171–173</span>. &#9;<span class="Semnatura">C.Bl., Dr.M.</span></p>
			<p class="Heuristica_PRIMUL_Semnat"><span class="titlu-12">BASARABIA</span><span class="CharOverride-1">,</span> gazetă politică și culturală apărută la Chișinău, bisăptămânal, între 24 mai 1906 și 11 martie 1907, cu caractere rusești. Este prima publicaţie de limba română din Basarabia și a fost înființată după lungi eforturi de avocatul Emanuil Gavriliță, sprijinit de C. Stere, apariția ei fiind posibilă după emiterea manifestului din 17 octombrie 1905 al împăratului Nicolae II, care declara libertatea cuvântului, a tiparului, întrunirilor etc. Din echipa publicației făceau parte Ion Pelivan, fraţii Ion și Theodor Inculeţ, Pan Halippa, Alexis Nour, Mihail Vântu, Nicolae Popovschi, fraţii Nicolae și Vasile Florov, Vasile Harea, Gheorghe Stârcea, Alexie Mateevici, Tudose Roman, Sergiu Cujbă. Din 25 mai 1906 funcția de redactor-șef o deține Ion Pelivan, fiind considerat cel mai bun cunoscător al limbii române. Au scris frecvent în <span class="CharOverride-1">B.</span> Pan Halippa, Mihai Vântu, Vasile Oatul, Ion Inculeţ ș.a., numeroase texte fiind semnate cu pseudonime din cauza persecuției exercitate de organele ţariste: Ion Pelivan semna Ion Rezeneanul, Pan Halippa folosea numele Pintilie Cubolteanu, Mihai Vântu iscălea Mihai Furtună, Ion Gându semna Ion Inculeţ, Moș Vasile era Vasile Oatul, iar Theodor Inculeţ era Toader Scarandiu. La început <span class="CharOverride-1">B. </span>apărea de două ori pe săptămână (de regulă miercurea și sâmbăta), dar mai târziu periodicitatea a devenit neregulată. În chiar primul număr cei care scoteau gazeta se declară îndrumători ai basarabenilor spre „conștiinţa de sine”, spre trezirea lor din „starea de somn”, din „starea de moarte”. Platforma politică a constituit-o democratismul ţărănesc, cu revendicarea lui fundamentală: pământul să fie dat celor „ce-l lucrează pre el”. Duma de Stat era considerată unica instituţie aptă să rezolve chestiunile privitoare la dobândirea drepturilor și a libertăţilor social-politice și naţionale. Naţionalizarea învăţământului, a instituţiilor publice, a Bisericii etc. s-au aflat mereu în centrul atenţiei celor de la<span class="CharOverride-1"> B.</span> Ideea introducerii limbii române în învăţământ a fost promovată în articole precum <span class="CharOverride-3">Ţăranii vor școli moldovenești</span>,<span class="CharOverride-3"> Boieri, cereţi școli moldovenești</span>,<span class="CharOverride-3"> Vrem școli moldovenești </span>ș.a. În mai multe texte incluse în sumar au fost afirmate ideea unităţii basarabenilor cu românii din dreapta Prutului, comunitatea istoriei și a culturii lor. Gazeta își propunea să pună „începutul unei literaturi poporane” și să popularizeze folclorul. În pofida scurtei sale existenţe,<span class="CharOverride-1"> B.</span> a avut un puternic impact, propagând literatura naţională sau ilustrând-o prin retipăriri din opera lui Gh. Asachi, Alecu Donici, Costache Negruzzi, V. Alecsandri, Ion Creangă, M. Eminescu, Alecu Russo, Grigore Alexandrescu, George Coșbuc, I.L. Caragiale, Andrei Mureșanu, Ioan Catina, Matilda Cugler-Poni la rubricile „Lira basarabeană”, „Foiţa” sau „Foișoara Basarabiei”, „Din scriitorii români”, „Scriitorii însemnaţi ai neamului”, „Oamenii mari ai românilor” etc. În paginile<span class="CharOverride-1"> B.</span> s-a afirmat, într-o etapă de început, ca poet, traducător și folclorist, Alexie Mateevici. S-au publicat și traduceri din I.A. Krîlov, A.S. Pușkin, A. Kolţov, L.N. Tolstoi, A.P. Cehov, V.G. Korolenko ș.a. Atacată în presa rusă, cu mai multe numere confiscate, cu obstacole în distribuirea prin poștă și interdicţia de a se abona aplicată învăţătorilor, gazeta a reușit să reziste câtva timp. Adesea pedepsele erau extrem de aspre: redactorii și colaboratorii erau urmăriţi de poliţie și de ohrana ţaristă, iar directorul Emanuil Gavriliţă a fost condamnat la o lună de zile de „ostrov” sau la plata unei amenzi de o sută de ruble pentru articolul lui Pan Halippa <span class="CharOverride-3">Liga ţăranilor și stăpânirea</span>. Pentru a submina influenţa <span class="CharOverride-1">B.</span>, a fost programată editarea altei publicaţii în limba română – „Moldovanul”. După încetarea apariției gazetei, directorul, ca și alţi tineri colegi de redacție, s-au refugiat la Iași. &#9; <span class="Semnatura">S.P., Al.B.</span></p>
			<p class="Heuristica_PRIMUL_Semnat"><span class="titlu-12">BASARABIA</span>, cotidian care a apărut la Chișinău și București între 23 iulie 1941 și 6 mai 1944. Ziarul nu conţine o casetă redacţională. Pe lângă materialul informativ specific unui cotidian, <span class="CharOverride-1">B.</span> supune atenţiei cititorilor rubricile „Duh și slovă” și „Pagina literară”. După lansarea suplimentului literar „Basarabia literară”, se renunţă la rubrica „Pagina literară”, menţinându-se doar „Duh și slovă”, cu o orientare net tradiţionalistă. <span class="CharOverride-1">B.</span> a beneficiat de numeroase colaborări ale unor personalităţi literare din întreaga ţară. Poeziile publicate în ziar au fost semnate cel mai adesea de Octav Sargeţiu, Ion Buzdugan, Olga Crușevan, Al. Negură, Sergiu Matei Nica, Ioachim Fuiagă, Al. Bardier. Proză dau Al. Lascarov-Moldovanu, Mircea Streinul, Lotis Dolenga, D. Munteanu-Râmnic, Sergiu Matei Nica, N. Dunăreanu. Probleme de literatură sunt puse în discuţie de I. Ionașcu (noile orientări din literatura basarabeană, situaţia scriitorilor din Transnistria și direcţia ortodoxistă), Sergiu Grossu, Alexandru Vicol (<span class="CharOverride-3">Panait Cerna și Basarabia</span>), M. Vrânceanu (<span class="CharOverride-3">Eminescu și rușii</span>), Nicolae Coban (<span class="CharOverride-3">Cincinat Pavelescu și Basarabia</span>) ș.a. Ion Agârbiceanu semnează în trei numere consecutive articolul <span class="CharOverride-3">Conștiinţa românească la românii transnistreni</span>. Cronica literară și cea editorială au fost susţinute de Sergiu Grossu, Octav Sargeţiu, Sergiu Matei Nica, Dan Bălteanu, Al. Negură. Revista a avut un rol important în promovarea literaturii române contemporane din Basarabia. &#9;<span class="Semnatura">I.Dg.</span></p>
			<p class="Heuristica_PRIMUL_Semnat"><span class="titlu-12">BASARABIA</span>, revistă de literatură şi cultură apărută la Chişinău, lunar, din martie 1988, editată de Uniunea Scriitorilor. Continuă, ca serie nouă, publicaţiile „Octombrie” (1931–1957), scoasă la Tiraspol, şi „Nistru” (1957–1987); în 2000, prin decizia conducerii Uniunii Scriitorilor din Republica Moldova, <span class="CharOverride-1">B.</span> ia numele „Viaţa Basarabiei”, în timp ce vechea <span class="CharOverride-1">B.</span> continuă să apară până în 2004. La început colegiul redacţional era format din Valeriu Babanski (secretar responsabil), Vladimir Beşleagă, Nicolai Costenco, Ion Druţă, Bogdan Istru, Vasile Leviţchi, Victor Prohin, Serafim Saka, Vasile Vasilache; din 1990 redactor-şef este Dumitru Matcovschi, din 1995 în echipa redacţională intrând şi Nicolae Popa (care va deveni redactor-şef în 1997), Eugen Lungu, Iulian Nicuţă, Em. Galaicu-Păun. <span class="CharOverride-1">B.</span> este, în această perioadă, una dintre revistele literare româneşti cele mai importante, în unii ani tirajele ei ajungând până la 20 000 sau chiar 30 000 de exemplare. Publicaţia se remarcă printr-o densitate deosebită, prin deschiderea spre valorile literare general româneşti şi europene şi prin abordarea susţinută a problemelor culturii şi literaturii române din Basarabia, din România şi din diaspora. A susţinut procesul de renaştere naţională, valorificând articole de M. Eminescu, scrierile lui C. Stere, Andrei Ţepordei, Leon Donici ş.a. Au apărut în <span class="CharOverride-1">B.</span> articole despre scriitori români consacraţi, precum şi grupaje de versuri şi nuvele ale acestora, s-a rezervat spaţiu articolelor despre aşa-zisele „pete albe” ale istoriei (foametea, deportările, colectivizarea, „stagnarea”). Pe lângă literatura originală şi critica de întâmpinare, revista a publicat traduceri din literatura universală, articole despre limba română, teatru şi cinematografie.&#9;<span class="Semnatura">M.C.</span></p>
			<p class="Heuristica_PRIMUL_Semnat"><span class="titlu-12">BASARABIA LITERARĂ</span>, supliment săptămânal al cotidianului „Basarabia” (1941–1944), apărut la Chișinău între 6 aprilie 1942 (nr. 2) și 10 februarie 1944, sub mottoul „Limba noastră-i sfântă,/ Limba vechilor cazanii/ Care-o plânge și care-o cântă/ Pe la vatra lor țăranii”, din poezia <span class="CharOverride-3">Limba noastră </span>de Alexie Mateevici. Prim redactor: Sergiu Matei Nica. În numărul 47 din ianuarie 1943 este anunțată emanciparea revistei din subordonarea cotidianului, „păstrând însă aceleași preocupări de imediată actualitate românească și mai ales în directă legătură cu trecutul destul de încercat al provinciei noastre dintre Prut și Nistru” (Teodor Al. Munteanu, <span class="CharOverride-3">Bună dimineața</span>). Revista publică poezii, proză, articole de istorie literară, amintiri etc. Figurează cu versuri G. Tutoveanu, D. Stelaru, Ion Buzdugan, Ion Potopin, Theodor Al. Munteanu, D. Iov, Emil Giurgiuca, Ion Șiugariu; cu proză B. Jordan, Al. Negură, Iulian Vesper, C. Salcia, Ion Ojog, Ernest Verzea; cu articole Gabriel Ţepelea (<span class="CharOverride-3">Un animator: Octavian C. Tăslăuanu</span>), Cicerone Theodorescu (<span class="CharOverride-3">Scriitorul și neamul</span>), Eugen Jebeleanu (<span class="CharOverride-3">Ferestre spre Octavian Goga</span>), Pericle Martinescu (<span class="CharOverride-3">Desti&#173;nul cultural al provinciei</span>); cu amintiri N. Dunăreanu (<span class="CharOverride-3">Barbu Delavrancea la Tulcea</span>, republicare) și Aurel Chirescu (<span class="CharOverride-3">Câteva zile la Cetatea Albă</span>). Victor Stroe traduce <span class="CharOverride-3">Legenda Finlandei</span> de Eino Leino. Alţi colaboratori: Virgil Carianopol, Șerban Bascovici, Radu Gyr, Traian Chelariu, E. Ar. Zaharia, V. Damaschin, George Dorul Dumitrescu, Matei Alexandrescu, Petre A. Petre, Gh. Bezviconi. &#9;<span class="Semnatura">I.H.</span></p>
			<p class="Heuristica-PRIMUL"><span class="titlu-12">BASCOVICI, Șerban</span> (1.I.1891, București – 19.III.1968, București), poet, traducător. Este fiul Ecaterinei și al lui Ghiorghi Bascovitz. A urmat Liceul „Matei Basarab” din București. După absolvire (1911) a intrat funcţionar la Asigurările Sociale, unde a ajuns, către vârsta pensionării, șef de serviciu. Elev în clasa a cincea de liceu, debutează în „Dumineca” (1905) cu versuri naive și mai este prezent în revista școlii („Din liceu”, 1906). Vede în simbolism, încă din 1909, singura mișcare literară adecvată epocii. După o scurtă colaborare la „Convorbiri critice” (1907, 1908), se apropie de „Vieaţa nouă” și de cercul lui Ovid Densusianu. Timp de zece ani, până în 1917, își publică poeziile mai ales în revista lui Densusianu. După război intră în cercul lui Al. Macedonski și semnează în „Literatorul” (1918), precum și în „Universul literar” sau în alte reviste. În 1919 fusese admis în Societatea Scriitorilor Români. În 1937 înmănunchează o parte din versuri în <span class="CharOverride-3">Destăinuiri</span>, volum distins cu Premiul Societăţii Scriitorilor Români.</p>
			<p class="Heuristica-BASE">Simbolismul lui <span class="CharOverride-1">B.</span> este apropiat de maniera lui Panait Cerna, cu deosebire prin tenta meditativă. O neașteptată obsesie a tânărului licean devine și spaţiu de tensiune lirică: trecerea, timpul și dispersarea în cosmos. Eolianul este prezent în mai toate versurile, sub forme variate (furtună, adiere, viscol, zbor), spre a sublinia „agonia” lumii și risipirea vieţii. Peisajul citadin este, ca la mai toţi simboliștii, sumbru. Poetul trăiește în „orașul morţii”, acoperit de giulgiul zăpezii; lumina moare în culori întunecate, răsfrântă în oglinzi care o irizează funebru; trenul damnat, izbucnit din „cripta gării”, se îndreaptă spre ceţuri și ploi filigranate, către amurgurile apocaliptice ale munţilor. Muzicale, de o cursivitate prozodică aproape ireproșabilă, poeziile lui <span class="CharOverride-1">B. </span>sunt înrudite cu versurile cantabile ale lui Ion Minulescu. El apelează adesea la oximoron, spre a sugera o ambiguitate care este însă mai curând paradox juvenil decât profunzime. Un virtuoz al versului s-a arătat și în traducerile din Charles Baudelaire, adunate într-un volum, distins și el cu Premiul Societăţii Scriitorilor Români (1940). A mai tradus din Victor Hugo (<span class="CharOverride-3">Hernani</span>), Molière (<span class="CharOverride-3">Tartuffe</span>), Paul Géraldy ș.a. Un „roman umoristic” intitulat <span class="CharOverride-3">Nae S.T.B.</span> (1944) prelucrează o comedie a lui Mihail Drumeş, propunând o ipostază diferită de cea a poetului <span class="CharOverride-1">B.</span></p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Destăinuiri</span>, București, 1937; <span class="CharOverride-3">Nae S.T.B.</span>, București, 1944. <span class="CharOverride-1">Traduceri:</span> Charles Baudelaire, <span class="CharOverride-3">Florile răului</span>, București, 1940, reed. fragm. în Charles Baudelaire, <span class="CharOverride-3">Les Fleures du mal – Florile răului</span>, ed. bilingvă, îngr. Geo Dumitrescu, București, 1967, <span class="CharOverride-3">passim</span>; Jean Giono, <span class="CharOverride-3">Să-mi rămână bucuria</span>, București, 1943; ed. București, 1971 (în colaborare cu Marcel Gafton); Maxence van der Meersch, <span class="CharOverride-3">Trupuri și suflete</span>, I–II, București, 1945.</p>
			<p class="Heuristica___m_RPR"><span class="CharOverride-1">Repere bibliografice: </span>Lovinescu, <span class="CharOverride-3">Scrieri</span>, IV, <span class="CharOverride-3">476</span>; Constantinescu, <span class="CharOverride-3">Scrieri</span>, I, <span class="CharOverride-3">193–196</span>; Al. Iacobescu, <span class="CharOverride-3">„Destăinuiri”</span>, CTC, 1938, 1–2; Ștefan Baciu, <span class="CharOverride-3">„Destă&#173;inuiri”</span>, „Sfarmă-Piatră”, 1938, 132; Perpessicius, <span class="CharOverride-3">Opere</span>, VII, <span class="CharOverride-3">321–325</span>; Petru Comarnescu, <span class="CharOverride-3">Traducerile din Baudelaire ale lui Șerban Bascovici</span>, RFR, 1940, 11; Bote, <span class="CharOverride-3">Simbolismul</span>, <span class="CharOverride-3">146, 148</span>; Adriana Iliescu, <span class="CharOverride-3">Literatorul</span>, București, 1968, <span class="CharOverride-3">120–124</span>; Ciopraga, <span class="CharOverride-3">Lit. rom.</span>, <span class="CharOverride-3">444–445</span>; Micu, <span class="CharOverride-3">Scriitori</span>, <span class="CharOverride-3">105–106</span>; Nae Antonescu, <span class="CharOverride-3">Șerban Bascovici</span>, RL, 1991, 1; <span class="CharOverride-3">Dicţ. scriit. rom.</span>, I, <span class="CharOverride-3">205–206</span>. &#9;<span class="Semnatura">D.M.</span></p>
			<p class="Heuristica-PRIMUL"><span class="titlu-12">BASILESCU, Nicolae I.</span> (4.IV.1868, Ocnele Mari, j. Vâlcea – 4.XI.1904, Iași), poet, traducător. Născut într-o familie de condiţie modestă, <span class="CharOverride-1">B. </span>a urmat liceul la Craiova și Facultatea de Litere și Filosofie la București. Licenţa și-a luat-o în 1892 cu o teză despre Schopenhauer. Ulterior a fost, între 1893 și 1896, secretar al facultăţii pe care o absolvise, apoi, din 1898, profesor secundar în București. În noiembrie 1902 este transferat ca profesor în Iași. Remarcat de Titu Maiorescu încă din anii studenţiei, <span class="CharOverride-1">B.</span> a intrat în rândurile junimiștilor și a făcut parte, din 1896 până în 1904, din comitetele succesive de direcţie ale „Convorbirilor literare”, la care a și scris în aceeași perioadă. Activitatea politică a junimiștilor a susţinut-o prin articolele din „România jună” (1899–1900) și din „Tribuna conservatoare”, ziar al cărui redactor a fost din martie 1903 până în iulie 1904.</p>
			<p class="Heuristica-BASE">Discipol al lui Maiorescu, <span class="CharOverride-1">B.</span> a reprezentat una din speranţele junimismului de după 1890. Dar articolele sale de critică literară, rămase în pagini de revistă, ca, de altfel, și celelalte scrieri, sunt cu totul incolore și, adesea, fără opinii proprii. Maiorescian prin mimetism, este și el de părere că personalitatea unui artist domină mediul înconjurător, a cărui influenţă, totuși, o recunoaște. Combătându-l pe Hippolyte Taine, admite înrâurirea mediului nu la nivelul individului, ci la acela al speciei. Ca poet, a debutat în 1892 cu <span class="CharOverride-3">Orla</span>, poem „în genul lui Ossian” publicat în „Convorbiri literare”. Utilizând cu sobrietate procedeele retoricii romantice, poemul se distinge prin acurateţe și prin corectitudinea rece a imaginilor. Tragedia în versuri <span class="CharOverride-3">Parisina </span>(1897) se desfășoară în jurul unei intrigi amoroase de Curte din Italia Renașterii. O activitate relativ bogată a desfășurat <span class="CharOverride-1">B.</span> în calitate de traducător. A tălmăcit <span class="CharOverride-3">Infinitul </span>lui Giacomo Leopardi, permiţându-și însă libertăţi prea mari faţă de original. Din poemele lui Ossian a transpus un fragment sub titlul <span class="CharOverride-3">Rezbelul din Croma</span>. Cele mai numeroase traduceri le-a făcut însă din opera lui Catul. Prin utilizarea unor structuri strofice întâlnite și la G. Coșbuc, el realizează o versiune izbutită a versurilor poetului latin. Din spaniolul P.A. de Alarcón, a transpus în românește nuvela <span class="CharOverride-3">El sombrero de tres picos</span>, sub titlul <span class="CharOverride-3">Morăreasa și corregidorul.</span> Tălmăcirea, apărută în 1896, a fost reluată, îmbunătăţită substanţial și republicată postum (1908), atrăgând atenţia prin cursivitatea stilului și firescul expresiilor.</p>
			<p class="Heuristica___mici"><span class="CharOverride-1">Traduceri:</span> P.A. de Alarcón, <span class="CharOverride-3">Morăreasa și corregidorul</span>,<span class="CharOverride-3"> </span>București, 1896; ed. 2 (<span class="CharOverride-3">Morăriţa</span>), București, 1908.</p>
			<p class="Heuristica___m_RPR"><span class="CharOverride-1">Repere bibliografice: </span>Mihail Dragomirescu, <span class="CharOverride-3">N.I. Basilescu</span>, CL, 1905, 1; Alexandrina Mititelu, <span class="CharOverride-3">Traduceri românești din Leopardi</span>, SI, 1936; Mihai Ciurdariu, <span class="CharOverride-3">Un junimist uitat: N.I. Basilescu</span>, RITL, 1972, 4, 1973, 1; <span class="CharOverride-3">Dicţ. lit. 1900</span>, <span class="CharOverride-3">82</span>; Firan, <span class="CharOverride-3">Profiluri</span>, II, <span class="CharOverride-3">373–374.</span> &#9;<span class="Semnatura">D.M</span><span class="CharOverride-3">.</span></p>
			<p class="Heuristica-PRIMUL"><span class="titlu-12">BASM</span>, specie a epicii populare în proză, cunoscută în mediile folclorice sub numele general <span class="CharOverride-3">poveste</span>. Termenul <span class="CharOverride-1">b.</span>, de origine slavă, <span class="CharOverride-3">basn’</span>, cu sensul originar de „fabulă”, „apolog”, „minciună”, „născocire”, a intrat în textele scrise românești sub formele <span class="CharOverride-3">basnă</span> și <span class="CharOverride-3">basnu</span> încă din secolul al XVII-lea și a fost adoptat, mai târziu, de culegătorii de proză populară din Muntenia (Nicolae Filimon, Petre Ispirescu) pentru a desemna o naraţiune orală de mari dimensiuni, „pluriepisodică” (Ovidiu Bârlea), aparţinând „poveștilor complexe” („complex tales”, după Stith Thompson), în care un erou, aparţinând de regulă umanului, se confruntă cu adversari veniţi din lumea nonumanului (zmei, balauri, zgripţuroaice, draci), pe care îi învinge, prin forţele proprii sau, cel mai adesea, cu sprijinul unor personaje ajutătoare, fiinţe umane sau animale dotate cu însușiri supranaturale. Dimensiunea, amploarea epică diferenţiază <span class="CharOverride-1">b.</span> de alte specii ale prozei populare, precum legenda, snoava și povestirea, și îl apropie de naraţiunile populare în versuri cântate, cântece bătrânești sau balade, pe de o parte, și de romanul din literatura cultă, pe de altă parte. Apropierea de roman a fost menţionată încă de B.P. Hasdeu și fixată într-o formulare memorabilă de G. Călinescu: „Basmul este un gen vast, depășind cu mult romanul, fiind mitologie, etică, știinţă, observaţie morală etc.”. Apropierea se susţine numai până la un punct, deoarece <span class="CharOverride-1">b.</span> este, ca și romanul, „o operă de creaţie literară”, dar are, spre deosebire de acesta, „o geneză specială” și un mod de realizare specific, fiind „o oglindire în orice caz a vieţii în moduri fabuloase”. Ceea ce separă decisiv cele două tipuri de discurs narativ este natura orală a <span class="CharOverride-1">b.</span>, faţă de existenţa scrisă a romanului din literatura de autor. Cel dintâi este spus de un povestitor către un auditoriu, fiind destinat ascultării, al doilea este scris și destinat cititului. Specia presupunea cu necesitate, în formele ei genuine, tradiţionale, coprezenţa în timp și spaţiu a emiţătorului (povestitorului) și a destinatarului (ascultătorilor) mesajului, pe când comunicarea dintre romancier și cititorii săi se realizează mediat, prin mijlocirea textului scris. Efect al oralităţii, caracterul formalizat este vădit la toate nivelele, de la cel de suprafaţă (formulele) până la cel de adâncime (structura). Mărci categoriale, formulele iniţiale și cele finale încadrează naraţiunea, delimitează povestea de comunicarea cotidiană, obișnuită, ceea ce face ca <span class="CharOverride-1">b.</span> să fie socotit o „povestire în ramă”. Formulele iniţiale avertizează ascultătorul în legătură cu caracterul neobișnuit al întâmplărilor care urmează a fi relatate, întâmplări care s-au petrecut în trecut („A fost odată ca niciodată, că dacă n-ar fi nu s-ar povesti…”), într-un timp fabulos, ireal, incontrolabil, un timp al tuturor posibilităţilor („pe când se potcoveau purecii cu nouăzeci și nouă de oca de fier și zburau până la cer…”). Recurgând la așa-numita „formulă a imposibilului” (P. Bogatîrev), ce constă în alăturarea unor elemente care se contrazic, se exclud reciproc, formulele iniţiale au menirea de a-l abstrage pe ascultător din contingent și de a-l transporta în lumea fabulosului, constituindu-se într-un procedeu poetic specific <span class="CharOverride-1">b. </span>fantastic. La rândul lor, formulele finale, printr-un procedeu contrar, îl readuc pe ascultător, cum s-ar zice, „cu picioarele pe pământ”, povestitorul continuând să afirme calitatea sa de martor/participant la evenimentele relatate („Și s-a întâmplat că eram și eu acolo și am mâncat din bucatele ce erau la masă”), calitate negată printr-o replică a „formulei imposibilului” de la începutul <span class="CharOverride-1">b.</span> („Apoi, când am plecat de-acolo mi-au dat și mie un cal cu trupul de ceară, cu picioarele de beţe, cu coada de fuior și cu capul de tigvă…”), dublată de „mijlocul de locomoţie” folosit: „și venii pe o șa și vă spusei dumneavoastră așa” sau „încălecai pe o lingură scurtă, s-o dau pe la nasul cui n-ascultă” ori, mai rar, „Mă-ncălecai p-un arici/ Și vă povestii pân-aici”.<span class="CharOverride-3"> </span>De multe ori formula finală lasă să se înţeleagă că toată istorisirea a fost o născocire: „M-am suit pe o prăjină/ Și v-am spus chiar o minciună…” ori: „Iar eu mă suii pe-o șa/ Și o spusei așa,/ Șaua a fost cam ruginoasă/ Și povestea mincinoasă”.<span class="CharOverride-3"> </span>În conformitate cu teoria sa în legătură cu originea <span class="CharOverride-1">b.</span> în vis, B.P. Hasdeu consideră că formulele finale au menirea de a face „tranziţiunea” din lumea poveștii în lumea reală și că aceasta se realizează „printr-o glumă, printr-o păcăleală, printr-un scepticism aparent”. Nicolae Roșianu crede, la rândul său, că „funcţia principală a formulelor finale constă în transpunerea ascultătorilor în lumea reală; printr-o ușoară ironie, prin tonul ei de glumă, de parodie, formula finală destramă lumea de basm”. Instanţa orală a comunicării explică, de asemenea, prezenţa și funcţia formulelor mediane, dintre care unele, cele „externe”, au menirea de a trezi curiozitatea ascultătorilor („Și se duseră multă lume la împărăţie, ca Dumnezeu să ne ţie, că din poveste multă înainte este, mai mândră și mai frumoasă, s-ascultaţi și dumneavoastră; cine a asculta bine a învăţa”) și de a verifica atenţia acestora – dacă povestitorul zice, la un moment dat, un cuvânt („ciont”), auditorii sunt obligaţi să răspundă cu un alt cuvânt („leveș”), dovadă că iau parte activă la actul de comunicare, dar și de a face trecerea de la un episod la altul, de la o „mișcare” la alta. Tot ca o consecinţă a oralităţii apare și celălalt grup al formulelor mediane, numite de N. Roșianu „interne”, formule ce caracterizează anumite personaje, obiecte, acţiuni, schimburi de replici etc., constituind un adevărat „depozit” de elemente prefabricate care, aflate la dispoziţia povestitorului, servesc procesului de creaţie și dau stabilitate textului.</p>
			<p class="Heuristica-BASE">În tipologia internaţională a <span class="CharOverride-1">b. </span>sunt cuprinse naraţiuni diferite atât din punctul de vedere al originii, cât și al tematicii, structurii și formelor de expresie, distingându-se între <span class="CharOverride-1">b.</span> fantastic, care corespunde la ceea ce în engleză se numește <span class="CharOverride-3">fairy-tale </span>sau<span class="CharOverride-3"> magic-tale (Tales of Magic),</span> în germană <span class="CharOverride-3">Märchen</span>, în franceză <span class="CharOverride-3">conte de fées</span>, <span class="CharOverride-1">b.</span> religios <span class="CharOverride-3">(Religious</span> <span class="CharOverride-3">Tales),</span> <span class="CharOverride-1">b.</span> nuvelistic <span class="CharOverride-3">(Novelette/Romantic Tales</span>), <span class="CharOverride-1">b.</span> despre uriașul (dracul) cel prost <span class="CharOverride-3">(Tales of the Stupid Ogre),</span> toate grupate sub denumirea generică <span class="CharOverride-3">Ordinary Folk</span>-<span class="CharOverride-3">tales</span>, acoperind tipurile 300–1199 din Catalogul Aarne–Thompson, în timp ce <span class="CharOverride-1">b.</span> despre animale <span class="CharOverride-3">(Animal Tales)</span> ocupă poziţiile 1–299, glumele și anecdotele <span class="CharOverride-3">(Jokes and Anecdotes)</span> intervalul 1200–1999, poveștile cu formule <span class="CharOverride-3">(Formula Tales)</span> poziţiile 2000–2399, un ultim capitol cuprinzând povești neclasificabile <span class="CharOverride-3">(Unclassified Tales),</span> adică tipurile 2400–2499. Înainte ca finlandezul Antti Aarne să pună în <span class="CharOverride-3">Verzeichnis der</span> <span class="CharOverride-3">Märchentypen</span> (1910) bazele catalogului internaţional de povești, tradus în engleză și completat de Stith Thompson în două ediţii – prima în 1928, a doua în 1961 –, Lazăr Șăineanu propunea, în monografia <span class="CharOverride-3">Basmele române</span> <span class="CharOverride-3">în</span> <span class="CharOverride-3">comparaţiune cu legendele antice clasice și în legătură cu basmele popoarelor învecinate și ale tuturor popoarelor romanice </span>(1895), o clasificare a <span class="CharOverride-1">b.</span> apropiată, în liniile ei generale, de aceea acceptată, ulterior, pe plan mondial, incluzând, în secţiunea întâi, povești mitico-fantastice, cu nu mai puţin de zece „cicluri”, în secţiunea a doua povești etico-mitice (psihologice), cu alte zece „cicluri”, într-a treia povești religioase (legende) (trei „cicluri”), într-a patra povești glumeţe (snoave) cu două „cicluri” și într-un adaos fixa fabula animală. Tot acest efort de ordonare, de clasificare a materialului naraţiunilor populare în proză a adâncit cunoașterea domeniului și a contribuit la definirea mai exactă a speciei-pivot a acestora, <span class="CharOverride-1">b.</span> fantastic sau <span class="CharOverride-1">b.</span> propriu-zis. Alături de caracterul formular, generat, ca în cazul întregului folclor, de natura orală a comunicării, <span class="CharOverride-1">b.</span> se definește ca o structură narativă de un tip deosebit, determinată de funcţiile lui, mai vechi și mai noi. Trebuie făcută, la început, distincţia dintre actul povestitului, performarea, transmiterea <span class="CharOverride-1">b.</span> în felurite ocazii (la șezătoare sau la clacă, la stână, în cabanele forestiere, la priveghi, la moară etc.) și <span class="CharOverride-1">b.</span> ca atare, ca enunţ, ca text, ca mesaj. În culturile arhaice, tradiţionale, se atribuia povestitului, actului zicerii, spunerii, enunţării, o funcţie magică, de protecţie a locului (casa, stâna) unde se spuneau povești sau de obţinere, prin forţa cuvântului rostit în anumite circumstanţe temporale (pe durata gestaţiei oilor, de exemplu), a unor fiinţe miraculoase (un miel vorbitor). Cât privește <span class="CharOverride-1">b.</span> ca naraţiune, ca „poveste” <span class="CharOverride-3">(story, récit)</span>, acesta trebuie privit tot în contextul zicerii sale și în raport cu funcţiile cărora le va fi răspuns, în diferite epoci istorice, culturi și societăţi. Titlul celei dintâi colecţii de <span class="CharOverride-1">b.</span> folclorice, realizată, cu intenţii știinţifice, de fraţii Jacob și Wilhelm Grimm, <span class="CharOverride-3">Kinder-</span><span class="CharOverride-5"> </span><span class="CharOverride-3">und Hausmärchen</span> (1812–1820), a impus imaginea romantică a poveștilor „pentru copii și casă”, a circumscris <span class="CharOverride-1">b.</span> universului casnic și copilăresc, instituind drept zicători predilecţi ai unor astfel de naraţiuni persoane în vârstă („bunicul” sau „bunica”, „unchiașul sfătos”), iar ca loc al performării „vatra”, „căminul”, „gura sobei”. A reduce însă cadrul zicerii <span class="CharOverride-1">b.</span> la acela strict familial și condiţia „povestașului” la aceea a bătrânului casei înseamnă a limita excesiv contextul performării și a îngusta însăși posibilitatea de înţelegere a <span class="CharOverride-1">b.</span> popular. De fapt, această imagine este contrazisă chiar de statutul sursei unora dintre „poveștile pentru copii și casă” culese de Fraţii Grimm de la „die alte Marie”, pe numele ei Maria Müller, născută Clar, îngrijitoarea copiilor unui farmacist din oraș. Înainte de a privi <span class="CharOverride-1">b.</span> ca performare, ca act de comunicare (Mihai Pop), folcloriștii au arătat interesul cuvenit povestitorilor, subliniindu-se ocaziile zicerii, structura repertoriilor, raporturile cu auditoriul, particularităţile stilului individual în limitele stilului local, zonal, naţional. Rolul povestitorului în contextul sociocultural căruia îi aparţine a fost scos în evidenţă de majoritatea folcloriștilor. La noi, bunăoară, sugestive „fișe de informator” anexează Ovidiu Bârlea în volumul al treilea din <span class="CharOverride-3">Antologie de proză populară epică</span> (1966), iar Tony Brill scrie micromonografia <span class="CharOverride-3">O povestitoare din Haţeg</span> (1967).</p>
			<p class="Heuristica-BASE">Admiţându-i vechimea de necontestat, care îl așază, ca origine, în timpuri foarte îndepărtate, cercetătorii se întrec în a aduce dovezi ale consemnării în scris a unor teme și structuri narative de <span class="CharOverride-1">b.</span> încă din Antichitate și în a le depista sursele. Tentaţia aflării originilor a orientat cercetarea, în acord cu direcţiile știinţifice dominante în epocă, către miturile arhaice clasice sau indoeuropene (teoria mitologică) sau către textele scrise ale vechilor indieni, de unde, pe diferite căi, ar fi ajuns în Europa (teoria indianistă sau migraţionistă). O dezvoltare a teoriei mitologice se găsește în așa-numita teorie naturistă, după care, în procesul despărţirii limbilor din trunchiul comun indoeuropean, sensurile primare ale unor cuvinte s-au uitat, mitologia fiind rezultatul unei „boli a limbajului”. Descinzând din „erori de limbă”, miturile n-ar fi fost altceva decât denumiri voalate ale corpurilor și fenomenelor cerești – soarele, aurora, crepusculul. Îmbrăţișată și de unii autori români (At. M. Marienescu, Aron Densușianu, Grigore Silași, George Coșbuc), teoria naturistă a fost aplicată la <span class="CharOverride-1">b.</span> românesc în prefaţa lui Léo Bachelin la <span class="CharOverride-3">Sept contes roumains</span> (1894), în care se arată, între altele, că porcul ar reprezenta „forma zoomorfică a ceţei matinale, a norilor furtunoși sau a nopţii” etc. Moses Gaster și Nicolae Iorga adaptează teza generală a migraţionismului lui Theodor Benfey la condiţiile locale, atribuind o mai mare pondere, în procesul transmiterii, Bizanţului, bogomilismului și cărţilor populare. Grupului teoriilor monogenetice li se opune grupul teoriilor poligenetice<span class="CharOverride-3"> </span>sau antropologice, rod al depășirii europocentrismului și al deschiderii unor noi perspective prin cunoașterea populaţiilor așa-zis „primitive” și a culturii acestora. Cel puţin la nivelul unor motive, teme, atitudini comune naraţiunilor diferitelor popoare, între care nu au putut exista schimburi culturale, împrumuturi sau influenţe reciproce, singura explicaţie plauzibilă stă în producerea lor independentă, de către mentalitatea primitivă, în locuri și în timpuri diferite, după cum susţin E.B. Tylor și Andrew Lang. Mai aproape de dezideratul găsirii „rădăcinilor istorice” ale <span class="CharOverride-1">b.</span> „ca întreg” se află V.I. Propp, lucrarea sa din 1946, model de cercetare genetică, diferită de cea istorică, urmărind să descopere izvoarele <span class="CharOverride-1">b.</span> prin raportarea acestuia la „instituţiile sociale ale trecutului”, la anumite „datini și rituri”, la miturile arhaice și la modul de gândire primitiv. Pentru Propp, <span class="CharOverride-1">b.</span> nu este supravieţuire, ci rezultatul unui proces istoric, al devenirii în timp, al desacralizării, demagizării ritului și mitului deopotrivă. O contribuţie originală, chiar dacă prea puţin cunoscută pe plan internaţional, la elucidarea originii <span class="CharOverride-1">b.</span> aduce B.P. Hasdeu care, în <span class="CharOverride-3">Etymologicum Magnum Romaniae</span> (III, 1893), întrevede ca sursă a acestuia visul (teoria onirică). Independent de Ludwig Laistner (<span class="CharOverride-3">Das Rätsel der</span> <span class="CharOverride-3">Sphinx,</span> 1889) și de Edward Clodd (<span class="CharOverride-3">Myths and Dreams</span>, 1890), savantul român identifică o serie de asemănări între <span class="CharOverride-1">b.</span> și vis: zborul ca „mijloc foarte îndemânatec de locomoţie”, comprimarea și dilatarea timpului și a spaţiului, prezenţa firească a personajelor fantastice (zei, zâne, sfinţi, monștri), inexistenţa deosebirilor dintre limbi, chiar „dobitoacele” vorbind omenește, prezenţa metamorfozelor „celor mai extravagante”, „suferinţele și nenorocirile cele mai cumplite se încheie sistematic printr-un bun deznodământ”. Fără a fi validată în chip știinţific, teoria onirică deschide drumul cercetării psihanalitice a <span class="CharOverride-1">b.</span>, de la Sigmund Freud la cei din școala lui, Karl Abraham (<span class="CharOverride-3">Dreams and Myths</span>, 1913), Erich Fromm (<span class="CharOverride-3">The Forgotten</span> <span class="CharOverride-3">Language. An Introduction to the Understanding of Dreams, Fairy Tales, and Myths</span>, 1951), Géza Róheim (<span class="CharOverride-3">The Gates of the Dream</span>, 1952) ș.a. Nici una dintre aceste ipoteze, luată singură, nu dă însă un răspuns definitiv, complet în legătură cu originea <span class="CharOverride-1">b.</span>; în fiecare se pot găsi sugestii demne de a fi luate în considerare și din toate se poate întrupa o imagine mai completă a <span class="CharOverride-1">b.</span> ca întreg. Căci este sigur că <span class="CharOverride-1">b.</span> popular tradiţional se află în imediata proximitate a mitului<span class="CharOverride-3"> </span>primitiv (diferit de miturile clasice ale Antichităţii greco-latine), pe care îl continuă, dar de care se și desparte, se diferenţiază din punct de vedere funcţional. Mitul are un pronunţat caracter ritual,<span class="CharOverride-3"> </span>situându-se în planul sacrului, spre deosebire de <span class="CharOverride-1">b.</span>, care este o povestire nerituală, situată în planul profanului<span class="CharOverride-3">.</span> De aici decurge veridicitatea (și credibilitatea) absolută a mitului, în raport cu caracterul neveridic al <span class="CharOverride-1">b.</span>, al cărui adevăr este subminat de chiar formulele lui iniţiale și finale. Mitul explică, are o funcţie etiologică, „povestea” lui este plasată într-un timp al originilor, al începuturilor (<span class="CharOverride-3">in illo tempor</span>e), <span class="CharOverride-1">b.</span> relatează experienţa unui erou petrecută într-un timp din afara istoriei, dar nu primordial, ci vag depărtat de momentul zicerii. Mitul instituie, prin rememorarea unor gesturi primordiale, o ordine; <span class="CharOverride-1">b.</span> propune, prin intermediul ficţiunii, un model de comportament ideal, o lume, alta decât cea reală, imediată, o lume dorită, visată, imaginată, construită prin mijlocirea cuvântului. Mitul este un construct cultural cu valoare ideologică, <span class="CharOverride-1">b.</span> e un produs estetic, o operă de artă a cuvântului, menită să emoţioneze.</p>
			<p class="Heuristica-BASE">O particularitate artistică de prim ordin a <span class="CharOverride-1">b.</span> propriu-zis o constituie amestecul inextricabil dintre realitate și ceea ce se numește fantastic. Nașterea și creșterea miraculoasă a eroului (numit, generic, Făt-Frumos, dar și Greuceanu, Prâslea, Petrea, Ţugulea ș.a.m.d.), fiinţele supranaturale aparţinând altor tărâmuri și altor regnuri (zmei, balauri), metamorfozele spectaculoase ale celor urmăriţi, dimensiunile fizice nefirești ale unor personaje, animalele vorbitoare, calul care mănâncă jăratec, obiectele și uneltele magice cu puteri ieșite din comun, substanţele cu însușiri tămăduitoare, precum apa vie și apa moartă, proiectează <span class="CharOverride-1">b.</span> într-o lume ale cărei margini sunt nefirești din punctul de vedere al gândirii raţionale, știinţifice a omului modern. Dar nu și din acela al omului societăţii tradiţionale pentru care toată „sceneria” <span class="CharOverride-1">b.</span> se înscrie în limitele posibilului: „Poate că s-o întâmplat cândva, oarecând”, zice un povestitor, altul afirmă chiar mai categoric: „Tăte așa or fost, n-ai pute alcătui atâtea minciuni”, al treilea aduce în sprijin alte argumente: „Că viteji o fost, știm și din istorie. Estea-s adevărate. […] Toate o fost cu putinţă”. Indiferent care ar fi sursa genetică a elementelor fantastice prezente în <span class="CharOverride-1">b.</span> (mituri, ritualuri, credinţe magice, vise, coșmaruri etc.), ceea ce se impune este literaturizarea lor, transformarea lor în imagini poetice, în constituenţi ai unui discurs narativ de tip ficţional. Alegoria, fabulosul, feericul, miraculosul devin niște procedee de încifrare, de poetizare a realităţii de dincolo de real, o lume acceptată, ca și cum ar fi reală. Amestecul firesc al celor două lumi, relaţia de complementaritate ce se stabilește între ele constituie una dintre dominantele <span class="CharOverride-1">b.</span> fantastic. <span class="CharOverride-1">B.</span> popular a găsit în el însuși forţa de a se adapta necontenit condiţiilor mereu schimbătoare din societatea omenească, răspunzând nevoii firești a omului de a domina forţele răului, de a se bucura de victoria binelui, de a dobândi fericirea, de a se împlini prin dragoste și căsătorie, de a străbate spaţii nelimitate, de a controla timpul, de a atinge inaccesibilul. O sursă a acestui proteism, a acestei forţe de perpetuă regenerare se află în chiar structura sa narativă. În raport cu funcţia ei dominantă, fiecare categorie folclorică și-a creat un model sau modele structurale proprii. S-a constatat că, urmare a procesului de modelare, <span class="CharOverride-1">b.</span> propriu-zis sau fantastic are o structură „monotipică”. Concluzia este rezultatul cercetării morfologice întreprinse de V.I. Propp (1928), care a identificat elementele stabile ale <span class="CharOverride-1">b.</span>, numite „funcţii”, a constatat că „numărul funcţiilor din basmul fantastic este limitat”, astfel de invariante reducându-se la 31, și că „succesiunea funcţiilor este întotdeauna aceeași”. Nu toate funcţiile se regăsesc la nivelul unui singur <span class="CharOverride-1">b.</span>, dar unele dintre ele, cuplate în perechi, sunt obligatorii (de exemplu, funcţia VIII – „prejudicierea” și XIX – „remedierea” sau XVI – „lupta” și XVIII – „victoria”). În raport cu schema epică utilizată, se poate distinge între așa-numitele <span class="CharOverride-1">b.</span> „biografice”, care urmăresc eroul de la naștere sau chiar dinainte de naștere, adesea miraculoasă (dintr-un bob de piper, dintr-o lacrimă, dintr-un măr etc.), până la căsătorie și înscăunare, și <span class="CharOverride-1">b.</span> „episodice”, „mai scurte și mai clare”, în care, arată Ovidiu Bârlea, se insistă numai asupra unui episod din viaţa eroului. Unicitatea și stabilitatea modelului la nivelul repertoriului de <span class="CharOverride-1">b.</span> al tuturor popoarelor asigură transmiterea și perpetuarea categoriei, regenerarea ei continuă și explică permanenţa în timp a naraţiunilor populare de acest tip. Originea și temele comune pe spaţii culturale extrem de largi, ca și modelul narativ universal nu se opun originalităţii și specificului naţional sau local. Nuanţele particulare, parfumul specific al fiecărei realizări concrete a unei teme sau a unui motiv universal în variante individuale datorate unui povestitor înzestrat vin să contrabalanseze tiparul învederat al <span class="CharOverride-1">b.</span>, schematismul construcţiei sale. <span class="CharOverride-1">B.</span>, ca și literatura clasică, aprecia G. Călinescu, este „un plagiat sincer și total, și geniul se relevă în arta copiatului”, adăugând: „Accidentul constituie în basm esenţa. Așezarea în timp și în spaţiu, detaliul senzorial și moral conferă fără sforţări a treia dimensiune”. Colecţiile de <span class="CharOverride-1">b.</span> populare românești, începând cu însemnarea manuscrisă <span class="CharOverride-3">Istoria unui voinic înţălept întrecându-se din ponturi cu o fată de împărat</span> (1797) și terminând cu înregistrările sonore, realizate în ultimele decenii și aflate în arhivele institutelor de cercetare, reprezintă un corpus uriaș de texte, mărturisind extrema bogăţie a repertoriului naţional (circa șase sute de titluri, aproximează Ovidiu Bârlea, dintre care aproape jumătate „nu figurează în catalogul internaţional”). Culegerile acoperă toate provinciile, adică marile zone etno-folclorice românești, începând cu Transilvania și cu Banatul, de unde au cules fraţii germani Albert și Arthur Schott (1845), apoi Franz Obert, Mircea Vasile Stănescu-Arădanul, Demetriu Boer, Ștefan Cacoveanu, între precursori numărându-se, în Bucovina, I.G. Sbiera (1855–1856, dar culegerea sa a fost tipărită abia în 1886), urmat de Simion Fl. Marian ș.a. Pentru Principate începutul îl face, în Muntenia, N. Filimon (1862), urmat imediat de Petru Ispirescu, I.C. Fundescu, D. Stăncescu, G. Dem. Teodorescu, în timp ce din Moldova sunt de reţinut culegerile lui Alexandru Vasiliu și D. Furtună. Repertoriul transilvănean sau bănăţean este cuprins în culegerile lui George Cătană (Banat), Ion Pop-Reteganul, Pauline Schullerus ș.a. Stadiul contemporan al <span class="CharOverride-1">b.</span> poate fi urmărit în culegerile lui Ovidiu Bârlea, Ion Nijloveanu, Gh. Vrabie, Mihail M. Robea, Octav Păun și Silviu Angelescu, Pamfil Bilţiu, acestea din urmă provenind din zone folclorice mai restrânse (Olt, Argeș, Dâmboviţa, Maramureș).</p>
			<p class="Heuristica-BASE">Fie că este inspirat direct dintr-un prototip folcloric cunoscut, fie că este o creaţie strict personală, originală, <span class="CharOverride-1">b.</span> cult nu poate fi separat de modelul lui popular, de sursa sa folclorică. Se înţelege că nu se poate vorbi despre <span class="CharOverride-1">b.</span> cult decât după ce <span class="CharOverride-1">b.</span> popular a fost descoperit, cules, publicat și comentat de oamenii de cultură ai vremii. Aproape simultan cu culegerea <span class="CharOverride-1">b.</span> populare, a început și prelucrarea acestora de către scriitorii vremii, <span class="CharOverride-1">b.</span> devenind astfel o specie de sorgine populară a literaturii culte. Chiar dacă încercări vor fi fost și înaintea lui, M. Eminescu are meritul de a fi creatorul primului <span class="CharOverride-1">b.</span> cult izbutit, original, remarcabil din literatura română, <span class="CharOverride-3">Făt</span>-<span class="CharOverride-3">Frumos din lacrimă</span> (1870). Îi urmează Ioan Slavici cu <span class="CharOverride-3">Zâna Zorilor</span> (1872), A.I. Odobescu cu <span class="CharOverride-3">Basmul cu fata din piatră și cu</span> <span class="CharOverride-3">feciorul de împărat cel cu noroc la vânat </span>sau <span class="CharOverride-3">Basmul bisoceanului</span>, inclus în <span class="CharOverride-3">Pseudo-cynegetikos </span>(1874), și, nu mult mai târziu, Ion Creangă cu ale sale povești:<span class="CharOverride-3"> Soacra cu trei nurori</span> (1875), <span class="CharOverride-3">Capra cu trei iezi </span>(1875), <span class="CharOverride-3">Dănilă Prepeleac</span> (1876), <span class="CharOverride-3">Povestea porcului</span> (1876), <span class="CharOverride-3">Povestea lui Stan Păţitul</span> (1877), <span class="CharOverride-3">Povestea lui Harap Alb </span>(1877) etc. Lista scriitorilor creatori de <span class="CharOverride-1">b.</span> culte sau „de autor” poate fi completată cu numele lui I.L. Caragiale (<span class="CharOverride-3">Calul Dracului</span>,<span class="CharOverride-3"> Abu-Hassan</span>), Barbu Delavrancea (<span class="CharOverride-3">Neghiniţă</span>,<span class="CharOverride-3"> Poveste</span>,<span class="CharOverride-3"> Stăpânea odată…</span>). Lor li se pot adăuga utilizări ale <span class="CharOverride-1">b.</span> popular drept model pentru scrieri literare în versuri (V. Alecsandri, <span class="CharOverride-3">Înșiră-te mărgărite</span>, M. Eminescu, <span class="CharOverride-3">Călin Nebunul</span>,<span class="CharOverride-3"> Miron și frumoasa fără corp</span>,<span class="CharOverride-3"> Fata-n grădina de aur</span>,<span class="CharOverride-3"> </span>lăsat în manuscris, dar transformat în poemul <span class="CharOverride-3">Luceafărul</span>,<span class="CharOverride-3"> </span>G. Coșbuc,<span class="CharOverride-3"> Fata craiului din cetini</span>,<span class="CharOverride-3"> Izvor de apă vie</span>, <span class="CharOverride-3">Tulnic și Lioara </span>ș.a.) sau dramatice (V. Alecsandri, <span class="CharOverride-3">Sânziana și Pepelea</span>, Victor Eftimiu, <span class="CharOverride-3">Înșir-te</span> <span class="CharOverride-3">mărgărite</span>,<span class="CharOverride-3"> Cocoșul negru</span> ș.a.). Elaborate și comunicate prin intermediul scrisului, destinate, dintru început, cititului, <span class="CharOverride-1">b.</span> de autor poartă mai pregnant decât cele populare, orale, amprenta stilistică a creatorului și a epocii sale. <span class="CharOverride-3">Făt-Frumos din lacrimă</span> este o proză romantică<span class="CharOverride-3"> </span>și o ilustrare a eminescianismului, în timp ce scrierile de același fel ale contemporanului Ion Creangă, într-o mai mică măsură, poate, <span class="CharOverride-3">Povestea lui Harap Alb</span>, sunt naraţiuni realiste, care comunică cu proza memorialistică din <span class="CharOverride-3">Amintiri din copilărie</span>. Mai puţin constrâns decât povestitorul popular să respecte modelul tradiţional, scriitorul cult are libertatea de a se distanţa de acesta până într-atât încât cititorul sau criticul literar să se întrebe dacă naraţiunea mai este sau nu un <span class="CharOverride-1">b.</span> În raport cu viziunea scriitorului, accentul se poate muta de pe eroic pe etic, de pe aventură<span class="CharOverride-3"> </span>pe meditaţie, ajungându-se până la parodie și antibasm. Dar tocmai această libertate a creatorului-scriitor în raport cu modelul tradiţional face ca <span class="CharOverride-1">b.</span> cult să fie o specie încă vie a literaturii române, răspunzând nevoii de adevăr, de bine și de frumos, acut resimţită și în lumea contemporană.</p>
			<p class="Heuristica___mici"><span class="CharOverride-1">Surse:</span> Arthur și Albert Schott, <span class="CharOverride-3">Walachische Märchen, </span>Stuttgart, Tübingen, 1845; Emeric Basiliu Stănescu<span class="CharOverride-1"> </span>Arădanul, <span class="CharOverride-3">Povești culese și corese</span>, I, Timișoara, 1860; I.C. Fundescu, <span class="CharOverride-3">Basme,</span> <span class="CharOverride-3">oraţii, păcălituri și ghicitori</span>, introd. B. P. Hasdeu, București, 1867; Petre Ispirescu, <span class="CharOverride-3">Legende și basmele românilor. Ghicitori și proverburi</span>, I–II, introd. B.P. Hasdeu, București, 1872–1876; D. Stăncescu, <span class="CharOverride-3">Basme culese din popor</span>,<span class="CharOverride-3"> </span>pref. M. Gaster, București, 1885; Ion G. Sbiera, <span class="CharOverride-3">Povești poporale românești</span>, Cernăuţi, 1886; I. Pop-Reteganul, <span class="CharOverride-3">Povești</span> <span class="CharOverride-3">ardelenești culese din gura poporului</span>, I–V, pref. Alexiu Viciu, Brașov, 1888; Elena D.O. Sevastos, <span class="CharOverride-3">Povești</span>, Iași, 1892; George Cătană, <span class="CharOverride-3">Poveștile</span> <span class="CharOverride-3">Bănatului</span>, I–III, Gherla, 1893–1895; S. Fl. Marian, <span class="CharOverride-3">Răsplata. Povești din</span> <span class="CharOverride-3">Bucovina</span>, Suceava, 1897; Pericle Papahagi, <span class="CharOverride-3">Basme aromâne</span>, București, 1905; Pauline Schullerus, <span class="CharOverride-3">Rumänische Volksmärchen aus dem mittleren Harbachtal</span>, „Archiv des Vereins für siebenbürgische Landeskunde” (Sibiu), 1905–1906; George Cătană, <span class="CharOverride-3">Povești poporale din Banat</span>, I–II, Brașov, 1908; I.-A. Candrea, Ovid Densusianu, <span class="CharOverride-3">Povești din diferitele</span> <span class="CharOverride-3">ţinuturi locuite de români</span>,<span class="CharOverride-3"> </span>București, 1909; Dumitru Furtună, <span class="CharOverride-3">Izvodiri din</span> <span class="CharOverride-3">bătrâni</span>, Vălenii de Munte, 1912; C. Rădulescu-Codin, <span class="CharOverride-3">Îngerul românului</span>, București, 1913; Tudor Pamfile, <span class="CharOverride-3">Un tăciune și-un cărbune</span>, București, 1914; C. Rădulescu-Codin, <span class="CharOverride-3">Făt Frumos</span>, București, 1914; C. Rădulescu-Codin, <span class="CharOverride-3">Cal de zmeu, leu</span><span class="CharOverride-5">-</span><span class="CharOverride-3">paraleu și alte povești</span>, București, 1926; Alexandru Vasiliu, <span class="CharOverride-3">Povești și</span> <span class="CharOverride-3">legende</span>, București, 1927; Ovidiu Bârlea, <span class="CharOverride-3">Antologie de proză populară epică</span>, I–III, București, 1966; <span class="CharOverride-3">Făt-Frumos. Basme populare românești</span>, îngr. și pref. Corneliu Bărbulescu, București, 1967; Petre Ugliș-Delapecica, <span class="CharOverride-3">Poezii și basme</span> <span class="CharOverride-3">populare din Crișana și Banat</span>, București, 1968; G. Dem. Teodorescu, <span class="CharOverride-3">Basme române</span>, îngr. Stanca Fotino, București, 1968; Gheorghe Vrabie, <span class="CharOverride-3">Basmul cu Soarele și fata de împărat. Povești, snoave și legende argeșene</span>, București, 1973; [Demetriu Boer, Mircea Vasile Stănescu-Arădanul, Ștefan Cacoveanu], <span class="CharOverride-3">Povești din Transilvania</span>, îngr. Ovidiu Bârlea și Ion Taloș, pref. Ovidiu Bârlea, Cluj-Napoca, 1975; Mihai Lupescu, <span class="CharOverride-3">Tei legănat. Folclor moldovenesc</span>, îngr. și pref. Petru Ursache, Iași, 1975; Octav Păun, Silviu Angelescu, <span class="CharOverride-3">Folclor din Dâmboviţa</span>, București, 1978; Ion Nijloveanu, <span class="CharOverride-3">Basme populare românești</span>, București, 1982; Felix Karlinger, <span class="CharOverride-3">Rumänische Märchen au</span><span class="CharOverride-3">ß</span><span class="CharOverride-3">erhalb Rumäniens</span>, Kassel, 1982; Mihail M. Robea, <span class="CharOverride-3">Basme populare românești</span>, București, 1986; Pamfil Bilţiu, <span class="CharOverride-3">Făt-Frumos cel înţelept. O sută de basme, povești, legende, snoave și povestiri</span> <span class="CharOverride-3">din judeţul Maramureș</span>, Baia Mare, 1994; <span class="CharOverride-3">Povești și snoave din Bucovina</span>, îngr. Dumitru Covalciuc, Cernăuţi, 1994; <span class="CharOverride-3">Făt-Frumos și Soarele. Povești populare din Basarabia</span>, îngr. Grigore Botezatu, pref. Iordan Datcu, București, 1995;<span class="CharOverride-3"> </span>Viorica Nișcov, <span class="CharOverride-3">A fost de unde</span> <span class="CharOverride-3">n-a fost. Basmul popular românesc. Excurs critic și texte comentate</span>, București, 1996; B.P. Hasdeu, <span class="CharOverride-3">Omul cu flori. Basme și legende populare</span> <span class="CharOverride-3">românești</span>,<span class="CharOverride-3"> </span>îngr. și pref. I. Oprișan, București, 1997.</p>
			<p class="Heuristica___m_RPR"><span class="CharOverride-1">Repere bibliografice: </span>Gaster, <span class="CharOverride-3">Lit. pop.</span>, <span class="CharOverride-3">544–555</span>; B. P. Hasdeu, <span class="CharOverride-3">Etymologicum Magnum Romaniae</span>, III, București, 1893, coloanele 2596–2652; Léo Bachelin, <span class="CharOverride-3">Introduction générale et un commentaire folklorique. Sept contes roumains</span>, tr. Jules Brune, Paris, 1894; Lazăr Șăineanu, <span class="CharOverride-3">Basmele române în comparaţiune cu legendele antice</span> <span class="CharOverride-3">clasice și în legătură cu basmele popoarelor învecinate și ale tuturor popoarelor</span> <span class="CharOverride-3">romanice</span>, București, 1895; Adolf Schullerus, <span class="CharOverride-3">Verzeichnis der rumänischen</span> <span class="CharOverride-3">Märchen und Märchenvarianten nach dem System der Märchentypen Antti</span> <span class="CharOverride-3">Aarnes</span>, Helsinki, 1928; I.-A. Candrea, <span class="CharOverride-3">Lumea basmelor</span>, București, 1932; G. Călinescu, <span class="CharOverride-3">Estetica basmului</span>, București, 1965; Ovidiu Bârlea, <span class="CharOverride-3">Poveștile lui Creangă</span>, București, 1967; Ovidiu Papadima, <span class="CharOverride-3">Literatura populară română.</span> <span class="CharOverride-3">Din istoria și poetica ei</span>, București, 1968, <span class="CharOverride-3">509–573</span>; Vladimir I. Propp, <span class="CharOverride-3">Morfologia basmului</span>, tr. Radu Nicolau, îngr. și introd. Radu Niculescu, București, 1970; Gh. Vrabie, <span class="CharOverride-3">Folclorul</span>, București, 1970, <span class="CharOverride-3">47–54</span>,<span class="CharOverride-3"> 327–362</span>; Nicolae Roșianu, <span class="CharOverride-3">Stereotipia basmului</span>, București, 1973; Vladimir I. Propp, <span class="CharOverride-3">Rădăcinile istorice ale basmului fantastic</span>, tr. Radu Nicolau, pref. Nicolae Roșianu, București, 1974; <span class="CharOverride-3">Semiotica folclorului</span>,<span class="CharOverride-3"> </span>îngr. Solomon Marcus, București, 1975, <span class="CharOverride-3">117–179</span>; Gh. Vrabie, <span class="CharOverride-3">Structura poetică a basmului</span>, București, 1975; Ovidiu Bârlea, <span class="CharOverride-3">Mică enciclopedie a poveștilor românești</span>, București, 1976; Mihai Pop<span class="CharOverride-1">, </span>Pavel Ruxăndoiu, <span class="CharOverride-3">Folclor literar românesc</span>, București, 1976, <span class="CharOverride-3">249–271</span>; Mircea Constantinescu, <span class="CharOverride-3">Triumful lui Făt-Frumos,</span> București, 1979; Mircea Eliade, <span class="CharOverride-3">De la Zalmoxis la Genghis-Han</span>, tr. Maria și Cezar Ivănescu, pref. Emil Condurachi, București, 1980, <span class="CharOverride-3">passim</span>; Ovidiu Bârlea, <span class="CharOverride-3">Folclorul românesc</span>, I, București, 1981, <span class="CharOverride-3">passim</span>; Mihai Coman, <span class="CharOverride-3">Sora Soarelui</span>, București, 1983; Gh. Vrabie, <span class="CharOverride-3">Proza</span> <span class="CharOverride-3">populară românească</span>, București, 1986, <span class="CharOverride-3">passim</span>; Ion Cuceu, <span class="CharOverride-3">Fenomenul povestitului. Încercare de sociologie și antropologie asupra naraţiunilor populare</span>, Cluj-Napoca, 1999, <span class="CharOverride-3">passim</span>; Mircea Cărtărescu, <span class="CharOverride-3">Enciclopedia zmeilor</span>, București, 2002; Val Cordun, <span class="CharOverride-3">Timpul în răspăr – încercare asupra anamnezei în basm</span>, București, 2005; Livia Popescu, <span class="CharOverride-3">Dimensiunile fantasticului și miraculosului în basm</span>, Craiova, 2011; Viorica Nişcov, <span class="CharOverride-3">Eşti cât povesteşti. O fenomenologie a basmului popular românesc</span>, Bucureşti, 2012; Gianina Zegreanu, <span class="CharOverride-3">Semnificaţii simbolice în basm</span>, pref. Iustinian Zegreanu, Cluj-Napoca, 2012. &#9;<span class="Semnatura">N.C.</span></p>
			<p class="Heuristica-PRIMUL"><span class="CharOverride-1">BASSARABEANU, Dem.</span> <span class="CharOverride-1">[Dumitru] </span>(24.IX.1900, Craiova – 29.X.1968, București), poet, publicist. Este fiul Elenei și al lui Ilie Basarabeanu. Nimic nu prevestea, în școlaritatea lipsită de probleme a lui <span class="CharOverride-1">B.</span>, viaţa dezordonată, deriva unei boeme eșuând în spleen sau în excesul potatoric. Era încă elev de școală primară în Craiova când începe să scrie versuri. Licean, își vede tipărite inimoasele compuneri în revista „Micul templier” (1912). Adolescenţa însă scoate la iveală fondul intim al lui <span class="CharOverride-1">B.</span>, care este acela al unui inadaptabil, de o sensibilitate aproape maladivă. Pe neașteptate, el se eclipsează din orizontul imediat al urbei, ceea ce face ca, în 1932, zvonul despre moartea lui să se întindă fulgerător. Câteva necroloage deplâng stingerea prematură a unui bard nefericit. În scurtă vreme lucrurile se lămuresc. Din pricina firii sale dificile, <span class="CharOverride-1">B.</span>, care între timp se apropiase de cercurile socialiste, trece din slujbă în slujbă. Din când în când își face apariţia în salonul literar al Elenei Farago. Din 1936 figurează ca membru fondator în Societatea Scriitorilor Olteni, iar în 1946 avea să fie cooptat în Societatea Scriitorilor Români. Dar el, ca poet, nu mai avea nimic de spus.</p>
			<p class="Heuristica-BASE">După debutul precoce din „Micul templier”, <span class="CharOverride-1">B.</span> trimite versuri la „Fulgerul studenţimii” și la „Revista copiilor și a tinerimei”. Folosind uneori pseudonime (Delajiu, D. B. Delajiu, D. Paltin, Dem. Paltin, D. B. Silvan), va fi prezent cu poezii (în multe cazuri fiind vorba de republicări) în peste o sută de ziare și reviste, îndeosebi din București și Craiova: „Adevărul literar și artistic”, „Omul liber”, unde, în două rânduri (1923 și 1925), a fost în redacţie, „Graiul nostru”, „Flamura”, „Săptămâna”, „Conștiinţa naţională” (e prim-redactor din 1928), „Orizonturi noi”, „Convorbiri literare”, „Ecoul Capitalei”, unde a fost secretar de redacţie în 1931, „Regalitatea” și „Basarabia” (e secretar de redacţie), „Biruinţa Ialomiţei”, unde în 1931 e prim-redactor, „Crainicul”, „Cronicarul”, „Vremea nouă”, la care, în primul număr, din 1932, figura ca prim-redactor, „Ramuri”, „Presa nouă”, în redacţia căreia a lucrat, „Gând și slovă oltenească” și multe altele. Numeroase poeme au fost strânse în plachetele <span class="CharOverride-3">Frumoasele</span> (1927), <span class="CharOverride-3">13 poezii</span> (1939) și în volumul <span class="CharOverride-3">Versuri</span> (1934. </p>
			<p class="Heuristica-BASE">Fără să fie un profesionist al ziaristicii, <span class="CharOverride-1">B.</span> practică, în articolele pe teme la ordinea zilei, o gazetărie de atitudine, degajată de atonia și întunecările liricii lui monocorde. Reportajele vădesc și simpatie, și compasiune pentru dezmoșteniţii soartei. Broșura <span class="CharOverride-3">Pacea universală perpetuă</span> (1935), încropită împreună cu Crăciun C. Dronca, dovedește că poetul oltean are acces la utopie. În notaţiile critice pe marginea unor scrieri literare, el preferă textele de substanţă „natural emotivă”. În comentariul, cu ton panegiric, <span class="CharOverride-3">Poezia lui Al. T.</span> <span class="CharOverride-3">Stamatiad</span> (1937), criticul de circumstanţă își varsă năduful pe felul de a scrie, „anarhic, arbitrar și absurd”, prin care cohorta de „dadaiști, futuriști, integraliști, ermetiști” nu ar face decât să producă o „bâiguitoare confuzie lirică”. Pentru autorul unor poeme ca <span class="CharOverride-3">Romanţă </span>și<span class="CharOverride-3"> Tu, sora mea, Durere…, </span>totul este ca lirica să închidă în sine zvâcnetul unui suflet. Nevrozele lui își acomodează o ambianţă cutreierată de un „duh de jale”. „Alcoolizat”, în cârciuma îmbâcsită de fum de ţigară, trăindu-și sfâșierile „între vis și lut”, abulicul cunoaște stări de dedublare, ruminând păreri de rău pentru „seninul” de odinioară. În atmosfera lâncedă, care împinge la sinucidere sau poate exaspera până la „delir”, „ritmuri funebre” însoţesc pulsaţiile dezordonate ale unui suflet agonizant. „Joc de hypnoze și magie”, doar poezia are virtuţi consolatoare. Iubirea apare ca o experienţă mai degrabă traumatizantă. Camera, patul, oglinda constituie recuzita evocatoare a unei intimităţi defuncte. Reflex al deziluziei, căderea în desfrâu mai păstrează urmele unui idealism corupt. Erotica lui <span class="CharOverride-1">B.</span> e indecisă între viciu și himeră. De fapt, poetul e un bacovian, care preia din lirica marelui „pontif al poeziei de atmosferă”, deturnându-le în poncif, nu doar tenta întunecată a unei viziuni sau o anume cadenţă a rostirii, ci și un calapod pentru sintagme. Impresia de monotonie rămâne oricum preponderentă, chiar dacă autorul încearcă să-și extindă claviatura de la romanţă, sonet, rondel și psalm la pantum și triolet, ba chiar, surprinzător, la odă. <span class="CharOverride-1">B.</span> pune mult zel în poezia ocazională. Apaticul se smulge, în asemenea momente, din marasmul unei existenţe tulburi, clamându-și cu o dârzenie care îl face de nerecunoscut fie oţărârea, fie încrederea în „deșteptări răsturnătoare”. Sunt ţâșniri de energie care, ieșind din stereotipul „strofelor negre”, se complac în mecanica unei rostiri impersonale.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Frumoasele</span>, Craiova, [1927]; <span class="CharOverride-3">Versuri</span>, Craiova, 1934; <span class="CharOverride-3">Poezia lui</span> <span class="CharOverride-3">Al. T. Stamatiad</span>, București, 1937; <span class="CharOverride-3">13 poezii</span>, București, 1939.</p>
			<p class="Heuristica___m_RPR"><span class="CharOverride-1">Repere bibliografice: </span>Metzulescu, <span class="CharOverride-3">Literile</span>, I, <span class="CharOverride-3">17–19</span>; Călinescu, <span class="CharOverride-3">Opere</span>, III, <span class="CharOverride-3">654–658</span>; Kalustian, <span class="CharOverride-3">Simple note</span>, II, <span class="CharOverride-3">175–177</span>; Firan, <span class="CharOverride-3">Profiluri</span>,<span class="CharOverride-3"> </span>I, <span class="CharOverride-3">81–82</span>; Faifer, <span class="CharOverride-3">Pluta</span>, <span class="CharOverride-3">21–26</span>. &#9;<span class="Semnatura">F.F.</span></p>
			<div class="_idGenObjectLayout-1">
				<div id="_idContainer014">
					<div id="_idContainer012" class="Basic-Text-Frame">
						<p class="Titlu-Nume-H">BASSARABESCU, I.A. [Ioan A.] </p>
						<p class="Titlu-mic-DATE">(17.XII.1870, Giurgiu – 29.III.1952, București), prozator.</p>
					</div>
					<div id="_idContainer013" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03B_585-653_BarbuI-Batzaria-web-resources/image/bass1.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Elisabetei (n. Starostescu) și al pitarului Alexandru Bassarabescu. Urmează clasele primare la București, unde familia se mutase în 1877. Înscris în 1884 la Liceul „Sf. Sava”, își ia bacalaureatul în 1891. Va urma Facultatea de Litere și Filosofie, absolvind în 1896. Silit, în urma morţii tatălui său, să-și caute o slujbă, studentul se angajase ca „impiegat” în Ministerul de Finanţe. În 1896 suplinea o catedră de geografie la Liceul „Unirea” din Focșani, pentru ca din decembrie 1897 să fie transferat la Ploiești. Luându-și în vara lui 1899 și licenţa în istorie, primește titularizarea, promovând de la clasele de gimnaziu la cele ale cursului liceal. A predat, în afară de geografie, lecţii de istorie, dar și de română și franceză. În 1901 își trece examenul de capacitate. Până la pensionare a mai funcţionat la școli din București, Ploiești, Focșani. „Unchiul”, cum i se spunea afectuos, elaborează împreună cu M. Nicolescu-Ploiești o carte de cetire (1926), în 1930 îi apare un manual de limba română, iar în anul următor tipărește cu V.V. Haneș <span class="CharOverride-3">Antologia</span> <span class="CharOverride-3">scriitorilor români</span>. A mai fost inspector la Casa Școalelor și inspector general al învăţământului primar. În 1918 ajunge prefect de Prahova, iar în 1926 ocupă în un fotoliu de senator. În 1909 se află printre fondatori, iar în 1912 este vicepreședinte al Societăţii Scriitorilor Români. În 1909, la propunerea lui Duiliu Zamfirescu, va fi ales membru corespondent al Academiei Române; recomandat de M. Sadoveanu, devine în 1935 membru plin. Nu îl ocolesc nici premiile literare, între care Premiul Academiei Române (1908, 1920), Premiul „I. Al. Brătescu-Voinești” al Societăţii Scriitorilor Români și, în 1930, Premiul Naţional pentru Proză. Se pensionează în 1935, după o îndelungată carieră didactică. Moare în urma unui accident.</p>
			<p class="Heuristica-BASE">Încă din liceu, <span class="CharOverride-1">B.</span> compune „nuvele” pentru revistele poligrafiate „Armonia” și „Studentul român”. Încurajat de profesorul Simion Mândrescu, încredinţează câteva texte revistei „Mugurul”; aici își vede imprimată, în 1888, nuvela <span class="CharOverride-3">Nostalgie</span>. Semnătura lui sau pseudonimele pe care și le alege (Arab, Ion Arab, Barion, I.A. Barion, Bion) pot fi întâlnite, în afară de „România literară”, la „Revista poporului”, unde a fost redactor, în „Generaţia nouă”, „Adevărul”, „Românul”. În 1893 intră în comitetul de redacţie al periodicului „Românul literar”. Remarcat de B.P. Hasdeu, se apropie de „Revista nouă”. Schiţele și nuvelele lui au, de pe acum, căutare în multe alte publicaţii: „Universul ilustrat”, „Revista theatrelor”, „Revista contimporană”, „Adevărul ilustrat”, „Revista orien&#173;tală”, „Revista copiilor”, „Revista literară”. Colaborarea (din 1896 până în 1935) la „Convorbiri literare”, unde, din 1900, e membru în comitetul de redacţie, instituie, începând cu nuvela <span class="CharOverride-3">Emma</span>, etapa de maturitate a scrisului lui <span class="CharOverride-1">B.</span> A fost tradus în franceză, italiană, rusă, portugheză, bulgară. Un aer de diletantism blajin emană din intervenţiile lui în materie de literatură. Cu toată tenta lor paternală, opiniile sunt intolerante în fond. Aderând, pe urmele lui Titu Maiorescu, la principiul artei pentru artă, scriitorul se dovedește un tradiţionalist, speriat de excese și mefient faţă de „invenţiuni”. Și în recenzii el își dezvăluie felul de a gândi literatura. Exerciţiul critic, la el, este o cale dibuitoare spre sine. Versurile lui sunt nesemnificative, palide rimări pe tema incongruenţei dintre „realitatea vieţii” și „visul tinereţii” – temă centrală și în proza de început, în perioada deschisă de volumul <span class="CharOverride-3">Nuvele</span> (1903), care s-ar putea numi „Bassarabescu înainte de Bassarabescu”. În afară de nuvele și schiţe, a mai scris parabole pentru copii, note de călătorie, poeme în proză, monoloage satirice și epigrame sălcii. Două comedioare de Georges Courteline, <span class="CharOverride-3">Taina familiei</span> și <span class="CharOverride-3">Liniștea casei</span>, traduse de el, au fost puse în scenă la Teatrul Naţional din București în stagiunea 1908–1909. Comedia <span class="CharOverride-3">Ovidiu Șicană</span> (1908) este o adaptare liberă după <span class="CharOverride-3">La Farce de maître Pierre Pathelin.</span> A mai tradus, între 1890 și 1893, din G. Duruy, Byron, Alphonse Daudet și, târziu, în 1945, din Thomas Hardy.  Invenţia epică, la <span class="CharOverride-1">B.</span>, se sprijină pe fluxul rememorării. Dicţia măsurată păstrează un iz evocator și atunci când vine vorba despre oameni și vremuri care au fost, și când, în schiţe sau nuvele, sunt distilate „amintiri vesele și duioase” – subtitlul volumului <span class="CharOverride-3">Lume de ieri</span> (1943), unde tristeţea și surâsul se află într-un domol balans. Un debut romantic, între „furie” și restriște, este acela al prozatorului. Se va despărţi însă curând de primele lui „bucăţi” melodramatice, în care tema erotică, eventual complicată cu o notă socială, este tratată în cheia unui patetism discursiv și lacrimogen. Câteva scrieri anunţă, prin ironia mijindă, alura izvodirilor de maturitate. Deocamdată, în asemenea istorisiri cu profil incert, Guy de Maupassant și Gustave Flaubert își dau mâna cu Edmondo de Amicis. Schiţele din „Revista copiilor”, reluate în volumul <span class="CharOverride-3">Moș Stan</span> (1923)<span class="CharOverride-3">,</span> par concepute sub semnul lui <span class="CharOverride-3">Cuore</span>, prin candoare și sentimentalism, prin nimbul de exemplaritate. Lumea nuvelelor și schiţelor lui <span class="CharOverride-1">B.</span> se mișcă într-o lentă, definitivă circularitate. Ambianţa este aceea a orășelelor de provincie, unde monotonia se împânzește peste tot. O existenţă căzută în plictis, instalată – la fel ca în proza lui I. Al. Brătescu-Voinești – în stereotipii, care sunt semnul neîndoielnic al unei reducţii sufletești. Pendulul acompaniază cu un ticăit leneș gesturile unor creaturi pălite de euforia actelor maniacale (<span class="CharOverride-3">Leandrii</span>,<span class="CharOverride-3"> Între acareturi</span>). O banalitate compactă plafonează mărunta lor mișunare. S-ar părea că, în târgușoarele năclăite în torpoare, nimic nu poate schimba mersul egal al fiecărei zile. Tocmai de aceea, orice întâmplare care bruschează obișnuinţele se supradimensionează incredibil, trezind o neliniște vecină cu panica (<span class="CharOverride-3">Spre Slatina</span>). Ca și Gună Mosor (din <span class="CharOverride-3">Miraj</span>), consilierul de curte Ambrozie (din <span class="CharOverride-3">În goana trenului</span>) se înrudește cu nevroticii caragialieni care, dintr-o spaimă, dintr-o mânie, pot să dea în fandacsie. Plictisul e mare și oamenii își mai alungă urâtul ţinându-se de pozne sau – nevindecabil miticism – discutând politică. Comice, până la un punct, sunt șiretlicurile la care, urmărind să se mărite, participă, cu osârdia speţei, văduve, fete bătrâne, fete tinere. După nuntă, însă, începe șirul lung de dezolări. Personajele lui <span class="CharOverride-1">B.</span> sunt muncite câteodată de „dorul după altceva” (<span class="CharOverride-3">Surori</span>). În nuvela de linie clasică <span class="CharOverride-3">Pe drezină</span>, romanţioasa Iulia, cununată cu supraponderalul Napoleon Manolescu-Pletea, se aventurează într-o fugă „poetică”, pe drezină, cu șeful de gară Traian Popovici. Ameţită de prea multe lecturi, exaltata își dorește să ajungă într-un mare oraș, unde să își consume amorul la care o împinge criza ei de bovarism. Când nu e o târguială vehementă pentru zestre (<span class="CharOverride-3">Nerăbdătorii</span>), căsătoria e un blestem pentru cel mai slab dintre parteneri (<span class="CharOverride-3">La vreme</span>) sau, alteori, o dezonoare (<span class="CharOverride-3">De pe culme</span>). O boierime scăpătată, dar fudulă vânează alianţe pe care, într-ascuns, le dispreţuiește (<span class="CharOverride-3">În ciuda coanei Dochia</span>). Lașitatea micului burghez proteguiește râvna căpătuielii și resignaţiunea bicisnică împacă iute lucrurile. Se întâlnesc, în proza lui <span class="CharOverride-1">B.</span>, două mari categorii de personaje: pe de o parte, abulicii, timoraţii, făpturi asemenea celor din schiţele lui A.P. Cehov, pe de alta, firile energice, eficiente, indivizi care nu se dau în lături să smulgă, prin malversaţiuni, profitul pe care îl adulmecă. Slujbașul umil, soţia supusă, târgoveţul onest au de-a face cu parvenitul, demagogul, vânătorul de zestre. Scriitorul își tratează personajele fără complicităţi și fără maliţii, amuzându-se, chiar dacă nu o prea arată, de grotescul, în preajma absurdului, al unor întâmplări (<span class="CharOverride-3">Nerăbdătorii</span>). Câteva naraţiuni valorifică, într-o manieră sentimentală, melodramatică instantaneul amar (<span class="CharOverride-3">Un om în toată firea</span>). În prozele unde unii nu sunt ce par a fi, posturile ilariante pot să conţină nuanţe de dramatism. Este reversul acelor situaţii în care dramatismul, tratat cu o subtilă ambiguitate, emite reflexele unui comic (verbal sau factual) de umoare sarcastică. În pofida unor subiecte anodine, simţul măsurii și lapidaritatea contribuie la impresia de esenţial, punctată cu un bun instinct al amănuntului revelator. Adevăratul <span class="CharOverride-1">B.</span> e de căutat îndeosebi în acele scrieri unde, în absenţa oricărei grimase (de înduioșare, de încruntare), precizia observaţiei și fineţea psihologică profită de răceala istorisirii. Elaborând cu economie de mijloace, pe spaţii mici, autorul se dovedește meșter în a-și grada naraţiunea prin acumulări infinitezimale, până la finalul deseori în răspăr. Pictura de interior pe care o caligrafiază, într-un discurs stilizat, preponderent substantival, înnădește, printr-o urzeală de ecouri și sugestii, o povestire de grad secund. Prin exilarea personajului, obiectele devin „voci” ale naraţiunii, fiecare detaliu întregind o compoziţie statică în aparenţă, cutreierată însă de un duh când șăgalnic, când elegiac (<span class="CharOverride-3">Cât ţine liturghia</span>,<span class="CharOverride-3"> Acasă</span>). Paradoxal sau nu, unui autor cu plăcerea confesiunii, cum este <span class="CharOverride-1">B.</span>, îi reușesc de minune asemenea scrieri care, construind un spaţiu al tăcerii, se privează de eul narator.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Nuvele</span>, București, 1903; <span class="CharOverride-3">Vulturii</span>, București, 1907; <span class="CharOverride-3">Norocul</span>, București, 1907; <span class="CharOverride-3">Ovidiu Șicană</span>, pref. D. Munteanu-Râmnic, Ploiești, 1908; <span class="CharOverride-3">Noi și vechi</span>, București, 1909; <span class="CharOverride-3">Nenea</span>, București, [1916]; <span class="CharOverride-3">Un dor împlinit</span>, București, 1919; <span class="CharOverride-3">Moș Stan</span>, București, [1923]; <span class="CharOverride-3">Schiţe și nuvele</span>, București, 1923; <span class="CharOverride-3">Pe drezină și alte nuvele</span>, București, [1924]; <span class="CharOverride-3">Spre Slatina și alte nuvele</span>, București, [1924]; <span class="CharOverride-3">Un om în toată firea</span>, București, [1927]; <span class="CharOverride-3">Domnu Dincă</span>, București, 1928; <span class="CharOverride-3">Două epoci din literatura română</span>, București, 1928; <span class="CharOverride-3">Limba română</span>, București, 1930; <span class="CharOverride-3">Opere complete</span>, I–II, București, 1939–1940; <span class="CharOverride-3">O scriitoare necunoscută din epoca Unirii Principatelor</span>, București, 1940; <span class="CharOverride-3">Proză</span>, București, [1942]; <span class="CharOverride-3">Lume de ieri</span>, București, [1943]; <span class="CharOverride-3">Schiţe și nuvele</span>, pref. Zoe Dumitrescu, București, 1953; <span class="CharOverride-3">Lume de ieri</span>,<span class="CharOverride-3"> </span>pref. Al. Piru, București, 1958; <span class="CharOverride-3">Un om în toată firea</span>, îngr. și pref. Tiberiu Avramescu, București, 1961; <span class="CharOverride-3">Pe drezină</span>,<span class="CharOverride-3"> </span>pref. Gabriel Dimisianu, București, 1963; <span class="CharOverride-3">Scrieri alese</span>, îngr. și pref. Teodor Vârgolici, București, 1966; <span class="CharOverride-3">Un om în toată firea</span>, îngr. și pref. Teodor Vârgolici, București, 1988. <span class="CharOverride-1">Antologii:</span> <span class="CharOverride-3">Antologia scriitorilor români, </span>București, 1931 (în colaborare cu V. V. Haneș). </p>
			<p class="Heuristica___m_RPR"><span class="CharOverride-1">Repere bibliografice: </span>Botez, <span class="CharOverride-3">Scrieri</span>,<span class="CharOverride-3"> 258–264</span>; Lovinescu, <span class="CharOverride-3">Opere</span>, IV, <span class="CharOverride-3">132–137</span>,<span class="CharOverride-3"> 443–448</span>; Davidescu, <span class="CharOverride-3">Aspecte</span>,<span class="CharOverride-3"> 59–63</span>; Constantinescu, <span class="CharOverride-3">Scrieri</span>, I, <span class="CharOverride-3">197–201</span>; Călinescu, <span class="CharOverride-3">Opere</span>, I, <span class="CharOverride-3">178–179</span>, <span class="CharOverride-3">1379–1382</span>, V, <span class="CharOverride-3">55–60</span>, VII, <span class="CharOverride-3">1055–1059</span>; Iorga, <span class="CharOverride-3">Ist. lit. cont.</span>, II (1985), <span class="CharOverride-3">150–151</span>; Călinescu, <span class="CharOverride-3">Ist. lit. </span>(1941), <span class="CharOverride-3">515–516</span>, <span class="CharOverride-3">Ist. lit.</span> (1982), <span class="CharOverride-3">581–582</span>; Vianu, <span class="CharOverride-3">Opere</span>, IV, <span class="CharOverride-3">487–488</span>, V, <span class="CharOverride-3">206</span>,<span class="CharOverride-3"> 241–243</span>; Teodor Vârgolici, <span class="CharOverride-3">Doi nuveliști: Emil Gârleanu, I.A. Bassarabescu</span>, București, 1965; Ciopraga, <span class="CharOverride-3">Lit. rom.</span>,<span class="CharOverride-3"> 567–572</span>; Micu, <span class="CharOverride-3">Început</span>,<span class="CharOverride-3"> 101–103</span>; Piru, <span class="CharOverride-3">Analize</span>,<span class="CharOverride-3"> 226–235</span>;<span class="CharOverride-3"> Dicţ. scriit. rom.</span>, I, <span class="CharOverride-3">206–208</span>; Faifer, <span class="CharOverride-3">Cordonul</span>,<span class="CharOverride-3"> 102–111</span>; Lovinescu, <span class="CharOverride-3">Sburătorul</span>, IV−V, <span class="CharOverride-3">passim</span>; <span class="CharOverride-3">Dicţ. analitic</span>, III, <span class="CharOverride-3">170–172</span>; Traian Tr. Cepoiu, <span class="CharOverride-3">I.A. Bassarabescu. Scurt excurs biobibliografic</span>, Cerașu-Prahova, 2006; Valeriu Râpeanu, <span class="CharOverride-3">I.A. Bassarabescu, un maestru al schiţei și nuvelei românești</span>, „Baadul literar”, 2009, 2.<span class="CharOverride-3"> &#9;</span><span class="Semnatura">F.F</span><span class="CharOverride-3">.</span></p>
			<p class="Heuristica-PRIMUL"><span class="titlu-12">BAȘTOVOI, Ștefan</span><span class="CharOverride-1"> </span>(4.VIII.1976, Chișinău), poet, prozator, eseist. Este fiul Claudiei Baștovoi, absolventă a Institutului de Arte, și al lui Valentin Baștovoi, profesor de logică formală la Universitatea „Ion Creangă” din Chișinău. La puțină vreme după nașterea viitorului scriitor, familia se mută în sătucul Oricova, din raionul Călărași, unde tatăl, la început pădurar, devine activist de partid. <span class="CharOverride-1">B.</span> urmează Școala de Arte Plastice pentru copii din Călărași, absolvită în anul 1991, apoi frecventează cursurile Liceului de Artă „Octav Băncilă” din Iași (1991–1995), la secția pictură monumentală, iar în anii 1996–1998 e student la la Facultatea de Filosofie a Universităţii de Vest din Timișoara, pe care o abandonează pentru a se retrage la mănăstirea Noul Neamț din satul Chițcani, din Tighina, sub numele Savatie, pe care îl va folosi și ca semnătură. Este hirotonit ierodiacon în 2000 și ieromonah în 2002. Absolvent al Academiei Teologice din Kiev, o vreme este profesor de iconografie la Seminarul Teologic din Chișinău, apoi consilier cultural la Arhiepiscopia Tomisului, unde va deveni protosinghel. Începuturile scriitoricești datează din anii liceului, la șaptesprezece ani <span class="CharOverride-1">B. </span>citind poezie la cenaclul Junimea din Iași; tot acum debutează cu versuri în „Curierul de nord” de la Bălţi (1993). Este redactor principal al publicației,,Opinii și credințe” din Chișinău (2003), susține conferințe pe teme creștine și fondează Editura Cathisma din București (2006). Mai este prezent în „Caiete botoșănene”, „Basarabia”,,,Convorbiri literare”, „Dacia literară”, „Timpul” (Iași), „Symposion”, „Vatra” ș.a. I s-au acordat în 1996, la debut, Premiul Fundaţiei Soros și Premiul Uniunii Scriitorilor din Republica Moldova, iar în 2008 Premiul Uniunii Scriitorilor din România. Romanul <span class="CharOverride-3">Iepurii nu mor </span>(2002) a avut o bună receptare peste hotare, fiind tradus și în Franța.</p>
			<p class="Heuristica-BASE">Întâia plachetă a lui <span class="CharOverride-1">B.</span>, intitulată <span class="CharOverride-3">Elefantul promis</span> (1996), este datorată, se pare, unui accident biografic semnificativ, și anume internarea liceanului <span class="CharOverride-1">B.</span> la spitalul de psihiatrie Socola, la cererea unuia dintre profesorii săi. Interpretând, cu superbie iconoclastă, doctrina despre supraom a lui Friedrich Nietzsche, sub autoritatea căruia se instalează cu nonșalanță, poetul proiectează identitatea unui Dumnezeu personal (,,al meu”), care nu este altceva decât imaginea sinelui văzut dinafară. Ceea ce face posibilă perspectiva ironică este tocmai dedublarea ins banal/poet, om/dumnezeu, poetul fiind o supraidentitate a eului, ipostaza ezoterică a individului altminteri captiv în concretul existenței, semnalată prin odioasa „gaură în ciorap” sau prin sentimentalitatea vulgar-clișeizată a urmei de ruj pe obraz. Poeme precum <span class="CharOverride-3">Mireasa</span> valorifică o mitologie erotică de sorginte biblică, sublimată expresionist și amintind de Lucian Blaga, dar asimilată în maniera ludică a retoricii lui Nichita Stănescu. Cum s-a observat, <span class="CharOverride-3">Cartea războiului</span> (1997) se constituie într-o etapă superioară a lirismului lui <span class="CharOverride-1">B.</span>, vizibilă în construcția unitară a discursului, fiecare piesă funcționând într-o mereu reînnoită energie a furiei împotriva a tot ceea ce reprezintă materialitatea lumii, împotriva memoriei biografice sedimentate în obsesii și fantasme legate de zămislire, maternitate, mizerie a trupului, neputință. Imaginea cea mai grăitoare este cea a nămolului roșu din inimă, semn al putreziciunii intime, substituită motorului vieții. Acest război simbolic pregătește adevărata înnoire a poeticului care, firește, va fi redescoperirea lirismului de idei, retorica rațională a viziunii, o reinventare a vechii poezii religioase, toate acestea alcătuind specificul poemelor incluse în următoarea carte, <span class="CharOverride-3">Casa timpului</span> (1999). Paginile se deschid cu un elogiu răsturnat, cu inflexiuni de ironie cinică, portretizând un Gargantua lacom de plăcerile lumești, pe care, în chip miraculos, somnul văzut ca o moarte provizorie îl spală de păcate, redându-l zorilor inocent (<span class="CharOverride-3">Fericit bărbatul…</span>). Limbajul și chiar tonalitatea sunt ale lui Tudor Arghezi din <span class="CharOverride-3">Flori de mucigai</span>, iar elogiul are timbrul laudei din <span class="CharOverride-3">Cântare omului</span>:,,Frate al meu, cât de neînțeles/ Căile noastre sunt întrețesute/ Bunule, care ai cules/ Lauda toată-a fetelor căzute”, cu o aluzie la Charles Baudelaire (,,…mon semblable, mon frère”), dar pe linia figurii clasice, în dihotomia spirit–corp, a căror conjuncție rămâne neînțeleasă, mizerabilismul încheindu-se în nota minoră a pocăinței: „Roagă-te, dar, preafericit bărbat/ Și pentru mine – cel mai păcătos”. Această supunere „canonică” devine, din capul locului, suspectă, imprimând întregii culegeri un discret aer parodic, fără a anula conținutul grav și autenticitatea trăirii religioase. Supunerea textualistă a poetului premerge supunerii spirituale, în cuprinsul cărții <span class="CharOverride-1">B.</span> regăsindu-și vocea personală, eliberată de modelele de lectură asimilate, în texte care dovedesc o mare abilitate retorică, aptă a revigora limbajul poeziei religioase, uneori chiar violentând sintaxa în detrimentul poeticității de suprafață. Un roman al lui <span class="CharOverride-1">B.</span>, <span class="CharOverride-3">Iepurii nu mor</span>, se deschide cu o formulă semnificativă: „pentru copiii sovietici care au crescut mari”, un astfel de copil fiind însuși autorul. La nivelul subiectului trama rămâne una „subțire”, o înlănțuire de mici episoade din viața de școlar al lui Sașa (Alexandr) Vakulovski, un Tom Sawyer nesofisticat, dintr-o familie modestă de la țară. Naratorul întreprinde o răbdătoare și minuțioasă autoanamneză, scoțând la suprafață amintirile lui Sașa, începând cu una dintre paradele pionierești în care se înălțau baloane colorate și se strigau sloganuri pentru pace, dar și sloganuri îndreptate împotriva capitalismului, cu mult mai plastice și încărcate de o umoare alimentată de exercițiul invectivei „patriotice” care, treptat, descoperă resursele de ură irațională și de cruzime ale copiilor. De la „Să moară corbul negru al capitalismului!” imaginația glisează către închipuiri răzbunătoare mai precise: „să moară pe scaun cu ochii deschiși!”, „să le moară iepurii vara, când cade puful de pe dânșii, să nu poată face nici o cușmă!”. Exercițiul urii funcționează aici ca o aluzie la <span class="CharOverride-3">1984</span> de George Orwell; dacă acolo registrul era preponderent cinic-absurd, în <span class="CharOverride-3">Iepurii nu mor</span> absurdul se colorează de un comic grotesc, romanul fiind învăluit de ironia dată de perspectiva prezentului, a cărui optică nesentimentală pare simbolizată de „un soare digital și pervers”, o lumină ce descoperă o rublă mare de fier ieșită din uz odată cu destrămarea Uniunii Sovietice. Orizontul prezentului este însă repede abandonat în favoarea incursiunii în „vremea aurie” a copilăriei lui Sașa, care așteaptă, cu nerăbdare și angoasă, să devină pionier. În mici episoade cu aspect oniric, naratorul împărtășește câteva fantasme care îi populau imaginația de copil și care se înfățișează ca tot atâtea absurdități comice, înlănțuite însă de logica naivă a micilor școlari care asimilau textele și imaginile propagandistice. Astfel, Sașa vrea să crească mare și să stea la pușcărie, ca Lenin, să scrie urât, ca el, și să-i salveze pe oamenii săraci, să fie război, să stea în pădure cu partizanii și să omoare nemți ca să scape de școală ș.a.m.d. Microromanul <span class="CharOverride-3">Nebunul</span> (2006), inspirat de literatura hagiografică, având în centru figura Sfântului Simion din Edessa, afară de inevitabile similitudini, își plasează acțiunea în orașul Emesa, importantă cetate din Siria secolului al VI-lea. În esenţă, romanul reabilitează artistic tema nebuniei sfinte, cu cele două registre principale subîntinse de cele două perspective contrarii: spectacolul grotesc, incitant și pitoresc în unele aspecte ale „nebunului întru Hristos”, așa cum este perceput de către majoritate, în opoziție cu limbajul simbolic al acestei nebunii tâlcuitoare. În Simeon se poate recunoaște chiar un provocator, un ironist cinic, un fel de Diogene religios care, în cele din urmă, răstoarnă totul în favoarea „nebunului” și a comediei profesate de acesta. De altfel, comicul atroce și pitorescul dispar din narațiune, lăsând locul romanului sapiențial. Capacitatea scriitorului de a narativiza adevărurile credinței este prezentă și în numeroasele lui eseuri, colorate de întâlniri cu personaje și întâmplări reale, cum se întâmplă și în <span class="CharOverride-3">Ortodoxia pentru postmoderniști</span> (2007), care adună articole, schițe, eseuri, interviuri și dialoguri dintre anii 1999 și 2005.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Elefantul promis</span>, Chișinău, 1996;<span class="CharOverride-5"> </span><span class="CharOverride-3">Cartea războiului</span>, postfaţă Doru Branea, Timișoara, 1997;<span class="CharOverride-3"> Peștele pescar</span>, Timișoara, 1998; <span class="CharOverride-3">Casa timpului</span>, Timișoara, 1999; <span class="CharOverride-3">Idol sau icoană</span>, Timișoara, 2000;<span class="CharOverride-3"> Între Freud și Hristos</span>, Timișoara, 2001; <span class="CharOverride-3">Ortodoxia pentru postmoderniști în întrebări și răspunsuri </span>(în colaborare), Timișoara, 2001;<span class="CharOverride-3"> Două conferinţe – Despre curaj și libertate în ortodoxie și alte întrebări fără rânduială</span>, București, 2002; <span class="CharOverride-3">Iepurii nu mor: pentru copiii sovietici care au crescut mari</span>, postfaţă Alexandru Mușina, Brașov, 2002; ed. 2, Iași, 2007; <span class="CharOverride-3">În căutarea aproapelui pierdut</span>, Timișoara, 2002; <span class="CharOverride-3">O pogorâre la iad</span>, Timișoara, 2002; <span class="CharOverride-3">Dragostea care ne smintește</span>, Timișoara, 2003;<span class="CharOverride-3"> A iubi înseamnă a ierta</span>, București, 2006; <span class="CharOverride-3">Nebunul</span>, București, 2006; <span class="CharOverride-3">Ortodoxia pentru postmoderniști</span>, București, 2007; <span class="CharOverride-3">Pentru cine bat clopotele la Tanacu ?</span>, București, 2007; <span class="CharOverride-3">Când pietrele vorbesc</span>: <span class="CharOverride-3">Biserica față în față cu propria imagine</span>, București, 2008; <span class="CharOverride-3">Audiență la un demon mut</span>, București, 2009; <span class="CharOverride-3">Singuri în fața libertății</span>, București, 2009;<span class="CharOverride-3"> Diavolul este politic corect</span>, București, 2010; <span class="CharOverride-3">Pietrele vorbesc</span>: <span class="CharOverride-3">mic tratat despre predică</span>, București, 2010;<span class="CharOverride-3"> Cronici incomode</span>, București, 2011; <span class="CharOverride-3">Fuga spre câmpul cu ciori: amintiri dintr-o copilărie ateistă</span>, București, 2012. <span class="CharOverride-1">Traduceri:</span> A.P. Cehov, <span class="CharOverride-3">Povestiri ortodoxe</span>, pref. trad., București, 2008 (în colaborare cu Mihai Costiș). </p>
			<p class="Heuristica___m_RPR"><span class="CharOverride-1">Repere bibliografice: </span>Șerban Axinte, <span class="CharOverride-3">„Cartea războiului”</span>, CRC, 1997, 3; Dumitru Mureșan, <span class="CharOverride-3">Fluxul rememorării</span>, VTRA, 1998, 3; Galaicu-Păun, <span class="CharOverride-3">Poezia</span>, <span class="CharOverride-3">229–232</span>; Dumitru Crudu, <span class="CharOverride-3">Poetul Ștefan Baștovoi faţă-n faţă cu monahul Savatie</span>, „Basarabia”, 2000, 1–3; Alexandru Vakulovski, <span class="CharOverride-3">Scara lui Baștovoi</span>, ST, 2003, 10–11; Ciocan, <span class="CharOverride-3">Incursiuni</span>, <span class="CharOverride-3">66–68</span>; Bianca Burța-Cernat, <span class="CharOverride-3">Dumnezeu și demonii sovietici</span>, OC, 2007, 139; Constantin Dram,,<span class="CharOverride-3">,Nebunul” lui Baștovoi</span>, CL, 2009, 12; Rachieru, <span class="CharOverride-3">Poeţi Basarabia</span>, <span class="CharOverride-3">641–646</span>; Radu Aldulescu, <span class="CharOverride-3">Despre dragoste, iubire și smerenie</span>, LCF, 2011, 15;<span class="CharOverride-3"> </span>Igor Mocanu, „<span class="CharOverride-3">Diavolul este politic corect”</span>, OC, 2011, 320; Elena Alina Aga, <span class="CharOverride-3">Ștefan Baștovoi: nihilism și lumină</span>, Suceava, 2011; Ana Bantoș, <span class="CharOverride-3">Evadarea din clișeu</span>, LRC, 2012, 3–4;<span class="CharOverride-3"> </span>Marius Miheț, <span class="CharOverride-3">Literatura basarabeană</span>. <span class="CharOverride-3">Tainele rațiunii</span>, RL, 2012, 28. &#9;<span class="Semnatura">S.D</span><span class="CharOverride-3">.</span></p>
			<p class="Heuristica-PRIMUL"><span class="titlu-12">BATALI, Aurelia</span> (16.IX.1934, Bazargic), poetă, traducătoare, editoare. Este fiica unui contabil. A absolvit liceul la Constanţa (1951) și timp de un an a lucrat ca reporter. A urmat apoi, până în 1957, Facultatea de Filologie din București și a activat ca redactor, mai întâi la „Gazeta literară”, apoi la Editura pentru Literatură, în cele din urmă la Editura Eminescu, până la pensionare. A debutat cu versuri în revista liceului, „Flori albastre” (1950), iar prima ei carte, <span class="CharOverride-3">Balade pentru orele de seară</span>, apare în 1969.</p>
			<p class="Heuristica-BASE"><span class="CharOverride-1">B.</span> versifică egal, cu ușoare căderi în discursivitate, fără să provoace nici elogii critice, nici repudieri tranșante. În această întindere de lirism reţinut, care atinge în cele din urmă un nou echilibru rezultat din sublimarea tristeţilor și a singurătăţii, se găsesc și insule de vers meșteșugit: „Și umerii dor, parc-ar trebui să dea-n aripi” (<span class="CharOverride-3">Uneori ziua</span>) sau chiar poeme cu o construcţie savantă (<span class="CharOverride-3">Conversaţie</span>). Ele dau seama despre o poetă livrescă, urmărită uneori de umbra poeziei lui Dimitrie Stelaru, Marin Sorescu sau Emil Botta, căruia, de altfel, i-a îngrijit ediţia <span class="CharOverride-3">Poezii </span>(I–II, 1979), însoţită de un impresionant aparat critic. În ultimii ani <span class="CharOverride-1">B.</span> s-a dedicat exclusiv traducerilor din literatura contemporană.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Balade pentru orele de seară</span>, București, 1969; <span class="CharOverride-3">Dimineţi</span>, București, 1972; <span class="CharOverride-3">Cu un ochi înecat în noapte, un ochi înecat în amiază</span>, București, 1976; <span class="CharOverride-3">Versuri</span>, București, 1981; <span class="CharOverride-3">Ploaia din memorie</span>, București, 1984; <span class="CharOverride-3">Fereastra de brume</span>, București, 1986. <span class="CharOverride-1">Ediţii:</span> Emil Botta, <span class="CharOverride-3">Poezii</span>, I–II, pref. Valeriu Râpeanu, București, 1979, <span class="CharOverride-3">Poezii</span>, București, 1998. <span class="CharOverride-1">Traduceri:</span> Victor Sivetidis, <span class="CharOverride-3">Zbor ireversibil</span>, București, 1972 (în colaborare cu Florenţa Albu); <span class="CharOverride-3">Patru prozatori americani</span>, București, 1989 (în colaborare cu Adina Mavrodin); Vasili Ardamatski, <span class="CharOverride-3">Porţile</span>, București, 1989 (în colaborare cu Nina Antonescu); Gaston Leroux, <span class="CharOverride-3">Secretul marelui Loustalot</span>, București, 1992; Basarab Nicolescu, <span class="CharOverride-3">Știinţa, sensul și evoluţia. Eseu asupra lui Jakob Böhme</span>, București, 1992; Consiglio Milantoni, <span class="CharOverride-3">Noaptea plopilor, </span>Bucureşti, 1993,<span class="CharOverride-3"> Și dacă Dumnezeu nu există</span>, București, 1993; Norman Mailer, <span class="CharOverride-3">Strigoiul lui Harlot</span>, București, 1994; <span class="CharOverride-3">Cele mai frumoase 22 de povestiri. Literatură americană clasică</span>, Pitești, 2003.</p>
			<p class="Heuristica___m_RPR"><span class="CharOverride-1">Repere bibliografice: </span>Dumitru Micu, <span class="CharOverride-3">„Balade pentru orele de seară”</span>,<span class="CharOverride-3"> </span>RL, 1969, 11; Const. Ciopraga, <span class="CharOverride-3">Poezie feminină</span>,<span class="CharOverride-3"> </span>CRC, 1969, 20; Florenţa Albu, <span class="CharOverride-3">„Balade pentru orele de seară”</span>, VR, 1969, 5; Mihai Minculescu, <span class="CharOverride-3">„Dimineţi”</span>,<span class="CharOverride-3"> </span>RL, 1972, 30; Caraion, <span class="CharOverride-3">Duelul</span>,<span class="CharOverride-3"> 13–17</span>; Barbu, <span class="CharOverride-3">O ist.</span>, I,<span class="CharOverride-3"> 384–386</span>; Corneliu Popel, <span class="CharOverride-3">Menţiuni critice</span>, CRC, 1977, 1; <span class="CharOverride-3">Lit. rom. cont.</span>,<span class="CharOverride-3"> </span>I, <span class="CharOverride-3">660–661</span>;<span class="CharOverride-3"> </span>Petru Vălureanu,<span class="CharOverride-3"> „Versuri”</span>,<span class="CharOverride-3"> </span>TMS, 1981, 16. &#9;<span class="Semnatura">C.Br.</span></p>
			<p class="Heuristica-PRIMUL"><span class="titlu-12">BATOVA, Dimitrie</span> (pseudonim al lui Dimitrie Popescu; 8.VI.1909, Cuzgun, azi Ion Corvin, j. Constanţa – 27.XI.1942, Călărași), poet, prozator. A urmat clasele primare și liceul în comuna natală și la Silistra, unde se va stabili cu familia în 1919. Își ia bacalaureatul în 1928, cu multe laude, dar, înscris la Facultatea de Litere și Filosofie, e nevoit să abandoneze studiile din cauza situaţiei materiale precare. Cum îi plăcea să citească, se angajează ca bibliotecar la liceul din Silistra (1926–1932), aici îndeplinind și funcţia de pedagog. Din 1929 suplinește catedrele de religie, fizică-chimie și desen. Președinte al organizaţiei locale a Partidului Social<span class="CharOverride-1"> </span>Democrat, evoluează spre mișcarea de extremă dreapta, alături de Mihail Stelescu, fapt pentru care scurt timp este și închis. Prin 1933 se aventura într-un turneu cu o echipă de actori. S-a crezut, în 1936, că <span class="CharOverride-1">B.</span> a murit și comentarii mișcate au deplâns, în presă, frângerea unui destin poetic promiţător. Era, de fapt, un semn de rea vestire. Concentrat la Călărași din 1938, ca sublocotenent în rezervă, va fi trimis pe frontul din Crimeea, în linia întâi. Acolo se îmbolnăvește, având de suportat câteva internări. La Odessa i se pierd mai multe manuscrise. Poate și acest șoc să-i fi grăbit sfârșitul.</p>
			<p class="Heuristica-BASE">Încă elev, în 1927, împreună cu alţi colegi, <span class="CharOverride-1">B.</span> scoate la șapirograf o foiţă literară, „Revista noastră”. Peste câţiva ani va fi redactor la „Cuvântul muncitoresc” (1932). Conduce „Ecoul Silistrei” (1932–1933), împreună cu Paul Florenţiu redactează „Lira dobrogeană” (1933), iar cu D. Găvan scoate „Talpa ţării” (1933). A mai fost prezent în „Dunărea”, „Lumina”, „Rod nou” (uneori, sub pseudonimul Kamadeva), „Solia”, „Nenufar”, „Cuget dobrogean”, „Festival”, „Naţionalul nou”, unde a fost și secretar de redacţie, „Năzuinţa”, „Flamura” ș.a. Cu înfăţișarea lui de star de cinema și cu argumentul unei înzestrări susţinute de lecturi serioase, <span class="CharOverride-1">B.</span> devine, de prin 1934, un fel de idol al tinerilor poeţi grupaţi în jurul revistelor „Festival” și „Rod nou”. Deși foarte tânăr, e înconjurat de admiratori și emuli, încât unii încep chiar să vorbească de o „școală batoviană”. Ambiţia vădită a lui <span class="CharOverride-1">B.</span> era aceea de a stăpâni un limbaj filosofic. Se vede asta în romanele <span class="CharOverride-3">Ieronim</span> (crâmpeie sunt inserate în „Dunărea”, 1931, și în „Ecoul Silistrei”, 1932) și <span class="CharOverride-3">Anteu.</span> În alte proze, personajele, muncite de gânduri, sunt pradă unei crize sufletești sau de conștiinţă, ce duce fie la triste capitulări, fie la răzvrătirea care e datul unui suflet apostat. Un ifos teoretizant există și în articolele lui, scrise cu duh încrâncenat și cârtitor. Polemismul, revers al unor frustrări, imprimă publicisticii o tentă pamfletară. Și în versurile cu accente sociale, și în lirica erotică, prezente în volumul <span class="CharOverride-3">Aliquid</span> (1933), <span class="CharOverride-1">B.</span> eminescianizează. Pe alocuri, câte o notă bacoviană. Serenada, romanţa nu formează registrul liric cel mai potrivit pentru acest spirit zbuciumat, captiv al unor stări de anxietate. Elegiacul alternează cu grotescul, litania alunecă în umor negru. Autorului îi place, evident, să filosofeze. Dar cugetările lui, amare, nu evită ponciful și viziunile nebuloase, versul nervos fiind răsucit și frânt, într-o violentă mișcare prozodică, tentată de ritualul abscons. În poeziile de după <span class="CharOverride-3">Aliquid</span> fizionomia eului liric se modifică. Captând ecouri barbiene, poetul cultivă acum un balcanism cutreierat de vedeniile unui delir oniric, în turnură expresionistă. Dincolo de asemenea înrâuriri și contiguităţi, <span class="CharOverride-1">B.</span> este, nu încape îndoială, un poet autentic. Lirica lui exprimă armoniile și dizarmoniile unui „cântec bizar”.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Aliquid</span>, Silistra, 1933.</p>
			<p class="Heuristica___m_RPR"><span class="CharOverride-1">Repere bibliografice: </span>Victor Corcheș, Gavril Voșloban, <span class="CharOverride-3">Lirica dobrogeană</span>, Constanţa, 1984, <span class="CharOverride-3">308–311</span>; Ovidiu Dunăreanu, Victor Corcheș, <span class="CharOverride-3">Corabia de fildeș</span>, Constanţa, 2000, <span class="CharOverride-3">111–113</span>; Faifer, <span class="CharOverride-3">Pluta</span>, <span class="CharOverride-3">27–30</span>. &#9;<span class="Semnatura">F.F</span><span class="CharOverride-3">.</span></p>
			<div class="_idGenObjectLayout-1">
				<div id="_idContainer017">
					<div id="_idContainer015" class="Basic-Text-Frame">
						<p class="Titlu-Nume-H">BATZARIA, Nicolae </p>
						<p class="Titlu-mic-DATE">(18.III.1874, Krușevo, azi în Republica Macedonia – 28.I.1952, București), prozator, gazetar. </p>
					</div>
					<div id="_idContainer016" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="03B_585-653_BarbuI-Batzaria-web-resources/image/baDtz1.jpg" alt="" />
					</div>
				</div>
			</div>
			<p class="Heuristica-PRIMUL">Este fiul lui Constantin Batzaria, agricultor înstărit și negustor. A urmat primele clase în satul natal, cu un învăţător chemat din România, pentru a merge apoi la liceul românesc din Bitolia. Absolvent din 1891, este inclus între cadrele didactice în 1891–1892 și 1895–1902, între timp având și alte profesiuni (conductor tehnic, negustor). Continuă studiile la București, unde frecventează cursuri la Litere și Drept. Pentru un timp va fi profesor și director la școala din localitatea natală, profesor la gimnaziul din Ianina, interpret la Consulatul general rusesc din Salonic (1904), mufetiș (inspector școlar) al vilaetelor Kosovo și Salonic. Cu sprijinul partidului Junii Turci, la care aderă din 1907, este numit senator (1908), iar din 1912 ministru al Lucrărilor Publice. Va face parte din delegaţia statului turc la Londra, cu prilejul semnării tratatului de pace din 1913, dar evoluţia politică devenindu-i nefavorabilă, demisionează în același an din toate funcţiile, stabilindu-se în România. În ianuarie 1915 <span class="CharOverride-1">B.</span>, care se bucura de sprijinul unor importanţi oameni politici, al lui N. Iorga în primul rând, obţine cetăţenia română. Cât durează Primul Război Mondial se află în Elveţia, probabil într-o misiune de propagandă. În 1922 este ales senator, reprezentând Partidul Poporului, și până prin 1930 îl va seconda pe N. Iorga în activitatea Ligii Culturale. În 1933, acum membru al Partidului Liberal, devine deputat de Ilfov, iar ceva mai târziu este numit, pentru puţină vreme, prefect al judeţului Timiș-Torontal. Cariera lui politică este însă în scădere. Încă din 1920 se dedicase, în principal, gazetăriei profesioniste, fiind redactor și conducător a numeroase ziare, reviste, almanahuri și calendare. Părăsind, la mijlocul anului 1936, ziarele „Adevărul” și „Dimineaţa”, la care scria din 1921, intră în conducerea unui cotidian tot atât de popular, dar orientat spre dreapta – „Universul”. După război, în 1945, este exclus din rândul ziariștilor și i se interzice să mai publice. Între timp fusese radiat și din Societatea Scriitorilor Români, al cărei membru devenise din iulie 1921. A murit în lagărul de la Ghencea. Potrivit propriilor mărturisiri, <span class="CharOverride-1">B.</span> ar fi început să publice în gazeta „Adevărul” din București încă de pe când era elev de liceu în Bitolia, prin 1890 sau 1891, sub un pseudonim. Între 1901 și 1902 colaborează la revista „Frăţilia”. Este apoi membru în comitetul de redacţie și, pentru un an, în 1904, director al publicaţiei profesorilor din Bitolia, „Lumina”, unde îi apar multe încercări literare, schiţe sau anecdote versificate. Mai scrie la „Sămănătorul” sub pseudonimul N. Macedoneanul, ales de N. Iorga (din 1902), la „Șezătoarea” din Fălticeni și la săptămânalul „Românul de la Pind”, pe care îl tipărea la București (1903–1904). „Deșteptarea” (Salonic, 1908) este ultimul periodic editat de <span class="CharOverride-1">B.</span> în afara României. Împreună cu Marcu Beza mai tipărise în 1906–1907, la București, „Graiu bun”, al cărui director era, folosind tot pseudonimul N. Macedoneanul. Sunt cele din urmă publicaţii redactate în aromână și conduse de el. De acum colaborează doar sporadic la alte gazete dialectale și se consacră ziaristicii în limba română, aproape o jumătate de secol scriind la peste o sută de ziare și reviste, între care se numără „Familia”, „Adevărul”, „Viaţa românească”, „Lupta”, „Adevărul literar și artistic”, „Dimineaţa”, „Sburătorul”, „Duminica copiilor”, „Calendarul revistei «Universul copiilor»”, „Universul”, „Preocupări literare”, „Universul literar”. Totodată, este iniţiatorul unor reviste pentru copii, începând cu „Bucuria copiilor”, pe care o înfiinţează în 1922 la Craiova. Din 1924 scoate la București „Dimineaţa copiilor”, al cărei director va fi doisprezece ani, până în iulie 1936; o alcătuia mai mult singur, așa cum va proceda și la „Universul copiilor”, la care trece, tot ca director, din septembrie 1936, pentru alţi nouă ani. A întrebuinţat pseudonimele Ali-Baba, Ali-Bei, Boemus, Bucureșteanul, Dâmb, Dinu Dumbrăveanu, Dinu Pivniceru, Dorina Grădinaru, Ion Vantea, Maica Lina, Maria Savel, Marcu Ionescu, Marin Opreanu, Moș Nae, N. Macedoneanul, P. A. Triot, Vasile Stănoiu, Vintilă Bratu, Vlad Astronomu și multe altele. În presă <span class="CharOverride-1">B.</span> abordează fără complexe, în continuarea tradiţiei gazetărești autohtone, un întreg repertoriu de subiecte politice, culturale sau literare. Gazetăria sa este de atitudine partizană, de dezbatere pasionată, cu enunţuri limpezi, cât mai aproape de nivelul de înţelegere al unor cititori puţin pretenţioși.</p>
			<p class="Heuristica-BASE">Primele scrieri literare ale lui <span class="CharOverride-1">B.</span>, anecdote versificate, schiţe, sunt compuse în aromână. În 1901 își strânge sub titlul <span class="CharOverride-3">Părăvulii</span> (cuvânt care în dialect înseamnă „anecdote”) versurile compuse până atunci. Succesul l-a îndreptăţit să-și reediteze în două rânduri (1904, 1923) broșura, ampli&#173;fi&#173;când-o. Fiecare text pleacă de la o întâmplare reală, de la un tip caracteristic, ciudat, oricum memorabil, întâlnit în peregrinările prin munţii și satele Macedoniei sau desprins din tradiţia orală crușoveană. Culoarea locală, trimiterile la legende și personaje orientale, chiar mentalitatea dezvăluită sau sensul parabolelor le apropie de povestirile ce îl au ca erou pe Nastratin Hogea și de atmosfera poveștilor Șeherezadei. Același halou oarecum exotic se regăsește în proza (schiţe și amintiri) din „Sămănătorul” (1902), reluată apoi și amplificată în câteva culegeri de după 1920. Sunetul precumpănitor al acesteia este al unei literaturi a dezrădăcinării. <span class="CharOverride-1">B.</span> se lasă adesea purtat de fluxul amintirii, evocând cu nostalgie locul nașterii și oamenii de acolo. O filosofie a resemnării, de sorginte orientală, și de asemenea înţelegerea rostului unor împrejurări socotite nu fapte izolate, accidentale, ci o constantă a existenţei aromânilor, constituie fundalul acestor schiţe și povestiri. Protagoniștii unor nuvele amintesc „scrisorile” lui Ion Ghica: aromânii Coletti și Karaiskakis, primul, un fel de ministru de Externe, cel de-al doilea, omul forte al celebrului răzvrătit Ali Pașa din Ianina (<span class="CharOverride-3">Pentru onoarea ta, Pașe!</span>), epopeicul Kir Vasilaki din povestirea omonimă, un Münchausen balcanic, cei doi leneși ai satului, Toma și Dinu, convertiţi aparent, pentru a scăpa de gura lumii, la muncă (<span class="CharOverride-3">Doi angrosiști</span>). Aglomerarea de etnii atât de deosebite, aromâni, albanezi, sârbi, greci, bulgari, turci ș.a., amestecul de confesiuni, confruntarea de mentalităţi nu rămân fără ecou într-o proză individualizată de o ambianţă aparte. Toate aceste scrieri cu specific aromânesc au fost publicate, începând cu anul 1902, în gazete și reviste din Bitolia și din ţară sau în cărţi precum <span class="CharOverride-3">De la fraţii de departe</span> (1921), <span class="CharOverride-3">Turcoaicele</span> (1921), <span class="CharOverride-3">România văzută de departe</span> (1922), <span class="CharOverride-3">Prima turcoaică</span> (1932). Deși proza lui <span class="CharOverride-1">B.</span> a fost adesea alăturată de aceea a lui Pierre Loti, similitudinile s-ar putea explica doar prin realităţile asemănătoare de la care pornesc cei doi autori. Astfel, în romanul <span class="CharOverride-3">Sărmana Léila</span> (1922), a cărui protagonistă este fiica unui demnitar al sultanului Abdul Hamid, acţiunea, cu inserţii epistolare, se situează într-un Stambul stăpânit de deruta ce caracterizează prăbușirea imperiului. Având privilegiul de a studia la Roma, unde tatăl ei este ambasador, tânăra turcoaică intră în conflict cu legile și obiceiurile care stăpânesc societatea turcească. În pofida informaţiei bogate, a construcţiei reușite de tipuri orientale – sultanul, sfetnicii, imamii și eunucii răsăriţi parcă dintr-un fantomatic Ev Mediu, cadânele îmbătrânite, timorate, lipsite de speranţă –, cu toată veridicitatea atmosferei de serai și de harem, cartea suferă în plan literar. Altă categorie de scrieri ale lui <span class="CharOverride-1">B.</span> ţine de memorialistică. <span class="CharOverride-3">În</span> <span class="CharOverride-3">închisorile turcești</span> și <span class="CharOverride-3">Din lumea Islamului. Turcia Junilor Turci</span> (1922) concentrează „impresii și amintiri” despre o lume dispărută și despre o alta ce abia lua fiinţă. După propria-i mărturie, autorul povestește pur și simplu, fără să-și caute cuvintele sau să urmărească efecte de stil. Întâmplările relatate au autenticitatea faptului trăit. Prima carte se menţine în zona amănuntului biografic, enumerând cu acurateţe episoade picarești extrase din experienţa tânărului profesor, călător în munţii Macedoniei sau ai Albaniei. Cea de-a doua se constituie într-o tentativă ambiţioasă de prezentare a mișcării Junilor Turci. Sunt retrăite peripeţiile unei revoluţii, evenimentele fiind judecate din perspectiva unui participant care minimalizează totuși ceea ce nu consună cu interesele aromânești și căruia, nu o dată, îi scapă sensul faptelor. Între protagoniști se află prietenii săi – tânărul maior Enver, viitorul Kemal Atatürk, cel care îl convinge să se alăture mișcării; intransigentul Gemal-Pașa; energicul Talaat-Bei; subtilul specialist financiar Djavid-Bei –, conducători mai întâi ai revoluţiei și apoi ai noii Turcii. Memorabile sunt portretele, care se alcătuiesc treptat, ale acestor oameni, construite din gesturi, atitudini, fapte caracterizante, selectate cu abilitate, dezvăluind personalităţi complexe. Devenind redactor, apoi director la „Dimineaţa copiilor”, <span class="CharOverride-1">B.</span> părăsește cu timpul alte preocupări. De altfel, din 1922, când la Craiova îi apare culegerea de povestiri <span class="CharOverride-3">Bucuria copiilor</span>, va tipări aproximativ șaptezeci de cărţi adresate vârstelor copilăriei și adolescenţei, la care se adaugă și câteva „cărţi de cetire” pentru cursul primar. A scris însă mult, enorm chiar, presat de datoria de a furniza material publicaţiilor pe care le avea în grijă: schiţe, povești, nuvele, romane, scenete și piese de teatru, versuri, articole culturale, note biografice despre autori străini. Traduce și localizează, totodată, din Jacob și Wilhelm Grimm, Wilhelm Hauff, J. P. Hebel, Carl Ewald, Wilhelm Busch, Christoph Schmid, M. Fiechtl, Max Nordau, H.C. Andersen, Edmondo de Amicis, John Ruskin, Hugh Lofting, A.A. Milne, Rabindranath Tagore, Omar Sefedin ș.a. A mai prelucrat, din literatura Orientului, <span class="CharOverride-3">O mie și una de nopţi</span>, <span class="CharOverride-3">Tutinamé</span> sau <span class="CharOverride-3">Poveștile papagalului</span>, basme turcești, indiene, persane, caucaziene, arabe ș.a. Fără să fie neapărat un inovator, <span class="CharOverride-1">B.</span> a creat o modalitate proprie de a scrie pentru copii și tineret. Producţia bogată, cvasiindustrială, l-a împins însă spre soluţii tot mai facile, spre autopastișă. Romanele lui, de fapt povestiri de dimensiuni ceva mai mari, schematice, reluând aceeași tramă până la uzură, revenind, în decoruri schimbate, la aceleași personaje, împărţind oamenii în buni și răi, moralizează câteodată plictisitor, deși la vremea apariţiei nu le-a lipsit succesul. Este vorba de peripeţiile unor copii sau adolescenţi aflaţi în situaţii ieșite din comun – luptele din Primul Război Mondial (<span class="CharOverride-3">Suflete de viteji</span>), răpiri, naufragii, regăsiri spectaculoase (<span class="CharOverride-3">Sandu</span> <span class="CharOverride-3">și Sanda</span>,<span class="CharOverride-3"> Fetiţa schimbată</span>) –, de călătorii în peisaje exotice (<span class="CharOverride-3">Unchiul meu Adam</span>,<span class="CharOverride-3"> Șerban și</span> <span class="CharOverride-3">Uragan în avion</span>,<span class="CharOverride-3"> Mica Robinson</span>) sau de întâmplări din viaţa de toate zilele (<span class="CharOverride-3">Sărmanul Adrian</span>,<span class="CharOverride-3"> Copilul nimănui</span>). Câteva scrieri se inspiră din poznele și isprăvile unor personaje ce își vor avea celebritatea lor: Haplea și Frosa, Lir și Tibișir, Timofte și Porumbiţa, Uitucilă. Alte culegeri includ adaptări iscusite ale unor legende din toate zările (<span class="CharOverride-3">Clopotul fermecat</span>,<span class="CharOverride-3"> Comoara cu povești</span>,<span class="CharOverride-3"> Povești de aur</span>), povestiri istorice, basme compuse de <span class="CharOverride-1">B.</span> sau prelucrate.</p>
			<p class="Heuristica___mici"><span class="CharOverride-1">SCRIERI: </span><span class="CharOverride-3">Părăvulii</span>, București, 1901; ed. București, 1904; ed. București, 1923; ed. Syracuse, NY (SUA), 1989; <span class="CharOverride-3">De la fraţii de departe</span>, Oradea, 1921; <span class="CharOverride-3">Nu tot ce zboară se mănâncă</span>, București, 1921; <span class="CharOverride-3">Spovedanii de cadâne</span>, București, 1921; <span class="CharOverride-3">Turcoaicele</span>, Iași, 1921; <span class="CharOverride-3">Bucuria copiilor</span>, Craiova, 1922; <span class="CharOverride-3">Din lumea Islamului</span>. <span class="CharOverride-3">Turcia Junilor Turci</span>, pref. N. Iorga, București, 1922; <span class="CharOverride-3">Primul poet</span>, București, [1922]; <span class="CharOverride-3">România văzută de departe</span>, București, 1922; <span class="CharOverride-3">Sărmana Léila</span>, București, 1922; <span class="CharOverride-3">Colina îndrăgostiţilor</span>, București, 1923; <span class="CharOverride-3">Clopotul fermecat</span>, București, 1925; <span class="CharOverride-3">Of și Ţepeluș</span>, București, 1925; <span class="CharOverride-3">Suflete de viteji</span>, București, 1925; <span class="CharOverride-3">Haplea</span>, cu desene de Mihai Iordache, București, 1926; <span class="CharOverride-3">Minuni din jurul nostru </span>(în colaborare cu Dumitru Stoica și Petre Puchianu), Craiova, 1927; <span class="CharOverride-3">Comoara cu povești</span>, cu ilustraţii de Dragoș, București, 1927; <span class="CharOverride-3">În tinereţe sau la bătrâneţe?</span>, București, 1927; <span class="CharOverride-3">Haplea la București</span>, cu ilustraţii de Mihai Iordache, București, 1928; <span class="CharOverride-3">Miţi Miţișor și Șoșoiu Șoșolici</span>, București, 1929; <span class="CharOverride-3">Haplea, </span>București, [1930]; <span class="CharOverride-3">Povești cu noroc</span>, București, 1930; <span class="CharOverride-3">Haplea la școală</span>, București, 1931; <span class="CharOverride-3">Prima turcoaică</span>, București, 1932; <span class="CharOverride-3">Haplea în străinătate</span>, București, 1932; <span class="CharOverride-3">Lir și Tibișir</span>, București, 1933; <span class="CharOverride-3">Noile păţanii ale lui Haplea</span>, cu desene de Geo și Gusty, București, 1934; <span class="CharOverride-3">Unchiul meu Adam</span>, cu desene de Gusty, București, 1934; <span class="CharOverride-3">Anecdote</span>, pref. Take Papahagi, București, 1935; <span class="CharOverride-3">Coana Frosa la București</span>, București, 1935; <span class="CharOverride-3">Răpirea celor două fetiţe</span>, București, 1935; <span class="CharOverride-3">Rilă Iepurilă</span>, București, 1935; <span class="CharOverride-3">Flor Voinicul</span>, București, 1937; <span class="CharOverride-3">În ţara copiilor trântori</span>, București, 1938; <span class="CharOverride-3">Păpușica</span>, cu desene de Pascal, București, 1938; <span class="CharOverride-3">Șerban și Uragan în avion</span>, București, 1938; <span class="CharOverride-3">Ștrengărelu</span>, cu desene de Pascal, București, 1938; <span class="CharOverride-3">Buchete de povești</span>, București, 1939; <span class="CharOverride-3">Mica Robinson</span>, București, 1939; <span class="CharOverride-3">Sandu și Sanda</span>, cu desene de Pascal, București, 1939; <span class="CharOverride-3">Uitucilă</span>, București, 1939; <span class="CharOverride-3">O mie și una de nopţi</span> <span class="CharOverride-3">povestite pentru tineret</span>, cu desene de Pascal, București, 1940; <span class="CharOverride-3">Rilă</span>-<span class="CharOverride-3">Epurilă aviator</span>, cu desene de Pascal, București, 1940; <span class="CharOverride-3">Sărmanul Adrian</span>, București, 1940; <span class="CharOverride-3">Buruiana fermecată</span>, București, 1940; <span class="CharOverride-3">Copiii cu părul de aur</span>. <span class="CharOverride-3">Scufiţa Roșie în Ţara Zânelor</span>, cu desene de G. Iliescu și Ioana, București, [1941]; <span class="CharOverride-3">Copilul nimănui</span>, cu desene de G. Iliescu, București, 1941; <span class="CharOverride-3">Haplea. Păţanii din tinereţe</span>, București, 1941; <span class="CharOverride-3">Trandafirul mării și alte povestiri din „O mie și una de nopţi” și de la alte popoare</span>, cu desene de Pascal, București, 1941; <span class="CharOverride-3">Mimina</span>, București, 1942; <span class="CharOverride-3">Porumbiţa și Timofte</span>, București, 1942; <span class="CharOverride-3">Regina din Insula piticilor</span>, cu desene de Ioana, București, 1942; <span class="CharOverride-3">Spiridușul lui Ionel</span>, București, 1942; <span class="CharOverride-3">Tiriplic cel norocos</span>, București, 1942; <span class="CharOverride-3">Cutia cu jucării</span>, București, 1943; <span class="CharOverride-3">Coana Frosa</span>. <span class="CharOverride-3">Viaţa și aventurile ei</span>, cu desene de Pascal, București, 1943; <span class="CharOverride-3">Lacrimile mamei</span>, cu desene de Vasile Dobrescu, București, 1943; <span class="CharOverride-3">Poveștile papagalului</span>, cu desene de Vasile Dobrescu, București, 1943; <span class="CharOverride-3">De toate și frumoase</span>, București, 1944; <span class="CharOverride-3">Fetiţa schimbată</span>, cu desene de Pascal, București, 1944; <span class="CharOverride-3">La plimbare-n zi cu soare</span>, București, 1944; <span class="CharOverride-3">Povești de aur</span>, ed. 2, cu desene de Pascal, București, 1944; ed. cu desene de Livia Rusz, București, 1968; ed. pref. Gica Iuteș, București, 1987; ed. București, 1994; <span class="CharOverride-3">Genoveva de Brabant</span>, cu desene de Pascal, București, 1945; <span class="CharOverride-3">Cartea bucuriei</span>, București, 1945; <span class="CharOverride-3">Fel de fel de vieţuitoare</span>, București, 1945; <span class="CharOverride-3">Jar Voievod și Fulg Albastru</span>, București, 1945; <span class="CharOverride-3">Joc și veselie</span>, București, 1945; <span class="CharOverride-3">Maimuţica</span>, cu desene de Pascal, București, 1945; <span class="CharOverride-3">Privește și citește</span>, București, 1945; <span class="CharOverride-3">Haplea. Păţanii și năzdrăvănii</span>, București, 1970; <span class="CharOverride-3">Haplea. Alte păţanii și năzdrăvănii</span>, cu desene de Marin Iorda, București, 1971; <span class="CharOverride-3">Povești din tolba lui Moș Nae</span>, Iași, 1993; <span class="CharOverride-3">Aventurile lui Tirtirică</span>, București, f.a.; <span class="CharOverride-3">Cartea mea</span>, București, f.a.; <span class="CharOverride-3">Comoara cu povești alese printre cele mai frumoase de la diferite popoare</span>, București, f.a.; <span class="CharOverride-3">Ina, fetiţa prigonită</span>, București, f.a.; <span class="CharOverride-3">Istorioare pentru Puiu</span>, București, f.a.; <span class="CharOverride-3">În</span> <span class="CharOverride-3">închisorile turcești</span>, Brăila, f.a.; <span class="CharOverride-3">Martinică și Puky</span>, București, f.a.; <span class="CharOverride-3">Michi Maus în tara viselor</span>, București, f.a.; <span class="CharOverride-3">Moara Piticilor</span>, București, f.a.; <span class="CharOverride-3">Omul întors din rai</span>, București, f.a.; <span class="CharOverride-3">Pentru copiii noștri</span>, București, f.a.; <span class="CharOverride-3">Stan și Bran</span>, București, f.a.; <span class="CharOverride-3">Ștrengăriile lui Gigi</span>, București, f.a.; <span class="CharOverride-3">Zâmbiţi, vă rog</span>,<span class="CharOverride-3"> </span>București, f.a. <span class="CharOverride-1">Traduceri:</span> Rabindranath Tagore, <span class="CharOverride-3">Lumina ochilor</span>, București, 1921, <span class="CharOverride-3">Pietrele flămânde</span>, București, 1927; John Ruskin, <span class="CharOverride-3">Regele râului de aur</span>, București, 1925; H.C. Andersen<span class="CharOverride-3">, Evreica și alte povestiri</span>, București, 1926; Wilhelm Busch,<span class="CharOverride-3"> Ca să mai râdem</span>, București, 1926,<span class="CharOverride-3"> Plici și Plum</span>, cu desenele autorului, București, 1928; Max Nordau,<span class="CharOverride-3"> Închisoare</span><span class="CharOverride-1"> </span><span class="CharOverride-3">de flori</span>, București, 1926.</p>
			<p class="Heuristica___m_RPR"><span class="CharOverride-1">Repere bibliografice: </span>Lovinescu, <span class="CharOverride-3">Scrieri</span>, V, <span class="CharOverride-3">154</span>, VI, <span class="CharOverride-3">266</span>; Iorga, <span class="CharOverride-3">Ist. lit. cont.</span>,<span class="CharOverride-3"> </span>II,<span class="CharOverride-3"> 81–122</span>;<span class="CharOverride-3"> </span>N.<span class="CharOverride-3"> </span>Iorga,<span class="CharOverride-3"> O viaţă de om așa cum a fost</span>, I, îngr. Valeriu Râpeanu și Sanda Râpeanu, introd. Valeriu Râpeanu, București, 1972, <span class="CharOverride-3">438</span>,<span class="CharOverride-3"> 824</span>, <span class="CharOverride-3">832</span>; Hristu Cândroveanu,<span class="CharOverride-3"> N. Batzaria</span>, UVPA,<span class="CharOverride-3"> 134–137</span>; Elena-Natalia Ionescu, <span class="CharOverride-3">Relations littéraires roumaines</span>–<span class="CharOverride-3">turques</span> <span class="CharOverride-3">(au XX</span>-<span class="CharOverride-3">ème siècle)</span>, RSE, 1988, 1; <span class="CharOverride-3">Dicţ. scriit. rom.</span>, I, <span class="CharOverride-3">208–210</span>;<span class="CharOverride-3"> </span>Cândroveanu, <span class="CharOverride-3">Aromânii</span>, <span class="CharOverride-3">77–80</span>; Eliza Zdru, <span class="CharOverride-3">Nicolae Batzaria</span>, ALA, 2010, 1028. &#9;<span class="Semnatura">R.Z</span></p>
		</div>
		<div id="_idContainer019" class="Basic-Text-Frame">
			<p class="Basic-Paragraph ParaOverride-1"><span class="_3-heder">Barbu</span></p>
		</div>
		<div id="_idContainer020" class="Basic-Text-Frame">
			<p class="Basic-Paragraph"><span class="_3-heder">Barbu</span></p>
		</div>
		<div id="_idContainer021" class="Basic-Text-Frame">
			<p class="Basic-Paragraph ParaOverride-1"><span class="_3-heder">Barbu</span></p>
		</div>
		<div class="_idGenObjectLayout-1">
			<div id="_idContainer022" class="_idGenObjectStyleOverride-2">
				<img class="_idGenObjectAttribute-1" src="03B_585-653_BarbuI-Batzaria-web-resources/image/6.jpg" alt="" />
			</div>
		</div>
		<div id="_idContainer023" class="Basic-Text-Frame">
			<p class="Basic-Paragraph"><span class="_3-heder">Barbu</span></p>
		</div>
		<div class="_idGenObjectLayout-1">
			<div id="_idContainer024" class="_idGenObjectStyleOverride-1">
				<img class="_idGenObjectAttribute-1" src="03B_585-653_BarbuI-Batzaria-web-resources/image/barbi7.jpg" alt="" />
			</div>
		</div>
		<div id="_idContainer025" class="Basic-Text-Frame">
			<p class="Basic-Paragraph ParaOverride-1"><span class="_3-heder">Barbu</span></p>
		</div>
		<div id="_idContainer026" class="Basic-Text-Frame">
			<p class="Basic-Paragraph"><span class="_3-heder">Barbu</span></p>
		</div>
		<div class="_idGenObjectLayout-1">
			<div id="_idContainer027" class="_idGenObjectStyleOverride-1">
				<img class="_idGenObjectAttribute-1" src="03B_585-653_BarbuI-Batzaria-web-resources/image/barbu,_ion.png" alt="" />
			</div>
		</div>
		<div class="_idGenObjectLayout-1">
			<div id="_idContainer028" class="_idGenObjectStyleOverride-1">
				<img class="_idGenObjectAttribute-1" src="03B_585-653_BarbuI-Batzaria-web-resources/image/barbu,_ion1.png" alt="" />
			</div>
		</div>
		<div id="_idContainer029" class="Basic-Text-Frame">
			<p class="Basic-Paragraph ParaOverride-1"><span class="_3-heder">Barbu</span></p>
		</div>
		<div id="_idContainer030" class="Basic-Text-Frame">
			<p class="Basic-Paragraph"><span class="_3-heder">Barbu</span></p>
		</div>
		<div class="_idGenObjectLayout-1">
			<div id="_idContainer031" class="_idGenObjectStyleOverride-1">
				<img class="_idGenObjectAttribute-1" src="03B_585-653_BarbuI-Batzaria-web-resources/image/barbu,_ion2.png" alt="" />
			</div>
		</div>
		<div class="_idGenObjectLayout-1">
			<div id="_idContainer032" class="_idGenObjectStyleOverride-1">
				<img class="_idGenObjectAttribute-1" src="03B_585-653_BarbuI-Batzaria-web-resources/image/barbu,_ion3.png" alt="" />
			</div>
		</div>
		<div id="_idContainer033" class="Basic-Text-Frame">
			<p class="Basic-Paragraph ParaOverride-1"><span class="_3-heder">Barbu</span></p>
		</div>
		<div id="_idContainer034" class="Basic-Text-Frame">
			<p class="Basic-Paragraph"><span class="_3-heder">Barbu</span></p>
		</div>
		<div class="_idGenObjectLayout-1">
			<div id="_idContainer035" class="_idGenObjectStyleOverride-1">
				<img class="_idGenObjectAttribute-1" src="03B_585-653_BarbuI-Batzaria-web-resources/image/barbui25.jpg" alt="" />
			</div>
		</div>
		<div id="_idContainer036" class="Basic-Text-Frame">
			<p class="Basic-Paragraph ParaOverride-1"><span class="_3-heder">Barbu</span></p>
		</div>
		<div id="_idContainer037" class="Basic-Text-Frame">
			<p class="Basic-Paragraph"><span class="_3-heder">Barbu</span></p>
		</div>
		<div id="_idContainer038" class="Basic-Text-Frame">
			<p class="Legenda_BUN"><span class="CharOverride-3">Ion Marin Sadoveanu, Ion Barbu și Tudor Vianu</span></p>
		</div>
		<div class="_idGenObjectLayout-1">
			<div id="_idContainer039" class="_idGenObjectStyleOverride-1">
				<img class="_idGenObjectAttribute-1" src="03B_585-653_BarbuI-Batzaria-web-resources/image/barbi24.jpg" alt="" />
			</div>
		</div>
		<div id="_idContainer040" class="Basic-Text-Frame">
			<p class="Basic-Paragraph ParaOverride-1"><span class="_3-heder">Barbu</span></p>
		</div>
		<div class="_idGenObjectLayout-1">
			<div id="_idContainer041" class="_idGenObjectStyleOverride-2">
				<img class="_idGenObjectAttribute-1" src="03B_585-653_BarbuI-Batzaria-web-resources/image/barbi16.jpg" alt="" />
			</div>
		</div>
		<div id="_idContainer042" class="Basic-Text-Frame">
			<p class="Basic-Paragraph"><span class="_3-heder">Barbu</span></p>
		</div>
		<div id="_idContainer043" class="Basic-Text-Frame">
			<p class="Legenda_BUN"><span class="CharOverride-3">Desen de Marcel Iancu</span></p>
		</div>
		<div id="_idContainer044" class="Basic-Text-Frame">
			<p class="Basic-Paragraph ParaOverride-1"><span class="_3-heder">Barbu</span></p>
		</div>
		<div id="_idContainer045" class="Basic-Text-Frame">
			<p class="Basic-Paragraph"><span class="_3-heder">Barbu</span></p>
		</div>
		<div id="_idContainer046" class="Basic-Text-Frame">
			<p class="Basic-Paragraph ParaOverride-1"><span class="_3-heder">Barbu</span></p>
		</div>
		<div id="_idContainer047" class="Basic-Text-Frame">
			<p class="Basic-Paragraph"><span class="_3-heder">Barbu</span></p>
		</div>
		<div class="_idGenObjectLayout-1">
			<div id="_idContainer048" class="_idGenObjectStyleOverride-1">
				<img class="_idGenObjectAttribute-1" src="03B_585-653_BarbuI-Batzaria-web-resources/image/barbu23.png" alt="" />
			</div>
		</div>
		<div id="_idContainer049" class="Basic-Text-Frame">
			<p class="Legenda_BUN"><span class="CharOverride-3">Radu Țițeica și Ion Barbu</span></p>
		</div>
		<div id="_idContainer050" class="Basic-Text-Frame">
			<p class="Basic-Paragraph ParaOverride-1"><span class="_3-heder">Barbu</span></p>
		</div>
		<div id="_idContainer051" class="Basic-Text-Frame">
			<p class="Basic-Paragraph"><span class="_3-heder">Barbu</span></p>
		</div>
		<div class="_idGenObjectLayout-1">
			<div id="_idContainer052" class="_idGenObjectStyleOverride-1">
				<img class="_idGenObjectAttribute-1" src="03B_585-653_BarbuI-Batzaria-web-resources/image/10barbi.jpg" alt="" />
			</div>
		</div>
		<div id="_idContainer053" class="Basic-Text-Frame">
			<p class="Basic-Paragraph ParaOverride-1"><span class="_3-heder">Barbu</span></p>
		</div>
		<div id="_idContainer054" class="Basic-Text-Frame">
			<p class="Basic-Paragraph"><span class="_3-heder">Barbu</span></p>
		</div>
		<div id="_idContainer055" class="Basic-Text-Frame">
			<p class="Basic-Paragraph ParaOverride-1"><span class="_3-heder">Barbu</span></p>
		</div>
		<div id="_idContainer056" class="Basic-Text-Frame">
			<p class="Basic-Paragraph"><span class="_3-heder">Barbu</span></p>
		</div>
		<div id="_idContainer057" class="Basic-Text-Frame">
			<p class="Basic-Paragraph ParaOverride-1"><span class="_3-heder">Barbu</span></p>
		</div>
		<div id="_idContainer058" class="Basic-Text-Frame">
			<p class="Basic-Paragraph"><span class="_3-heder">Barbu</span></p>
		</div>
		<div id="_idContainer059" class="Basic-Text-Frame">
			<p class="Basic-Paragraph ParaOverride-1"><span class="_3-heder">Barbu</span></p>
		</div>
		<div id="_idContainer060" class="Basic-Text-Frame">
			<p class="Basic-Paragraph"><span class="_3-heder">Barbu</span></p>
		</div>
		<div id="_idContainer061" class="Basic-Text-Frame">
			<p class="Basic-Paragraph ParaOverride-1"><span class="_3-heder">Barbu</span></p>
		</div>
		<div id="_idContainer062" class="Basic-Text-Frame">
			<p class="Basic-Paragraph"><span class="_3-heder">Barbu</span></p>
		</div>
		<div id="_idContainer063" class="Basic-Text-Frame">
			<p class="Basic-Paragraph ParaOverride-1"><span class="_3-heder">Barcaroiu</span></p>
		</div>
		<div id="_idContainer064" class="Basic-Text-Frame">
			<p class="Basic-Paragraph"><span class="_3-heder">Bardan</span></p>
		</div>
		<div id="_idContainer065" class="Basic-Text-Frame">
			<p class="Basic-Paragraph ParaOverride-1"><span class="_3-heder">Baricada</span></p>
		</div>
		<div id="_idContainer066" class="Basic-Text-Frame">
			<p class="Basic-Paragraph"><span class="_3-heder">Barițiu</span></p>
		</div>
		<div id="_idContainer067" class="Basic-Text-Frame">
			<p class="Basic-Paragraph ParaOverride-1"><span class="_3-heder">Bariţiu</span></p>
		</div>
		<div id="_idContainer068" class="Basic-Text-Frame">
			<p class="Basic-Paragraph"><span class="_3-heder">Bariţiu</span></p>
		</div>
		<div class="_idGenObjectLayout-1">
			<div id="_idContainer069" class="_idGenObjectStyleOverride-1">
				<img class="_idGenObjectAttribute-1" src="03B_585-653_BarbuI-Batzaria-web-resources/image/02_Baritiu_Gheoghe.jpg" alt="" />
			</div>
		</div>
		<div id="_idContainer070" class="Basic-Text-Frame">
			<p class="Basic-Paragraph ParaOverride-1"><span class="_3-heder">Bariţiu</span></p>
		</div>
		<div id="_idContainer071" class="Basic-Text-Frame">
			<p class="Basic-Paragraph"><span class="_3-heder">Barnoschi</span></p>
		</div>
		<div class="_idGenObjectLayout-1">
			<div id="_idContainer072" class="_idGenObjectStyleOverride-1">
				<img class="_idGenObjectAttribute-1" src="03B_585-653_BarbuI-Batzaria-web-resources/image/2barn.jpg" alt="" />
			</div>
		</div>
		<div id="_idContainer073" class="Basic-Text-Frame">
			<p class="Basic-Paragraph ParaOverride-1"><span class="_3-heder">Barnoschi</span></p>
		</div>
		<div id="_idContainer074" class="Basic-Text-Frame">
			<p class="Legenda_BUN"><span class="CharOverride-3">Mănăstirea Hurezi. Foișorul lui Dionisie</span></p>
		</div>
		<div id="_idContainer075" class="Basic-Text-Frame">
			<p class="Basic-Paragraph"><span class="_3-heder">Baroc</span></p>
		</div>
		<div class="_idGenObjectLayout-1">
			<div id="_idContainer076" class="_idGenObjectStyleOverride-1">
				<img class="_idGenObjectAttribute-1" src="03B_585-653_BarbuI-Batzaria-web-resources/image/barocD_1.jpg" alt="" />
			</div>
		</div>
		<div id="_idContainer077" class="Basic-Text-Frame">
			<p class="Legenda_BUN"><span class="CharOverride-3">Palatul Mogoșoaia</span></p>
		</div>
		<div class="_idGenObjectLayout-1">
			<div id="_idContainer078" class="_idGenObjectStyleOverride-1">
				<img class="_idGenObjectAttribute-1" src="03B_585-653_BarbuI-Batzaria-web-resources/image/SFD45.jpg" alt="" />
			</div>
		</div>
		<div id="_idContainer079" class="Basic-Text-Frame">
			<p class="Basic-Paragraph ParaOverride-1"><span class="_3-heder">Baroc</span></p>
		</div>
		<div id="_idContainer080" class="Basic-Text-Frame">
			<p class="Basic-Paragraph"><span class="_3-heder">Baroc</span></p>
		</div>
		<div id="_idContainer081" class="Basic-Text-Frame">
			<p class="Basic-Paragraph ParaOverride-1"><span class="_3-heder">Baronzi</span></p>
		</div>
		<div id="_idContainer082" class="Basic-Text-Frame">
			<p class="Basic-Paragraph"><span class="_3-heder">Baros</span></p>
		</div>
		<div id="_idContainer083" class="Basic-Text-Frame">
			<p class="Basic-Paragraph ParaOverride-1"><span class="_3-heder">Baros</span></p>
		</div>
		<div id="_idContainer084" class="Basic-Text-Frame">
			<p class="Basic-Paragraph"><span class="_3-heder">Bart</span></p>
		</div>
		<div id="_idContainer085" class="Basic-Text-Frame">
			<p class="Legenda_BUN"><span class="CharOverride-3">Mihail Sorbul, Jean Bart, Sergiu Dan, Ion Minulescu, Liviu Rebreanu, Vasile Savel, <br />Corneliu Moldovanu, Perpessicius, Camil Petrescu, sculptorul Oscar Han, Emanoil Bucuţa</span></p>
		</div>
		<div class="_idGenObjectLayout-1">
			<div id="_idContainer086" class="_idGenObjectStyleOverride-1">
				<img class="_idGenObjectAttribute-1" src="03B_585-653_BarbuI-Batzaria-web-resources/image/bart03S.png" alt="" />
			</div>
		</div>
		<div id="_idContainer087" class="Basic-Text-Frame">
			<p class="Basic-Paragraph ParaOverride-1"><span class="_3-heder">Bart</span></p>
		</div>
		<div id="_idContainer088" class="Basic-Text-Frame">
			<p class="Basic-Paragraph"><span class="_3-heder">Bart</span></p>
		</div>
		<div id="_idContainer089" class="Basic-Text-Frame">
			<p class="Basic-Paragraph ParaOverride-1"><span class="_3-heder">Barzin</span></p>
		</div>
		<div id="_idContainer090" class="Basic-Text-Frame">
			<p class="Basic-Paragraph"><span class="_3-heder">Basarabia</span></p>
		</div>
		<div id="_idContainer091" class="Basic-Text-Frame">
			<p class="Basic-Paragraph ParaOverride-1"><span class="_3-heder">Basarabia</span></p>
		</div>
		<div id="_idContainer092" class="Basic-Text-Frame">
			<p class="Basic-Paragraph"><span class="_3-heder">Bascovici</span></p>
		</div>
		<div class="_idGenObjectLayout-1">
			<div id="_idContainer093" class="_idGenObjectStyleOverride-1">
				<img class="_idGenObjectAttribute-1" src="03B_585-653_BarbuI-Batzaria-web-resources/image/basco_1.jpg" alt="" />
			</div>
		</div>
		<div id="_idContainer094" class="Basic-Text-Frame">
			<p class="Legenda_BUN"><span class="CharOverride-3">Desen de Marcel Iancu</span></p>
		</div>
		<div id="_idContainer095" class="Basic-Text-Frame">
			<p class="Basic-Paragraph ParaOverride-1"><span class="_3-heder">Basm</span></p>
		</div>
		<div id="_idContainer096" class="Basic-Text-Frame">
			<p class="Basic-Paragraph"><span class="_3-heder">Basm</span></p>
		</div>
		<div class="_idGenObjectLayout-1">
			<div id="_idContainer097" class="_idGenObjectStyleOverride-3">
				<img class="_idGenObjectAttribute-1" src="03B_585-653_BarbuI-Batzaria-web-resources/image/BASM1.png" alt="" />
			</div>
		</div>
		<div id="_idContainer098" class="_idGenObjectStyleOverride-1">
			<p class="Legenda_BUN"><span class="CharOverride-3">Petre Ispirescu, </span>Tinerețe fără bătrânețe<span class="CharOverride-3">. <br />Desen de Val Munteanu</span></p>
		</div>
		<div id="_idContainer099" class="Basic-Text-Frame">
			<p class="Basic-Paragraph ParaOverride-1"><span class="_3-heder">Basm</span></p>
		</div>
		<div id="_idContainer100" class="Basic-Text-Frame">
			<p class="Basic-Paragraph"><span class="_3-heder">Basm</span></p>
		</div>
		<div id="_idContainer101" class="Basic-Text-Frame">
			<p class="Basic-Paragraph ParaOverride-1"><span class="_3-heder">Basm</span></p>
		</div>
		<div id="_idContainer102" class="Basic-Text-Frame">
			<p class="Basic-Paragraph"><span class="_3-heder">Basm</span></p>
		</div>
		<div class="_idGenObjectLayout-1">
			<div id="_idContainer103" class="_idGenObjectStyleOverride-3">
				<img class="_idGenObjectAttribute-1" src="03B_585-653_BarbuI-Batzaria-web-resources/image/BASM2.jpg" alt="" />
			</div>
		</div>
		<div id="_idContainer104" class="Basic-Text-Frame">
			<p class="Legenda_BUN"><span class="CharOverride-3">Petre Ispirescu, </span>Fiul vânătorului.<span class="CharOverride-3"> <br />Desen de Val Munteanu</span></p>
		</div>
		<div id="_idContainer105" class="Basic-Text-Frame">
			<p class="Basic-Paragraph ParaOverride-1"><span class="_3-heder">Basm</span></p>
		</div>
		<div id="_idContainer106" class="Basic-Text-Frame">
			<p class="Basic-Paragraph"><span class="_3-heder">Bassarabeanu</span></p>
		</div>
		<div id="_idContainer107" class="Basic-Text-Frame">
			<p class="Basic-Paragraph ParaOverride-1"><span class="_3-heder">Bassarabescu</span></p>
		</div>
		<div id="_idContainer108" class="Basic-Text-Frame">
			<p class="Basic-Paragraph"><span class="_3-heder">Bassarabescu</span></p>
		</div>
		<div id="_idContainer109" class="Basic-Text-Frame">
			<p class="Basic-Paragraph ParaOverride-1"><span class="_3-heder">Baștovoi</span></p>
		</div>
		<div id="_idContainer110" class="Basic-Text-Frame">
			<p class="Basic-Paragraph"><span class="_3-heder">Baștovoi</span></p>
		</div>
		<div id="_idContainer111" class="Basic-Text-Frame">
			<p class="Basic-Paragraph ParaOverride-1"><span class="_3-heder">Batali</span></p>
		</div>
		<div id="_idContainer112" class="Basic-Text-Frame">
			<p class="Basic-Paragraph"><span class="_3-heder">Batova</span></p>
		</div>
		<div id="_idContainer113" class="Basic-Text-Frame">
			<p class="Basic-Paragraph ParaOverride-1"><span class="_3-heder">Batzaria</span></p>
		</div>
		<div id="_idContainer114" class="Basic-Text-Frame">
			<p class="Basic-Paragraph"><span class="_3-heder">Batzaria</span></p>
		</div>
		<div id="_idContainer115" class="Basic-Text-Frame">
			<p class="Basic-Paragraph ParaOverride-1"><span class="_3-heder">Batzaria</span></p>
		</div>
	</body>
</html>

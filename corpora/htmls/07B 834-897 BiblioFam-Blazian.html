<!DOCTYPE html>
<html>
	<head>
		<meta charset="utf-8" />
		<title>07B_834-897_BiblioFam-Blazian</title>
		<link href="07B_834-897_BiblioFam-Blazian-web-resources/css/idGeneratedStyles.css" rel="stylesheet" type="text/css" />
	</head>
	<body id="x07B_834-897_BiblioFam-Blazian" lang="ro-RO">
		<div id="_idContainer000" class="Basic-Text-Frame">
			<p class="Basic-Paragraph"><span class="CharOverride-1">Biblioteca</span></p>
		</div>
		<div id="_idContainer010" class="_idGenObjectStyleOverride-1">
			<p class="Heuristica_PRIMUL_Semnat"><span class="titlu-12">BIBLIOTECA FAMILIEI</span>, revistă apărută la Bucu&#173;rești, săptămânal de la 1 ianuarie 1890 la 28 ianuarie 1892, bilunar de la 17 februarie 1892 la 15 decembrie 1894, apoi de trei ori pe lună de la 1 ianuarie la 18 iulie 1895. Director: Vasile Alecsandrescu; redactor asociat: Mircea C. Demetriade (de la 17 februarie 1892); din redacție au mai făcut parte Ana Ciupagea, Al. Macedonski, Bonifaciu Florescu. Publicație modernistă din constelația „Literatorului” (1880–1919), <span class="CharOverride-2">B.f.</span> tipărește literatură originală: versuri de B. Florescu, M.C. Demetriade, Alexandru Obedenaru (ciclul <span class="CharOverride-3">Rondele</span>, însoțit de o notă în care se menționează că poetul introduce această specie literară în poezia română, specie cultivată în Franța de Maurice Rollinat și Théodore de Banville), Ana Ciupagea, Ioan I. Livescu, Ilie Ighel-Deleanu, Caton Theodorian, precum și traduceri din literatura universală (Jules Verne, fragmente din romanele <span class="CharOverride-3">Indiile negre</span>, <span class="CharOverride-3">Tragediile oceanului, Cezar Cascabel</span>). V. Alecsandrescu semnează articole și cronici teatrale, știri despre teatru și viața culturală. Din 1892 apar în fiecare număr o biografie, o „Cronică bimensuală”, anecdote, epigrame, ghicitori și „Poșta redacției”, traduceri din Catulle Mendès, Jean Richepin, J. Barbier, Guy de Maupassant ş.a. Al. Macedonski republică în 1892 epigrama <span class="CharOverride-3">Lui X, poet sumbru </span>și zece <span class="CharOverride-3">Nopți</span>, din „Literatorul”. În numărul 9/1891 debutează Cincinat Pavelescu cu poezia <span class="CharOverride-3">Visuri triste</span>, semnată P.C. de la Milcov. I. Pop-Reteganul dă la iveală <span class="CharOverride-3">Cîntece populare culese și aranjate alfabetic. </span>Proza este mai slab reprezentată. I.V. Spartali, traducător productiv, și Th.M. Stoenescu semnează biografii ale unor oameni politici (Gh. Manu), scriitori (Gr. Păucescu, Șt. Vellescu) și muzicieni (Ed. Wachmann). În 1894 apar partituri muzicale și câteva ilustrații de Jiquidi. Alți colaboratori: D. Nanu, Radu D. Rosetti, Anton C. Bacalbașa, Const. C. Buzdugan, Iuliu Cezar Săvescu. &#9;<span class="Semnatura">I.H.</span></p>
			<p class="Heuristica_PRIMUL_Semnat"><span class="titlu-12">BIBLIOTECA MODERNĂ</span>, revistă apărută la Bucureşti, lunar, din 1 ianuarie 1908 până în august 1912. Director: Vasile Alecsandrescu. Redacţia explică, în articolul <span class="CharOverride-3">Rostul acestei reviste</span>, intenţia de a răspunde unei multitudini de cerinţe culturale prin editarea unui magazin literar-artistic. În consecinţă, <span class="CharOverride-2">B.m.</span> va conţine de toate. Dintre rubrici pot fi reținute: „Cugetări”, „Cronica”, „Medicina”, „Bucătărie”, „Recreaţie”. Se remarcă suita de portrete ale unor personalităţi ale timpului: George Enescu, Take Ionescu, Pompiliu Eliade, Ioan I. Livescu, Marioara Voiculescu, Aristizza Romanescu, Radu D. Rosetti, Petre Liciu, Bonifaciu Florescu, Smara, Ion Brezeanu, I.C. Bacalbaşa. Poezie publică Al. Macedonski (<span class="CharOverride-3">Noaptea de ianuarie</span>), Anna Ciupagea-Mateescu, Mircea C. Demetriade, I.I. Livescu, N. Ţincu, Radu D. Rosetti, Carmen Sylva, Ludovic Dauş, Caton Theodorian, Smara, Bonifaciu Florescu, Constantin Rîuleţ, Mihail Celarianu. Pagini de proză semnează doar Vasile Alecsandrescu (romanul <span class="CharOverride-3">Viclenie socială</span>), care e prezent şi cu un text dramatic, Mihail Drăgănescu, Ricard D. Ioan. Articolele de critică aparţin aceluiaşi V. Alecsandrescu, precum şi lui M.A. Renert, Mihail C. Bunescu, Constantin Rîuleţ, care fac şi cronică teatrală. Traducerile sunt din Paul Hervieu, Catulle Mendès, Elena Văcărescu, H. Heine, I.S. Turgheniev, Uhland, E. Castelnuovo. Sunt tipărite partituri muzicale, pe versuri ale marilor poeţi români. Revista mai conţine fotografii, caricaturi, umor, jocuri etc. &#9;<span class="Semnatura">V.T.</span></p>
			<p class="Heuristica_PRIMUL_Semnat"><span class="titlu-12">BIBLIOTECA ROMANELOR CELEBRE</span>, publicaţie destinată traducerilor din literatura universală, apărută la Bucureşti, săptămânal, între 24 decembrie 1905 şi 26 ianuarie 1906, sub direcţia lui Al. Polihroniade. În cele patru numere sunt tipărite în versiune românească proze erotico-sentimentale şi de aventuri din autori la modă: Ponson du Terrail (<span class="CharOverride-3">Victimă</span>), Jules Mary (<span class="CharOverride-3">Răzbunarea părăsitei</span>), Arthur Conan Doyle (<span class="CharOverride-3">Isprăvile colonelului de Gérard</span>) ş.a.&#9;<span class="Semnatura">I.M.</span></p>
			<p class="Heuristica-PRIMUL"><span class="titlu-12">BIBLIOTECA ROMÂNĂ</span>, instituţie culturală în&#173;fi&#173;inţată la 1 mai 1949 la Freiburg im Breisgau, Germania. <span class="CharOverride-2">B.R. </span>este cel mai important aşezământ cultural al exilului românesc, singurul din Europa ce posedă un sediu propriu şi o impresionantă arhivă, cu un depozit documentar organizat pe criterii ştiinţifice. A fost creată din iniţiativa profesorului Virgil Mihăilescu de un grup restrâns de refugiaţi români aflaţi la Freiburg. Fondul iniţial era constituit din 36 de volume, două teze de doctorat, numere disparate de broşuri, ziare şi reviste, câteva obiecte de artă populară. Inaugurată festiv la 17 decembrie 1950, beneficiind şi de patronajul unor personalităţi ştiinţifice şi universitare germane – Hugo Friedrich, Ernst Gamillscheg, Wilhelm Giese, H. Stimm ş.a. – sau al unor intelectuali români din exil – Sever Pop, Dimitrie Găzdaru, Mircea Eliade, M. Prodan, Emil Turdeanu, Petre Sergescu, Grigore Nandriş, Basil Munteanu, Constantin Nagacev&#173;schi ş.a. –, instituţia ajunge, prin diverse donaţii şi prin achiziţii proprii, să posede, la un moment dat, în depozitele sale un patrimoniu de peste 70 000 de volume, 3 200 de texte documentare, 600 de manuscrise, 300 de hărţi şi atlase, aproximativ 1000 de piese numismatice şi 10 000 de piese filatelice, circa 1 500 de piese de artă populară şi religioasă româneşti. Fondul de publicaţii ale exilului românesc, unic în lume, cuprinde peste 2 000 de titluri de periodice, în circa 110 000 de exemplare. La 29 octombrie 1970 <span class="CharOverride-2">B.R. </span>şi-a cumpărat, din veniturile proprii, dar şi cu sprijinul substanţial al statului federal german, sediul, deschizând în 7 iunie 1971, la Freiburg, Casa Culturii Române. În al&#173;cătuirea fondurilor instituţiei, un loc important îl o&#173;cupă donaţiile George Răut (Franţa), Gino Lupi (Milano), Leontin Jean Constantinescu (Saarbrücken), N.A. Florescu (Sydney, Australia), Constantin Sporea (München), George Racoveanu (Freissing, Germania), I.N. Manzatti (Italia), Günther Reichenkron (Berlin), Aureliu Răuţă (Madrid). La împlinirea a zece ani de existenţă (mai 1959), în cadrul aşezământului a început să activeze şi Institutul Român de Cercetări, ce şi-a propus încă de la înfiinţare să studieze poziţia românismului în cadrul unei Europe libere şi unite, valorile spirituale naţionale ce pot constitui o contribuţie la dezvoltarea unui umanism social, creştin şi democratic, influenţele reciproce între români şi minorităţile conlocuitoare, între români şi vecinii lor din spaţiul sud-est european. Se cuvine să fie menţionate de asemenea tipăriturile, ce constituie sectorul editorial al instituţiei, care a debutat, încă din 1949, cu volumul <span class="CharOverride-3">Poezii </span>de M. Eminescu (prefaţat de Mircea Eliade), multiplicat în cinci sute de exemplare și căruia i-au urmat, sub titlul <span class="CharOverride-3">Fără ţară</span>, o antologie de poezii populare întocmită în 1950 de I. Grigoriu, iar un an mai târziu <span class="CharOverride-3">Culegere de legende şi basme româneşti</span>, acestea multiplicate în trei sute de exemplare. S-au mai realizat ediţii, multiplicate în o sută şi două sute de exemplare, din V. Alecsandri, <span class="CharOverride-3">Doine</span> (1952), şi I.L. Caragiale, <span class="CharOverride-3">Opere alese</span> (1952). Tot în 1952 s-a imprimat un studiu al lui Ioan Guţia, <span class="CharOverride-3">Sentimentul timpului în poezia lui Eminescu</span>. În 1959 s-a publicat primul volum din <span class="CharOverride-3">Noul album macedo–român</span>, iar şase ani mai târziu, în 1965, s-a realizat volumul al doilea. Lucrarea documentar-istorică a lui Hans Diplich, <span class="CharOverride-3">Rumänisch–deutsche Kulturbeziehungen im Banat und rumänische Volkslieder</span> (1960), o antologie, în germană, din versurile lui Lucian Blaga, <span class="CharOverride-3">Die Gezeiten der Seele</span> (1965), şi un volum al lui D. Găzdaru, <span class="CharOverride-3">Studii istorico-filologice</span> (1978), se adaugă acestor tipărituri. În fine, cu o anume consecvenţă, începând din 1953, a fost oferit comunităţilor româneşti din exil „Buletinul Bibliotecii Române”. Ultimul aspect menţionabil în activitatea <span class="CharOverride-2">B.R.</span> şi a Institutului Român de Cercetări este organizarea de manifestări culturale şi ştiinţifice. În afara sesiunilor de comunicări ştiinţifice anuale, desfăşurate cu ocazia adunărilor generale, în cadrul aşezământului au loc, cu o oarecare ritmicitate, cicluri de conferinţe, manifestări artistice, concerte, atestând o complexă viaţă culturală românească a exilului. Astfel, între 5 şi 10 mai 1956, s-a desfăşurat „Săptămâna românească”, menită să ilustreze valenţele intelectuale ale exilului şi posibilităţile lui culturale şi artistice în oglindirea realităţilor spirituale naţionale. În 1959 şi în 1969 s-au organizat manifestări jubiliare cu ocazia împlinirii a zece şi ulterior a douăzeci de ani de la înfiinţare. Aceeaşi instituţie şi-a marcat rolul bine definit în desfăşurarea unor simpozioane internaţionale, cum a fost cel consacrat lui M. Eminescu în 1989, la Paris, în colaborare cu Fundaţia Culturală Română din Madrid, a unor sesiuni științifice, precum cea din 2004, sau a unor congrese ale exilului românesc, unul organizat tot la Paris, în mai 1994.  </p>
			<p class="Heuristica___m_RPR"><span class="CharOverride-2">Repere bibliografice: </span>R. Apostol, <span class="CharOverride-3">Biblioteca și Institutul Român de Cercetări din Freiburg (istoric)</span>, „Buletinul Bibliotecii Române”, 1975–1976; Matei Cazacu, <span class="CharOverride-3">Reflecții asupra Bibliotecii Române din Freiburg</span>, JL, 1999, 21–24; Pavel Chihaia, <span class="CharOverride-3">Biblioteca și Institutul Român din Freiburg</span>, „Curierul românesc”, 2001, 3; Aurel Sergiu Marinescu, <span class="CharOverride-3">O contribuție la istoria exilului românesc</span>, IX, București, 2009, <span class="CharOverride-3">27</span>–<span class="CharOverride-3">228</span>;<span class="CharOverride-3"> </span>Manolescu, <span class="CharOverride-3">Enciclopedia</span>, <span class="CharOverride-3">83–87</span>,<span class="CharOverride-3"> 104–105. &#9;</span><span class="Semnatura">N.F. </span></p>
			<p class="Heuristica_PRIMUL_Semnat"><span class="titlu-12">BIBLIOTECĂ ROMÂNEASCĂ</span>,<span class="CharOverride-2"> </span>revistă apărută la Buda, ca lunar, în ianuarie 1821, în 1829–1830 şi iunie–decembrie 1834. Zaharia Carcalechi, „ferlegher” (librar-editor) la Tipografia Universităţii din Buda, a editat şi redactat această publicaţie, tipărind în 1821 prima parte, în 1829 şi 1830 câte două părţi, iar în 1834 ultimele patru. În mai multe rânduri el anunţă că va scoate revista de 12 ori pe an, însă de fiecare dată împrejurările îl obligă să renunţe. Dorinţa lui era de a le oferi tuturor românilor o revistă cu profil cultural, cuprinzând articole de istorie naţională şi universală, de agricultură, comentarii politice („starea lumii”), varietăţi, informaţii zoologice şi botanice, poveşti şi literatură originală. În decursul anilor, intenţiile nu i s-au realizat întru totul. Carcalechi nu avea cunoştinţele necesare şi nici colaboratorii pe care îi presupune o atare întreprindere. În <span class="CharOverride-2">B. r.</span> s-a publicat o istorie a romanilor, compilată după scrierile istorice germane şi franceze de Damaschin T. Bojincă (capitolele 1–4), Gh. Cuciureanu (capitolul 5), Ioan Maiorescu (semnând I. Trifu) şi pictorul C. Lecca. Alte scrieri, despre domnitorii Dimitrie Cantemir, Radu Şerban, Mihai Viteazul, traducerea unor istorioare morale şi <span class="CharOverride-3">Istoria lumii pe scurt</span> îi aparţin lui Damaschin T. Bojincă. Carcalechi este autorul articolelor-program şi al dedicaţiilor ce însoţeau unele numere. El scrie articole de istorie cu un pronunţat caracter de popularizare, traduce din greacă şi germană povestiri şi istorioare moralizatoare, redactează ştiri privind viaţa culturală din ţările române, informaţii bibliografice (<span class="CharOverride-3">Izvorul cărţilor</span>), mercuriale etc. Literatură originală s-a publicat puţină: fabula <span class="CharOverride-3">Guzganul de cetate şi cel de câmp</span> de Gh. Asachi, poezia <span class="CharOverride-3">Ruinurile Târgoviştii</span> de V. Cârlova. Un articol, <span class="CharOverride-3">Literatura</span>, încercând o definiţie a literaturii, analizează şi situaţia poeziei româneşti la 1830. Mai colaborează Emanoil Gojdu cu o <span class="CharOverride-3">Cuvântare de rugăciune</span>. <span class="CharOverride-2">B.r.</span> a avut, pentru epoca în care era editată, un număr relativ mare de „prenumeranţi” (abonați) şi în Transilvania. Scoţând această revistă, Carcalechi urmărea, fără îndoială, şi scopuri comerciale, dar în primul rând era însufleţit de dorinţa de a contribui la propăşirea neamului, la realizarea unităţii culturale a românilor. &#9;<span class="Semnatura">R.Z.</span> </p>
			<p class="Heuristica-PRIMUL"><span class="titlu-12">BIEDRZYCKI, Emil </span>(5.V.1890, Suceava – 12.XII.1975, Cracovia, Polonia), istoric literar, traducător polonez. Originar dintr-o familie poloneză din Bucovina, <span class="CharOverride-2">B.</span> şi-a făcut studiile liceale la Cernăuţi şi pe cele de drept tot la Cernăuţi şi la Universitatea „Jan Kazimierz” din Lvov, unde şi-a luat doctoratul şi a funcţionat ca lector de limba şi literatura română (1922–1939), iar din 1933 şef al acestui departament. În timpul războiului Universitatea din Lvov fiind închisă, a lucrat ca translator la o societate de asigurări. După război îşi reia activitatea didactică în cadrul lectoratului de limbă română de la Universitatea Jagiellonă din Cracovia (din februarie 1945), funcţionând neîntrerupt până la pensionare, în 1965. A fost membru al Comisiei de Istorie Literară a Academiei Polone de Ştiinţe de la Cracovia. A fost distins cu Ordinul Coroana României în grad de Cavaler şi cu Medalia Română de Aur pentru „servicii în domeniul educaţiei”.</p>
			<p class="Heuristica-BASE">Încă din perioada interbelică <span class="CharOverride-2">B.</span> s-a remarcat ca unul dintre principalii promotori ai acţiunilor de cunoaştere a culturii şi literaturii române în mediul polonez, prin numeroase studii şi traduceri: <span class="CharOverride-3">Literatura rumu</span><span class="CharOverride-3">ń</span><span class="CharOverride-3">ska</span>, o primă sinteză a literaturii române de la începuturi până în 1930, inserată ca un capitol aparte în monumentala lucrare <span class="CharOverride-3">Wielka literatura powszechna</span>, publicată la Varşovia în 1933, <span class="CharOverride-3">Zarys dzicjow literatury rumu</span><span class="CharOverride-3">ń</span><span class="CharOverride-3">skiej </span>(1935), schiță istorico-literară însoţită de o antologie, în care versurile mai multor poeţi români, începând cu Grigore Alexandrescu, sunt traduse în colaborare cu poetul T. Hollender. Dintre acestea, unele au fost reproduse într-o cuprinzătoare antologie poloneză de poezie românească (Varşovia, 1989). Istoria literaturii române a lui <span class="CharOverride-2">B.</span> a fost foarte bine primită, Grigore Nandriş, de pildă, în „Gând românesc” din martie 1935, îşi exprimă recunoştinţa „pentru dragostea şi priceperea cu care autorul ne-a prezentat compatrioţilor săi”. Participant, alături de alţi polonezi, la cursurile de vară ale lui N. Iorga, la Vălenii de Munte, <span class="CharOverride-2">B.</span> s-a manifestat şi în planul istoriografiei prin traducerea unor texte reprezentative, precum studiul lui O. Górka despre <span class="CharOverride-3">Cronica lui Ştefan cel Mare</span>. În domeniul literaturii comparate s-a remarcat, printre altele, cu un studiu despre Stanisłav Reymont şi Liviu Rebreanu (1932). A redactat un manual de limba română şi o monografie despre Nicolae Bălcescu (1961), ce cuprinde şi traducerea integrală în polonă a <span class="CharOverride-3">Cântării României</span> (pledând, cu noi argumente, pentru paternitatea lui Bălcescu). A făcut parte din comitetul de redacţie al marelui <span class="CharOverride-3">Dicţionar român–polon (S</span><span class="CharOverride-3">ł</span><span class="CharOverride-3">ownik rumu</span><span class="CharOverride-3">ń</span><span class="CharOverride-3">sko–polski)</span>, apărut în 1970. În 1973 a publicat la Cracovia o masivă istorie a polonezilor din Bucovina<span class="CharOverride-3"> </span>(<span class="CharOverride-3">Historia Polaków na Bukowinie</span>), cu numeroase materiale inedite, extrase din arhiva personală, referitoare la cultura polonă în Bucovina şi la legăturile cu mediul românesc. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Zwi</span><span class="CharOverride-3">ą</span><span class="CharOverride-3">zki kulturalne polsko–rumu</span><span class="CharOverride-3">ń</span><span class="CharOverride-3">skie </span>[<span class="CharOverride-3">Legă&#173;turi culturale polono–române</span>],<span class="CharOverride-3"> </span>Lvov,<span class="CharOverride-3"> </span>1933; <span class="CharOverride-3">Zarys dziej</span><span class="CharOverride-3">ó</span><span class="CharOverride-3">w literatury rumu</span><span class="CharOverride-3">ń</span><span class="CharOverride-3">skiej </span>[<span class="CharOverride-3">Schiță de istorie a literaturii române</span>],<span class="CharOverride-3"> </span>Lvov, 1935; <span class="CharOverride-3">Nikolaj Bălcescu, rumu</span><span class="CharOverride-3">ń</span><span class="CharOverride-3">skiej pisarz i rewolucjonista </span>[<span class="CharOverride-3">Nicolae Bălcescu, scriitor și revoluționar român</span>], Cracovia, 1961; <span class="CharOverride-3">Historia Polaków na Bukowinie </span>[<span class="CharOverride-3">Istoria polonezilor în Bucovina</span>], Cracovia, 1973.</p>
			<p class="Heuristica___m_RPR"><span class="CharOverride-2">Repere bibliografice:</span> S. Łukasik, <span class="CharOverride-3">Pologne et Roumanie. Aux confins des deux peuples et des deux langues</span>,<span class="CharOverride-3"> </span>Paris–Cracovia, 1938, <span class="CharOverride-3">134–135</span>; Mihai Mitu, <span class="CharOverride-3">50 de ani de filologie română la Universitatea din Cracovia</span>, LL, 1972, 2; V. Jeglinschi, <span class="CharOverride-3">Relaţii culturale româno–polone în primele decenii ale sec. XX (1900–1945)</span>,<span class="CharOverride-3"> </span>Bucureşti, 1977, <span class="CharOverride-3">passim</span>; S. Widłak, <span class="CharOverride-3">Studiile de limbă română la Universitatea Jagiellonă</span>,<span class="CharOverride-3"> </span>în <span class="CharOverride-3">Relaţii culturale româno–polone</span>, Bucureşti, 1982, <span class="CharOverride-3">19–20</span>; Velea, <span class="CharOverride-3">Interferenţe</span>, <span class="CharOverride-3">83–84</span>; Mihai Mitu, <span class="CharOverride-3">Rumu</span><span class="CharOverride-3">ń</span><span class="CharOverride-3">sko–polskie zwi</span><span class="CharOverride-3">ą</span><span class="CharOverride-3">zki literackie</span>, în <span class="CharOverride-3">Literatura polska XX wieku</span>, II, Varşovia, 2000, <span class="CharOverride-3">532</span>; Loredana Bortă, Carmen Bădăluță, <span class="CharOverride-3">Medalion Emil Biedrzycki</span>, „Codrul Cosminului”, 2006, 12. &#9;<span class="Semnatura">A.M. </span></p>
			<p class="Heuristica-PRIMUL"><span class="titlu-12">BIEŃKOWSKA, Danuta</span> (31.I.1920, Vilnius, Lituania – 20.VIII.1992, Varşovia), traducătoare, eseistă poloneză. Începe Facultatea de Medicină în 1937 la Universitatea din Poznań şi o termină în 1943 la Bucureşti, unde emigrase din cauza războiului. Lucrează ca medic şi director de spital în sate din Moldova, dar şi la Bucureşti, până în 1945, când se întoarce în Polonia şi practică medicina la Wrocɫaw. Stabilită la Varşovia în 1949, se va dedica literaturii, renunţând la prima profesiune. Colaborează la radio şi la periodicele „Żoɫnierz polski”, „Gɫos pracy”, „Pɫomyk”, „Nowe książki”, „Dialog” „Fakty” ş.a. Este vicepreşedintă a secţiei varşoviene a Uniunii Scriitorilor Polonezi (1972–1975), apoi membră a Comitetului Naţional (1975–1978, 1978–1980). I-au fost conferite Premiul Preşedintelui Consiliului de Miniştri (1978), Crucea de Aur a Ordinului Meritul Cultural (1955), titlul Activist Cultural Emerit (1967), Crucea de Cavaler (1972) şi Crucea de Ofiţer (1985) ale Ordinului Renaşterea Poloniei, iar pentru traduceri din literatura română Premiul Uniunii Scriitorilor din România (1984, 1990), medaliile „Ion Creangă” şi „Mihai Eminescu”. </p>
			<p class="Heuristica-BASE"><span class="CharOverride-2">B. </span>debutează în 1948 cu povestirea <span class="CharOverride-3">Zdrada</span>, apărută în „Trybuna Dolnośląska”. Tematic, proza scrisă de <span class="CharOverride-2">B.</span>, alcătuită din numeroase romane de observaţie socială, poliţiste şi pentru tineret, apărute la intervale scurte, precum şi din câteva volume de povestiri şi biografii romanţate, acoperă în principiu realităţi şi probleme poloneze postbelice; excursurile în trecutul istoric şi cultural sunt rare, de câteva ori inspiraţia vizând istoria românilor, în <span class="CharOverride-3">Ślubne kobierce</span> (1974) şi <span class="CharOverride-3">Micha</span><span class="CharOverride-3">ł</span><span class="CharOverride-3"> Waleczny</span> (1975), de exemplu. Merite excepţionale şi-a câştigat <span class="CharOverride-2">B.</span> în promovarea literaturii române în Polonia prin traducerile de proză şi dramaturgie clasică (Ion Creangă, I.L. Caragiale, Mateiu I. Caragiale, Cezar Petrescu, Mihail Sebastian, Liviu Rebreanu, Jean Bart, Ion Marin Sadoveanu, G. Ciprian) şi contemporană (Geo Bogza, Eugen Barbu, G. Călinescu, Alecu Ivan Ghilia, Marin Sorescu, Al. Ivasiuc, Iosif Naghiu, Zaharia Stancu, Maria-Luiza Cristescu, Vintilă Corbul, Dumitru Solomon, Constantin Chiriţă, Mircea Sântimbreanu, Mircea Radu Iacoban, Paul Cornel Chitic, Constantin Ţoiu ş.a.), unele, precum <span class="CharOverride-3">Iona</span>, <span class="CharOverride-3">A treia ţeapă </span>şi <span class="CharOverride-3">Paracliserul</span> de Marin Sorescu, <span class="CharOverride-3">Întunericul </span>de Iosif Naghiu, <span class="CharOverride-3">Capul de răţoi </span>de G. Ciprian ş.a., publicate <span class="CharOverride-3">in extenso </span>în revista „Dialog” din Varșovia, în intervalul 1969–1991. A alcătuit, împreună cu Irena Harasimowicz, <span class="CharOverride-3">Antologia poezij rumu</span><span class="CharOverride-3">ń</span><span class="CharOverride-3">skiej </span>(1989), în care <span class="CharOverride-2">B. </span>a tălmăcit din poezia mai veche românească, inclusiv din secolul al XIX-lea. Câteva exegeze se constituie ca ipostaze complementare în programul de familiarizare a cititorului polonez cu istoria (<span class="CharOverride-3">Rumunia od Trajana do democracji ludowej</span>, 1953) şi literatura română (<span class="CharOverride-3">Dzieje literatury rumuńskiej</span>), în volumul <span class="CharOverride-3">Dzieje literatury europejskich</span> (1977). La acestea se adaugă numeroase colaborări la radio şi articole în presa scrisă, referitoare la spaţiul cultural românesc. În memoriile sale, intitulate <span class="CharOverride-3">Zwyciężylam</span>, apărute postum în 2000<span class="CharOverride-3">, </span>în care a relatat despre lupta ei cu o maladie necruțătoare, a evocat relațiile de atașament care o leagă de țara noastră încă din vremea exilului, când și-a putut exercita profesia de medic la spitalele Filantropia și Colentina din București, dar și îndelungata experiență de traducătoare din literatura română, numeroasele călătorii ulterioare facilitându-i aprofundarea spiritualității noastre.</p>
			<p class="Heuristica___mici"><span class="CharOverride-2">Traduceri:</span> Geo Bogza, <span class="CharOverride-3">Kamienny kraj i inne opowiadania </span>[<span class="CharOverride-3">Ţara de piatră şi alte povestiri</span>], Varşovia, 1956; Ion Creangă, <span class="CharOverride-3">Wspomnienia z dzieciństwa</span> [<span class="CharOverride-3">Amintiri din copilărie</span>], Varşovia, 1960, <span class="CharOverride-3">Z</span><span class="CharOverride-3">ł</span><span class="CharOverride-3">oty most </span>[<span class="CharOverride-3">Povestea porcului</span>], Varşovia, 1973; Eugen Barbu, <span class="CharOverride-3">Szosa pó</span><span class="CharOverride-3">ł</span><span class="CharOverride-3">nocna</span> [<span class="CharOverride-3">Şoseaua Nordului</span>], Varşovia, 1961, <span class="CharOverride-3">Książę </span>[<span class="CharOverride-3">Princepele</span>], Varşovia, 1979; G. Călinescu, <span class="CharOverride-3">Czarna komoda</span> [<span class="CharOverride-3">Scrinul negru</span>], Varşovia, 1962, <span class="CharOverride-3">Biedny Ioanide</span> [<span class="CharOverride-3">Bietul Ioanide</span>], Varşovia, 1973, <span class="CharOverride-3">Poeta mi</span><span class="CharOverride-3">ł</span><span class="CharOverride-3">ości </span>[<span class="CharOverride-3">Viaţa lui Mihai Eminescu</span>], Varşovia, 1977; Mateiu I. Caragiale, <span class="CharOverride-3">Fanfaroni ze Starego Dworu </span>[<span class="CharOverride-3">Craii de Curtea-Veche</span>], Varşovia, 1968; Cezar Petrescu, <span class="CharOverride-3">Fram, niedżwiedź polarny </span>[<span class="CharOverride-3">Fram, ursul polar</span>], Varşovia, 1968; Hadrian Daicoviciu, <span class="CharOverride-3">Dakowie </span>[<span class="CharOverride-3">Dacii</span>], Varşovia, 1969; Al. Ivasiuc, <span class="CharOverride-3">Westybul</span> [<span class="CharOverride-3">Vestibul</span>], Varşovia, 1970; I.L. Caragiale, <span class="CharOverride-3">Abu-Hassan</span>, Varşovia, 1972; Liviu Rebreanu, <span class="CharOverride-3">Ion</span>, Varşovia, 1972; Zaharia Stancu, <span class="CharOverride-3">Jak bardzo cię kocha</span><span class="CharOverride-3">ł</span><span class="CharOverride-3">em </span>[<span class="CharOverride-3">Ce mult te-am iubit</span>], Varşovia, 1972; Jean Bart, <span class="CharOverride-3">Europolis</span>, Gdańsk, 1974; Maria-Luiza Cristescu, <span class="CharOverride-3">Nie zabijajcie kobiet </span>[<span class="CharOverride-3">Nu ucideţi femeile</span>], Varşovia, 1974; Vintilă Corbul, <span class="CharOverride-3">Dynastia Sunderland–Beauclair</span>, I–II, Varşovia, 1975–1980, <span class="CharOverride-3">Hollywood, piek</span><span class="CharOverride-3">ł</span><span class="CharOverride-3">o marzeń </span>[<span class="CharOverride-3">Hollywood, iadul visurilor</span>], Katowice, 1992; Ion Marin Sadoveanu, <span class="CharOverride-3">W świetle gazowych lamp </span>[<span class="CharOverride-3">Sfârşit de veac în Bucureşti</span>], Varşovia, 1976; Constantin Chiriţă, <span class="CharOverride-3">Śnieżne skrzyd</span><span class="CharOverride-3">ł</span><span class="CharOverride-3">a</span> [<span class="CharOverride-3">Aripi de zăpadă</span>], Varşovia, 1977; Mircea Sântimbreanu, <span class="CharOverride-3">Duża przerwa </span>[<span class="CharOverride-3">Recreaţia mare</span>], Varşovia, 1978 (în colaborare); Constantin Ţoiu, <span class="CharOverride-3">Grzech pierworodny </span>[<span class="CharOverride-3">Galeria cu viţă sălbatică</span>], Varşovia, 1985; <span class="CharOverride-3">Opowieści z Wołoszy, Mołdawii i Siedmiogrodu </span>[<span class="CharOverride-3">Povestiri din Țara Românească, Moldova și Transilvania</span>], Varșovia, 1987; <span class="CharOverride-3">Antologia poeziji rumu</span><span class="CharOverride-3">ń</span><span class="CharOverride-3">skiej</span>, [<span class="CharOverride-3">Antologia poeziei româneşti</span>], Varşovia, 1989 (în colaborare cu Irena Harasimowicz).</p>
			<p class="Heuristica___m_RPR"><span class="CharOverride-2">Repere bibliografice:</span> Velea, <span class="CharOverride-3">Paralelisme</span>, <span class="CharOverride-3">74–94</span>; Velea, <span class="CharOverride-3">Interferenţe</span>, <span class="CharOverride-3">49–51, 85–91</span>; Stan Velea, <span class="CharOverride-3">Literatură polonă în România, </span>Bucureşti, 2001, <span class="CharOverride-3">375</span>; Ileana Ionescu, <span class="CharOverride-3">Memoriile unei româniste</span>, JL, 2001, 11–16. &#9;<span class="Semnatura">S.V. </span></p>
			<p class="Heuristica-PRIMUL"><span class="titlu-12">BILCIURESCU, Alexandru</span> (13.XII.1901, Paris – 2.IV.1987, Bucureşti), poet, prozator, publicist. Născut într-un mediu de intelectuali, <span class="CharOverride-2">B.</span> va continua tradiţia familiei şi va studia ştiinţele juridice. Tatăl, Alexandru Bilciurescu, avocat, şi mama, Alice (n. Ionescu-Mihăeşti, nepoată a pictorului Anton Chladek), i-au asigurat o educaţie îngrijită. El îşi trece, după o perioadă de secretariat în biroul tatălui său, doctoratul în ştiinţe juridice cu teza <span class="CharOverride-3">Asigurarea asupra vieţii</span> (1930). În paralel, are o activitate publicistică şi literară intensă. Este redactor la „Timpul”, „Era nouă”, „Bilete de papagal”, „Poporul”, „Timpul familiei”. Colaborează la „Sburătorul”, „Convorbiri literare”, „Adevărul literar şi artistic”, „Rampa”, ,,Ramuri”, precum şi la publicaţii de specialitate, ca „Revista avocaţilor” sau „Jurnalul avocaţilor”. Mai semnează cu pseudonimele Alexis Bihoreanu, V. Iru, Mircea Robu, Banul Mărăcine, Dr. Bemol. A făcut parte din Consiliul Suprem al Francmasoneriei, ceea ce i-a adus internarea în penitenciarul Jilava în decembrie 1951, de unde va ieşi abia în decembrie 1955, în dreptul ocupaţiei fiind trecut ,,tehnician tipograf”. Este arestat din nou, de această dată pentru ,,uneltire”, în aprilie 1961, fiind coleg de suferinţă cu Vladimir Streinu, Nicolae Balotă, I. Negoiţescu, V. Voiculescu, Cicerone Ioniţoiu. Ieşit din închisoare, va colabora la Radiodifuziunea Română, la redacţia pentru străinătate, şi la „Glasul patriei”. </p>
			<p class="Heuristica-BASE"><span class="CharOverride-2">B.</span> este un scriitor deosebit de prolific. El încearcă toate genurile literare, mai puţin dramaturgia, unde poate fi semnalată o singură piesă, <span class="CharOverride-3">Sub lumina lunei </span>(1921), scrisă în colaborare cu V. Cotan<span class="CharOverride-3">. </span>Debutul editorial individual e marcat de volumul de versuri <span class="CharOverride-3">Morţii</span> (1922). Ca poet, <span class="CharOverride-2">B.</span> este sensibil influenţat de simbolism, de care nu se poate desprinde, vădind o carenţă de originalitate. <span class="CharOverride-3">Fii fericirea mea!</span> (1923), <span class="CharOverride-3">Zoologice</span> şi <span class="CharOverride-3">Thalassa</span> (1941, ambele premiate de Academia Română), <span class="CharOverride-3">Acropole </span>(1945) – toate uzează de aceleaşi motive: marea, momentul despărţirii, ţipătul dezolant al pescăruşului, ploaia, corabia care se îndepărtează. O oarecare distanţare de poetica simbolistă se simte în <span class="CharOverride-3">Zăpada mieilor </span>(1944), timbrul fiind încă puternic bacovian în <span class="CharOverride-3">Lacrimile pământului</span> (1944), unde autorul părăseşte universul marin pentru a evoca parcuri unde „cad frunze, funerar”. În epocă unele poezii deveniseră romanţe cântate îndeosebi de Ionel Fernic.<span class="CharOverride-3"> </span>În ceea ce priveşte romanele, majoritatea scrise în colaborare, fie cu M. Toneghin, fie cu Ionel Jianu şi G.M. Amza, se pare că se foloseşte o anume schemă, urmată aproape fără excepţie. Acestea apar oricum într-un ritm neobişnuit (chiar trei sau patru pe an), dar perseverenţa exerciţiului nu va fi un atu. Se adaugă banalitatea intrigii, vădit comercială, alegerea unor titluri neinspirate. În centrul atenţiei romanelor se află un defect fizic, realmente irecuperabil, al unui personaj, defect care îl împiedică pe acesta să-şi urmeze aspiraţiile şi sentimentele. Printr-un concurs de împrejurări imposibile în viaţa reală, personajul scapă de complexul său şi îşi atinge idealul, care se dovedeşte a fi cu totul altceva decât îşi imaginase. Urmează, firesc, dezamăgirea; în zadar el şi-a eliminat handicapul fizic, nimicnicia condiţiei umane nu poate fi depăşită. Personajele au, de regulă, o stare materială solidă sau se îmbogăţesc; numai că ele nu sunt totdeauna credibile, nu „trăiesc”, rămânând nişte schiţe inconsistente. Fascinat de universul feminin, pe care îl înţelege superficial, sau doar mizând pe vandabilitatea subiectelor, autorii îl coboară în derizoriu şi îşi plasează protagonistele în ipostaze apăsat dezavantajoase, fiind văzute frecvent ca fiinţe imorale. Intriga se desfăşoară rapid, previzibil, trădând preferinţa pentru un anumit tip de acţiune şi anumite caractere. <span class="CharOverride-2">B.</span> scrie şi literatură pentru copii, chiar una reuşită. Mai publică şi câteva comentarii, unele omagiale, arătându-se mereu îndrăgostit de mare: <span class="CharOverride-3">I. Gr. Perieţeanu, poet al mării </span>(1942)<span class="CharOverride-3">, Marea şi muzica </span>(1944)<span class="CharOverride-3">, Camoẽs, cavalerul mării </span>(1945),<span class="CharOverride-3"> Cristofor Columb, conchistadorul lumii noi </span>(1946)<span class="CharOverride-3">. </span></p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Sub lumina lunei</span> (în colaborare cu V. Cotan), Bucureşti, 1921; <span class="CharOverride-3">Morţii</span>, Bucureşti, 1922; <span class="CharOverride-3">Fii fericirea mea!</span>, Bucureşti, 1923; <span class="CharOverride-3">Stafiile</span> <span class="CharOverride-3">dragostei</span> (în colaborare cu Dr. Ygrec, Sărmanul Klopştock şi Alexis Nour), Bucureşti, 1929; <span class="CharOverride-3">Doamna Casanova</span> (în colaborare cu M. Toneghin), Bucureşti, 1932; <span class="CharOverride-3">Fecioare la licitaţie</span> (în colaborare cu M. Toneghin), Bucureşti, 1933; <span class="CharOverride-3">Pozne şi năzbâtii</span>, Bucureşti, [1933]; <span class="CharOverride-3">Fata cu păr de lup</span>, Bucureşti, 1934; <span class="CharOverride-3">Cavalerii verticali</span> (în colaborare cu Ionel Jianu), Bucureşti, [1931]; <span class="CharOverride-3">Rumba dragostei </span>(în colaborare cu M. Toneghin), Bucureşti, 1934; <span class="CharOverride-3">Tichia de mărgăritar</span>, Bucureşti, 1935; <span class="CharOverride-3">Cine a ucis? </span>(în colaborare cu G.M. Amza), Bucureşti, 1936; <span class="CharOverride-3">Paraziţii tacâmului</span> (în colaborare cu M. Toneghin), Bucureşti, 1938; <span class="CharOverride-3">Vampirul</span> (în colaborare cu G.M. Amza), Bucureşti, 1938; <span class="CharOverride-3">Dorel pleacă în lume</span>, Bucureşti, 1939; <span class="CharOverride-3">Femeia din noroi</span>, Bucureşti, 1939; <span class="CharOverride-3">Vagabondul sentimental</span>, Bucureşti, 1939; <span class="CharOverride-3">Vitriol</span>, Bucureşti, 1939; <span class="CharOverride-3">Thalassa</span>, Bucureşti, 1941; <span class="CharOverride-3">Zoologice</span>, Bucureşti, 1941; <span class="CharOverride-3">I. Gr. Perieţeanu, poet al mării</span>, Bucureşti, 1942; <span class="CharOverride-3">Pentru o femeie</span>, Bucureşti, 1943; <span class="CharOverride-3">Lacrimile pământului</span>, Bucureşti, 1944; <span class="CharOverride-3">Marea şi muzica</span>, Bucureşti, 1944; <span class="CharOverride-3">Zăpada mieilor</span>, Bucureşti, 1944; <span class="CharOverride-3">Acropole</span>, Bucureşti, 1945; <span class="CharOverride-3">Camoẽs, cavalerul mării</span>, Bucureşti, 1945; <span class="CharOverride-3">Cristofor Columb, conchistadorul lumii noi</span>, Bucureşti, 1946; <span class="CharOverride-3">Mercenarele dragostei</span>, I–II, Bucureşti, 1947; <span class="CharOverride-3">Amintiri repovestite</span>,<span class="CharOverride-3"> </span>Bucureşti, 1972; <span class="CharOverride-3">Cu vioara prin lume</span>, Bucureşti, 1972 (în colaborare cu Sandu Albu). </p>
			<p class="Heuristica___m_RPR"><span class="CharOverride-2">Repere bibliografice:</span> Claudia Millian, <span class="CharOverride-3">„Morţii”</span>,<span class="CharOverride-3"> </span>ALA, 1922, 104; Radu Mislea, <span class="CharOverride-3">Scriitorul Al. Bilciurescu</span>, „Omul liber”, 1931, 346; Al. Robot, <span class="CharOverride-3">„Doamna Casanova”</span>, RP, 1932, 4481; Petre Dinu, <span class="CharOverride-3">„Doamna Casanova”</span>,<span class="CharOverride-3"> </span>„Azi”, 1933, 1; Romulus Demetrescu, <span class="CharOverride-3">„Tichia de mărgăritar”</span>,<span class="CharOverride-3"> </span>PLI, 1935, 8–9; Călinescu, <span class="CharOverride-3">Opere</span>, III, <span class="CharOverride-3">1452–1453</span>; Bailli Jean Ursescu, <span class="CharOverride-3">Trei rapsozi ai mării</span>, Bucureşti, 1944, <span class="CharOverride-3">19–31</span>; Ştefan Baciu, <span class="CharOverride-3">Praful de pe tobă</span><span class="CharOverride-2">,</span><span class="CharOverride-3"> </span>Bucureşti, 1995, <span class="CharOverride-3">597</span>; <span class="CharOverride-3">Dicţ</span>. <span class="CharOverride-3">scriit. rom.</span>, I, <span class="CharOverride-3">280–281</span>; Sturdza, <span class="CharOverride-3">Familiile, </span>I, <span class="CharOverride-3">538.</span> &#9;<span class="Semnatura">N.Bc. </span></p>
			<p class="Heuristica_PRIMUL_Semnat"><span class="titlu-12">BILETE DE PAPAGAL</span>, publicaţie apărută la Bucureşti, zilnic din 2 februarie 1928 până în 9 august 1929, săptămânal din 15 iunie până în 5 octombrie 1930, în 1937 şi în 1938 şi din nou zilnic din 15 decembrie 1944 până în 12 februarie 1945. Director: Tudor Arghezi. Într-un singur număr, 461/1930, este menţionat ca director şi Gheorghe Brăescu. În 1944 şi 1945 ca girant responsabil figurează Nicolae Scarlat. În seria a doua, din 1930, formatul e mai mic decât cel iniţial, iar seria a patra are format de ziar. Alte două aşa-zise serii, care sunt de fapt doar rubrici în cadrul acestor publicaţii, apar în ziarul „Informaţia zilei” (începând cu numărul 458/1943) şi, mult mai târziu, în cuprinsul revistei „Argeş” (de la numărul 2/1966 până la numărul 3/1967). Fondată de Tudor Arghezi la puţin timp după apariţia volumului său <span class="CharOverride-3">Cuvinte potrivite</span>, revista este expresia unui talent poetic şi publicistic de o excepţională vigoare şi originalitate. Tendinţa novatoare, dorinţa de a realiza ceva unic e exprimată de Arghezi încă din primul număr al liliputanei publicaţii, atunci când susţine, în stilul său inconfundabil, că „un ziar atât de mic n-a mai apărut niciodată, nici la furnici”, şi că această „foiţă de ţigare” sau „fiţuică” vrea „să realizeze în universul hârtiei tipărite un echivalent al puricelui din lumea de carne şi oase”, precizând însă că preocuparea sa de căpetenie nu va fi aceea „de a face pe oameni să se scarpine, ci pe cititor să zâmbească”. În acelaşi articol inaugural, apăsând asupra ideii de independenţă, Arghezi arată tranşant că <span class="CharOverride-2">B.p.</span> „apar din iniţiativa strict personală a unui scriitor, fără bănci, fără idoli, fără partid politic şi fonduri inexplicate, adică în toate condiţiunile dorite de expresia sincerităţii”. Reiterată şi asumată bărbătește şi mai târziu, în ciuda dificultăţilor pe care le presupune (<span class="CharOverride-3">Numărul o sută</span>), această libertate a propriei iniţiative îi îngăduie poetului să scoată o revistă vie, neconvenţională, în care cultura şi realităţile româneşti sunt abordate fără prejudecăţi, cu un spirit critic pătrunzător şi inventiv, ceea ce i-a atras multe simpatii, dar şi destule adversităţi. Publicaţia a respins orice academism, „cultivarea în eprubetă închisă, cu dop, a vieţii politice şi literare” şi a căutat să aducă un aer proaspăt în spaţiul dezbaterii publice şi al literaturii, stimulând în mod consecvent creativitatea şi setea de afirmare a unor „condeie noi”. Foarte preţuită de tinerii scriitori, revista, mai ales în prima ei serie, le-a dat unora prilejul să debuteze, iar pe alţii i-a ajutat să se facă mai bine cunoscuţi. Astfel, în ce priveşte poezia, pe lângă cele câteva texte ale lui Arghezi (<span class="CharOverride-3">Voci</span>,<span class="CharOverride-3"> Creion</span>,<span class="CharOverride-3"> Potcovarii</span>, <span class="CharOverride-3">Sonet pentru cocoşi</span>,<span class="CharOverride-3"> Sonet de izbândă</span>,<span class="CharOverride-3"> Însemnări pentru poveste</span>) sau colaborările ocazionale ale lui Adrian Maniu şi G. Topîrceanu, aici se tipăresc din abundenţă versuri ale unor foarte tineri autori, dintre care unii vor dobândi notorietate: viitorul dramaturg Eugen Ionescu, căruia i se publică în 1928 <span class="CharOverride-3">Elegii pentru fiinţe mici</span>, Emil Botta, care debutează aici în 1929, Virgil Gheorghiu, Eugen Jebeleanu, Geo Bogza, Maria Banuş (debut), Mihai Beniuc, Cicerone Theodorescu, George Lesnea. Atenţia constantă acordată tinerilor scriitori e doar unul dintre mijloacele prin care revista încearcă să învioreze atmosfera literară din epocă. Altul e ingenioasa inovaţie publicistică prin care Arghezi a reuşit să-şi exprime propria viziune despre relaţia dintre viaţă şi literatură: tableta. Scrise într-un concentrat şi sclipitor stil metaforic, căruia nu îi lipsesc nici lirismul, nici umorul, tabletele argheziene au o mare gamă tematică şi tonalităţi variate. Între ele se găsesc muşcătoare satire politice (<span class="CharOverride-3">Comunismul la el acasă</span>,<span class="CharOverride-3"> Triptic politic</span>) sau anticlericale (<span class="CharOverride-3">Bilet unui prieten preot</span>,<span class="CharOverride-3"> Moravuri episcopale</span>), mici pamflete cu ţintă precisă (<span class="CharOverride-3">Superomul unanim</span>, la adresa lui N. Iorga, <span class="CharOverride-3">Ortodoxia artistico-literară</span>, vizându-l pe Nichifor Crainic), elogii pline de căldură, cum este cel adus tipografilor (<span class="CharOverride-3">Culegătorul de semne</span>), inimitabile poeme în proză (<span class="CharOverride-3">Caise</span>, <span class="CharOverride-3">Miţu şi Baruţu</span>,<span class="CharOverride-3"> Rândunelele</span>,<span class="CharOverride-3"> Pisica</span>). De o savoare aparte sunt „tabletele cu Cocó”, papagalul care a devenit nu doar blazonul revistei, ci şi un personaj nelipsit din paginile ei, putând fi întâlnit în diferite ipostaze: de confesor, de interlocutor, de martor ascuns la anumite evenimente, de reporter poznaş şi, în genere, de simbol al opiniei publice sau al ubicuităţii jurnalistice (<span class="CharOverride-3">Cocó şofeur</span>,<span class="CharOverride-3"> Cocó deputat</span>,<span class="CharOverride-3"> Câinele lui Cocó</span>,<span class="CharOverride-3"> Cocó la Iaşi, Cocó şi actorii</span>,<span class="CharOverride-3"> Plângerea lui Cocó</span>,<span class="CharOverride-3"> Rugăciunea lui Cocó</span>,<span class="CharOverride-3"> Cocó-express</span> etc.). Ca prozator, Tudor Arghezi nu publică însă în <span class="CharOverride-2">B.p.</span> numai tablete, ci şi o serie de mici povestiri cu conţinut anecdotic, caracterologic sau parabolic, între care <span class="CharOverride-3">Iisus al doilea</span>,<span class="CharOverride-3"> Un linşaj</span>,<span class="CharOverride-3"> Moş Niculae</span>,<span class="CharOverride-3"> Fizionomistul</span>,<span class="CharOverride-3"> Un roman de iubire</span>,<span class="CharOverride-3"> Doi vecini</span>. În ce priveşte proza, sunt de consemnat, în afara textelor argheziene, şi contribuţiile altor scriitori. Deşi dintre ei nu lipsesc cei de factură tradiţionalistă, precum Mihail Sadoveanu, Ionel Teodoreanu, I. Peltz, preferaţi sunt totuşi moderniştii de felul lui Urmuz, descoperit în 1922 de Arghezi şi publicat în <span class="CharOverride-2">B.p.</span> postum, M. Blecher, care debutează aici în 1930, Geo Bogza, F. Aderca. Ultimul, secretar de redacţie în primii doi ani, este cel mai constant, fiind foarte des prezent şi în postura de critic literar. În această calitate semnează articole de sinteză (<span class="CharOverride-3">Curente literare în Europa</span>) sau de bilanţ (<span class="CharOverride-3">Anul literar</span>), comentarii polemice (<span class="CharOverride-3">Mistica farsă</span>, despre mişcarea gândiristă), eseuri despre W. Shakespeare, L.N. Tolstoi, H. Taine, Stéphane Mallarmé, medalioane (<span class="CharOverride-3">Adversarul G. Ibrăileanu</span>,<span class="CharOverride-3"> Gospodarul Sadoveanu</span>,<span class="CharOverride-3"> Cavalerul Perpessicius</span>) şi, din când în când, recenzii. O dovadă că literatura e înţeleasă ca fenomen viu şi dinamic o constituie expresivele portrete făcute de Tudor Arghezi lui Urmuz, C. Argetoianu, N.D. Cocea, C. Stere, Gala Galaction, alături de repetatele sale elogii aduse poeţilor tineri şi, în general, poeziei, care „garantează culturii o împrospătare continuă şi omului, locuitor al unui mare miracol, zilnic mai întins, facultatea de a-l simţi”. Cu toate că spaţiul redus a împiedicat revista<span class="CharOverride-2"> </span>să aibă un sumar foarte divers, la răstimpuri s-au publicat şi texte dramatice, cum sunt piesa scurtă <span class="CharOverride-3">Neguţătorul de ochelari</span> a lui Tudor Arghezi ori sceneta <span class="CharOverride-3">Triunghi</span> a lui F. Aderca. De asemenea, nu au fost neglijate nici traducerile (epigrame de Marţial, poemele <span class="CharOverride-3">Nemărginire</span> şi <span class="CharOverride-3">Epigonilor</span> de Henrik Ibsen, reflecţii de Paul Valéry, eseul <span class="CharOverride-3">Omul autentic</span> de André Gide). Mai mult, au existat chiar câteva rubrici cu o anume continuitate: „Cronica dramatică” (ţinută în 1930 de Isaiia Răcăciuni), „Moment muzical” (F. Aderca), „Gura lumii” (anecdote), „Pagini vechi” (unde se reiau scrieri de Ion Ghica şi A.I. Odobescu). Toate acestea întregesc imaginea unei publicaţii care, de excelent nivel literar în prima ei serie, plină de nerv polemic în a doua şi vădind o fermă atitudine antifascistă şi prodemocratică în a treia, s-a impus prin calitatea şi insolitul ei, purtând pecetea spiritului arghezian. Alţi colaboratori: Otilia Cazimir, Al. O. Teodoreanu, Gala Galaction, Paul Zarifopol, B. Fundoianu, Octav Şuluţiu, Aurel Lambrino, Sărmanul Klopştock, Ionathan X. Uranus (Marcel Avramescu), N. Davidescu, Demostene Botez, Simion Stolnicu, Mircea Pavelescu, Sanda Movilă, Alexandru Sahia, Eugen Constant, Liviu Deleanu, George Ivaşcu, Mihail Steriade, D. Gherghinescu-Vania, N. Crevedia, Radu Boureanu, Ilariu Dobridor, Laurenţiu Fulga, Ion Biberi, Paul B. Marian, Aurel Baranga (care debutează aici), Dragoş Vrânceanu, Mircea Damian, Horia Bottea, Constantin Nisipeanu, Teodor Scarlat, Ion Sofia Manolescu. &#9;<span class="Semnatura">I.M. </span></p>
			<div class="_idGenObjectLayout-1">
				<div id="_idContainer003">
					<div id="_idContainer001" class="Basic-Text-Frame">
						<p class="Titlu-Nume-H"><span class="titlu-12">BILEŢCHI, Nicolae</span> </p>
						<p class="Titlu-mic-DATE">(12.III.1937, Oprişeni, azi Dubovka, Ucraina), critic şi istoric literar. </p>
					</div>
					<div id="_idContainer002" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="07B_834-897_BiblioFam-Blazian-web-resources/image/Biletchi_Nicolae.jpg" alt="" />
					</div>
				</div>
			</div>
			<p class="Heuristica-PRIMUL">Este fiul Elenei (n. Haisuc) şi al lui Vasile Bileţchi, ţărani. A absolvit şcoala elementară în satul natal, cursul mediu în satul Tereblecea şi Facultatea de Filologie, secţia germano–romanică, la Univer&#173;sitatea din Cernăuţi (1959). Învăţător în satul natal, apoi cercetător ştiinţific inferior (1961–1964), doctorand la Institutul de Literatură Universală „Maxim Gorki” din Moscova între 1964 şi 1967, şi-a susţinut aici şi teza; în 1986 a devenit doctor habilitat. Din 1967 este cercetător principal la Institutul de Limbă şi Literatură (Institutul de Filologie) din Chişinău. Din 1995 predă în învăţământul universitar. A fost ales membru corespondent al Academiei de Ştiinţe a Republicii Moldova (1992). A debutat în 1962 la revista „Cultura” şi editorial cu studiul monografic <span class="CharOverride-3">Epiceskie i liriceskie elementî v moldavskoi sovetskoi dramaturgii </span>(1972). Mai e prezent în „Limba şi literatura moldovenească”, „Nistru”, „Kodrî”, „Revista de lingvistică şi ştiinţă literară” (face parte din redacţie), „Limba română”, „Literatura şi arta”, „Sud-Est”, „Metaliteratură” (e în colegiul redacţional) ş.a. Şi-a adus contribuţia la elaborarea a numeroase volume colective dedicate literaturii contemporane. </p>
			<p class="Heuristica-BASE">În volumele <span class="CharOverride-3">Consemnări critice</span> (1976) şi <span class="CharOverride-3">Considerări şi reconsiderări literare </span>(1983) <span class="CharOverride-2">B.</span> s-a afirmat ca un avizat cercetător al dramaturgiei şi prozei contemporane din stânga Prutului. Plătind o vreme tribut înţelegerii literaturii prin prisma realismului socialist, realizează totuşi exegeze serioase, în care predomină analiza personajelor şi atenţia concentrată asupra procedeelor artistice. Efortul de sincronizare cu statutul criticii şi istoriei literare moderne se vădeşte îndeosebi în studiul <span class="CharOverride-3">Romanul şi contemporaneitatea </span>(1984), unde apelează la un instrumentar critic diferit şi la un limbaj estetic înnoit, atunci când se referă la particularităţile formale (<span class="CharOverride-3">Zbor frânt</span> de Vladimir Beşleagă), la substratul dramatic al timpului încremenit (<span class="CharOverride-3">Vămile </span>de Serafim Saka), la „direcţia estetică” (<span class="CharOverride-3">Disc</span> de George Meniuc), la interferenţa timpurilor (<span class="CharOverride-3">Unchiul din Paris</span> de Aureliu Busuioc) sau la cronotopul basmului (<span class="CharOverride-3">Povestea cu cocoşul roşu</span> de Vasile Vasilache). <span class="CharOverride-2">B.</span> formulează tot aici şi rezerve critice, abordând cu luciditate şi în toată diversitatea lui procesul literar. Măsura adevărată a darului de cercetător o dă în ceea ce publică în ultimii ani, totodată un moment de bilanţ al unui traseu critic paradigmatic pentru spaţiul basarabean. <span class="CharOverride-3">Analize şi sinteze critice</span> (2007) sau textele incluse în volumul omagial <span class="CharOverride-3">Nicolae Bileţchi la ora reconsiderărilor </span>(2012) atestă mai cu seamă disponibilitatea autorului pentru procesul „de revedere, regândire şi reaşezare a valorilor literare”, capacitatea de a-şi perfecţiona, într-un set de „relecturi”, instrumentarul critic şi de a-şi împrospăta modul de a înţelege complexitatea unor scrieri şi a integrării în contextul cultural românesc.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Epiceskie i liriceskie elementî v moldavskoi sovetskoi dramaturgii</span>, Chişinău, 1972; <span class="CharOverride-3">Consemnări critice</span>,<span class="CharOverride-3"> </span>Chişinău, 1976; <span class="CharOverride-3">Considerări şi reconsiderări literare</span>, Chişinău, 1983; <span class="CharOverride-3">Romanul şi contemporaneitatea</span>, Chişinău, 1984; <span class="CharOverride-3">Creaţia scriitorilor moldoveni în şcoală </span>(în colaborare), Chişinău, 1990; <span class="CharOverride-3">Analize şi sinteze critice</span>, Chişinău, 2007.</p>
			<p class="Heuristica___m_RPR"><span class="CharOverride-2">Repere bibliografice:</span> Andrei Ţurcanu, <span class="CharOverride-3">„Considerări şi reconsiderări literare”</span>, RLSL, 1984, 3; Iuri Kojevnikov, <span class="CharOverride-3">Moldavski sovremennîi roman</span>,<span class="CharOverride-3"> </span>„Voprosî literaturî”, 1985, 9; Mihail Dolgan, <span class="CharOverride-3">Responsabilitatea cuvântului critic</span>, Chişinău, 1987, <span class="CharOverride-3">102–105</span>; Burlacu, <span class="CharOverride-3">Texistenţe</span>, I, <span class="CharOverride-3">146–152</span>; <span class="CharOverride-3">Dicţ. Chişinău</span>, <span class="CharOverride-3">54–55</span>; Apetri, <span class="CharOverride-3">Atitudini</span>, <span class="CharOverride-3">156–158</span>; Ion Ciocanu, <span class="CharOverride-3">Cărţile din noi</span>, Chişinău, 2011, <span class="CharOverride-3">205–212</span>; <span class="CharOverride-3">Nicolae Bileţchi la ora reconsiderărilor</span>, Chişinău, 2012. &#9;<span class="Semnatura">I.C. </span></p>
			<p class="Heuristica-PRIMUL"><span class="titlu-12">BILEŢCHI-ALBESCU, Ioan</span> (10.VIII.1881, Oprişeni, azi Dubovka, Ucraina – 15.X.1962, Câm&#173;pu&#173;lung Moldovenesc), clasicist, traducător. Urmează clasele primare în satul natal, iar în 1895 intră la Liceul „Ştefan cel Mare” din Suceava. Plăcându-i umanioarele, va opta pentru Facultatea de Litere şi Filosofie a Universităţii din Cernăuţi, studenţia lui diligentă desfăşurându-se între anii 1903 şi 1907. După absolvire va fi numit profesor de latină şi elină la şcoala unde îşi luase bacalaureatul. Din 1909 e transferat la Liceul „Dragoş Vodă” din Câmpulung Moldovenesc. Profesor definitiv încă din 1908, obţine doctoratul în 1912 cu o teză redactată în limba germană, în care se ocupă de modalităţile de exprimare a superlativului la o seamă de scriitori latini, ca Tibul, Catul, Properţiu, Vergiliu, Horaţiu şi Ovidiu. S-a impus, curând, prin seriozitate şi temeinicie şi, după ce, în 1916, este numit, provizoriu, director, din 1919 ocupă acest post până în septembrie 1941, când se pensionează.</p>
			<p class="Heuristica-BASE">Din când în când <span class="CharOverride-2">B.-A.</span> semna în periodicele bucovinene „Glasul Bucovinei”, „Junimea literară”, „Glasul muntelui”, rememorând evenimente poli&#173;tice la care avusese şansa să ia parte, cugetând, cu o retorică de catedră, la ţară şi la destinul ei sau însăilând vreo cronică dramatică. Acestei publicistici întâmplătoare i se adaugă şi câteva articole tratând chestiuni de pedagogie, recenzii de cărţi ştiinţifice şi, mai ales, studii meticuloase de toponimie şi patronimie, scoase şi în broşuri, după ce apăruseră mai întâi în „Orpheus” (1927–1928) şi, pe parcursul mai multor ani, în „Anuarul Liceului «Dragoş Vodă»”, pe care el îl editează din 1921 până în 1939. Sunt contribuţii stimabile – luate în seamă de învăţaţi precum Carlo Tagliavini, Vasile Grecu, Ştefan Paşca –, dar care se lansează în ipoteze riscante. A alcătuit şi o istorie a oraşului Câmpulung Moldovenesc, lăsată în manuscris, precum şi o carte privind istoricul şcolii din acelaşi oraş, publicată postum (2010), ca şi alte pagini. El era, înainte de toate, un elenist, cu o reputaţie pentru unii confirmată de traducerile sale, în versuri albe, din piesele lui Aristofan – <span class="CharOverride-3">Norii</span> (1923), <span class="CharOverride-3">Broaştele</span> (1925), <span class="CharOverride-3">Păsările</span> (1936). Un Aristofan pe care l-a dorit „în haină românească”, recurgând la neaoşisme nu totdeauna potrivite, în versiuni ce se feresc să cadă în infidelitate şi obscuritate, dar mai ales, cum cer „estetica şi urbanitatea”, evitând, pudic, exprimările prea fruste. În prefeţe, nedezminţindu-şi vocaţia, <span class="CharOverride-2">B.-A.</span> ţine să scoată în relief caracterul moral-educativ al ostenelilor lui. El schiţează şi unele apropieri între <span class="CharOverride-3">Păsările </span>şi comedia shakespeareană <span class="CharOverride-3">Visul unei nopţi de vară</span>, care s-ar asemăna prin „fantezia exuberantă”, comparaţia fiind împinsă până la piesa <span class="CharOverride-3">Chantecler </span>a lui Edmond Rostand. Alte traduceri din Aristofan (<span class="CharOverride-3">Plutos</span>, <span class="CharOverride-3">Viespile</span>, <span class="CharOverride-3">Cavalerii</span>,<span class="CharOverride-3"> Pacea) </span>nu s-au publicat<span class="CharOverride-3">.</span></p>
			<p class="Heuristica___mici"><span class="CharOverride-2">SCRIERI:</span> <span class="CharOverride-3">Ausdrucksmittel zur Bezeichnung des hohen Grades einer Eigenschaft bei Catull, Tibull, Properz, Vergil, Horaz, Ovid und Statius</span>, Cernăuţi, 1909; <span class="CharOverride-3">Sentimentul naturii în opera lui Horaţiu şi Virgiliu</span>, Silistra, 1930; <span class="CharOverride-3">Studii filologice</span>, îngr. Ion Filipciuc, Câmpulung Moldovenesc, 2007; <span class="CharOverride-3">Conspecte filologice</span>, îngr. Ion Filipciuc, Câmpulung Moldovenesc, 2009; <span class="CharOverride-3">Şcoala din</span> <span class="CharOverride-3">Câmpulung Moldovenesc</span> <span class="CharOverride-3">de la începuturile ei până în anul 1948</span>, îngr. Ion Filipciuc, pref. Dumitru Niţă, Câmpulung Moldovenesc, 2010. <span class="CharOverride-2">Traduceri:</span> Aristofan, <span class="CharOverride-3">Norii</span>, pref. trad., Bucureşti, 1923, <span class="CharOverride-3">Broaştele</span>, pref. trad., Bucureşti, 1925, <span class="CharOverride-3">Păsările</span>, pref. trad., Câmpulung, 1936.</p>
			<p class="Heuristica___m_RPR"><span class="CharOverride-2">Repere bibliografice:</span> N. Bogdan, <span class="CharOverride-3">Clasicii greci şi latini în româneşte</span>, „Clipa”, 1924, 70; George Voevidca, <span class="CharOverride-3">Aristophanes în româneşte</span>, „Junimea literară”, 1937, 1–9; Ion Faifer, <span class="CharOverride-3">Aristophanes pentru prima oară în româneşte</span>?, IIŞ, 1938, 6; Graţian Jucan, <span class="CharOverride-3">Câmpulungul Moldovenesc</span>, Bucureşti, 1979, <span class="CharOverride-3">66–68</span>; Florin Faifer, <span class="CharOverride-3">Profesorii</span>, CL, 2000, 1; Satco, <span class="CharOverride-3">Encicl. Bucovinei</span>, I, <span class="CharOverride-3">111–112</span>; Luminiţa Ţăran, <span class="CharOverride-3">„Conspecte filologice”</span>, „Oglinda literară”, 2010, 102; Ioan Ţicalo, <span class="CharOverride-3">Câmpulung – toposul fericitei întâlniri</span>, RR, 2011, 2. &#9;<span class="Semnatura">F.F. </span></p>
			<p class="Heuristica_PRIMUL_Semnat"><span class="titlu-12">BINELE PUBLIC</span><span class="CharOverride-2">,</span> ziar „politic, economic, literar și științific”, apărut la București, de trei ori pe săptămână de la 29 noiembrie 1878 până la 9 iunie 1879, apoi zilnic de la 10 iunie 1879 până la 17 martie 1884. De la 23 martie 1881 subtitlul este suprimat. În 1884 fuzionează cu „Timpul”, sub titlul „România”<span class="CharOverride-3"> </span>(1884–1892). Redactori: G.O. Gârbea (1878), N.R. Lepădătescu (1882–1883). Organ al Partidului Liberal-Conservator, <span class="CharOverride-2">B.p. </span>susține idei liberale și democratice, dar are preponderent caracter informativ, anunțând, de pildă, reprezentarea la Teatrul Național din București a piesei <span class="CharOverride-3">O noapte furtunoasă </span>(24 ianuarie 1879), fără să menționeze numele autorului. Comedia lui I.L. Caragiale, scrisă de „tânărul autor cu ochelari”, era criticată pentru așa-zise „exagerări” în descrierea moravurilor. Este anunțată, de asemenea, reprezentarea dramei <span class="CharOverride-3">Despot-Vodă</span> de V. Alecsandri. Colaborează G.I. Ionnescu-Gion cu articole literare, cronici dramatice și recenzii, D.D. Racoviță-Sfinx cu cronici dramatice, cugetări, articole de informații culturale, recenzii, nuvele și traduceri din literatura universală, G. Missail, I.S. Spartali. &#9;<span class="Semnatura">I.H.</span></p>
			<p class="Heuristica-PRIMUL"><span class="titlu-12">BIOGRAFIE</span><span class="titlu-12 CharOverride-4">.</span><span class="titlu-12"> </span>În ultima jumătate a secolului al XX-lea <span class="CharOverride-2">b. </span>n-a avut un statut prea fericit. Structuraliștii, poststructuraliștii și, în genere, partizanii școlii formaliste au eliminat-o din discuție concomitent cu scoaterea<span class="CharOverride-3"> </span>autorului din câmpul literaturii. Efectul imediat a fost marginalizarea și, pentru o vreme, discreditarea totală a acestui gen socotit până atunci o „știință“ respectabilă, cu o teorie și o metodă riguroasă în spate (lansonismul). Mai toate literaturile occidentale au cultivat-o, de unde și ideea, răspândită și azi, că <span class="CharOverride-2">b.</span> este un gen occidental. Alain Viala îşi începe articolul în <span class="CharOverride-3">Dictionnaire des genres et notions littéraires</span> (2001) cu propoziția următoare: „Biografia constituie o formă textuală esențială a Occidentului“. Rămâne de văzut dacă Orientul european n-a practicat și el acest gen care stă la granița dintre istorie și literatură. <span class="CharOverride-3">Viețile paralele</span> ale lui Plutarh au fost traduse, în fond, peste tot și au circulat în toate literaturile europene. La fel <span class="CharOverride-3">De vita Caesarum</span>, opera lui Suetonius, secretarul lui Hadrian. E drept însă că marii scriitori occidentali au beneficiat în epoca pozitivismului critic de <span class="CharOverride-2">b.</span> fabuloase, devenite modele ale genului precum <span class="CharOverride-2">b.</span> lui Marcel Proust scrisă de englezul G.D. Painter sau aceea despre <span class="CharOverride-3">Tinerețea lui André Gide</span>, opera unui reputat medic, Jean Delay, membru al Academiei Franceze. În prima reconstituirea minuțioasă a vieții e făcută dintr-o perspectivă care nu caută programatic demitizarea, dar nici idealizarea omului care scrie, încearcă doar o analiză obiectivă a actelor existențiale, acelea care însoțesc, pe dedesubt, creația, fără s-o poată explica în esență. Acest tip de <span class="CharOverride-2">b.</span> a avut succes și poate avea încă, la lectură, pentru cine vrea să cunoască viața intimă a celui care a scris <span class="CharOverride-3">În căutarea timpului pierdut</span>. Când afli, de pildă, în biografia lui Painter că, după moartea mamei, Marcel Proust a vândut mobila din dormitorul ei unui bordel parizian, gândurile duc invariabil spre psihanaliză. Prozatorul, cu „gusturile lui particulare” și viața sa în camera tapetată cu plută, este un subiect predestinat acestui tip de analiză. Cu privire la istoria termenului, cercetătorii atrag atenția că <span class="CharOverride-2">b. </span>apare de-abia în secolul al XVII-lea (dicționarele atribuie termenul, care în grecește înseamnă „scriitura unei vieți”, filosofului neoplatonician din secolele V–VI); Daniel Madelénat, care dă aceste informații (<span class="CharOverride-3">La Biographie</span>, 1984), menționează că termenul apare în limba engleză în 1683, în germană în 1705, iar în franceză, sub forma <span class="CharOverride-3">biograf</span>, înainte de 1693; <span class="CharOverride-3">Dicționarul Academiei Franceze </span>înregistrează întocmai termenul în 1762, în timp ce scrierile ca atare (acelea care vorbesc despre viețile ilustre) există din Antichitate şi ele au servit ca modele culturale timp de două milenii. Teoreticienii literaturii și, în genere, esteticienii n-au luat în seamă acest gen prolific, și nu i-au definit decât foarte târziu statutul. Nici azi nu pot fi citate prea multe studii teoretice despre această practică textuală disprețuită, ridiculizată de noua critică. Există, adevărat, multe cercetări privitoare la istoria genului biografic, bibliografii întinse, îndeosebi în Anglia, dar, în ceea ce privește reflecția teoretică asupra temei, bibliografia este săracă. Un studiu des amintit este cel al lui Daniel Madelénat, pe lângă acela, mai vechi, al lui André Maurois, <span class="CharOverride-3">Aspects de la biographie</span> (1930). Așa că Alain Viala s-ar putea să aibă dreptate: suspiciunea cu care a fost și este încă privit acest gen socotit lejer și inesențial pentru critica literară se datorează – între altele – acestui decalaj „între o practică majoră şi o teoretizare minoră”. Altă explicație ar fi aria de întindere enormă a genului, diversitatea lui, domeniile (de la viețile sfinților la viețile vedetelor de cinema) pe care le îmbrățișează și, totodată, varietatea formelor de exprimare. Un gen de răspântie: acolo unde se întâlnesc și se despart nu numai subiectele (temele, personajele), dar și disciplinele și, evident, metodele de abordare, căile de acces. Alain Viala spune că această căutare a identității (miza esențială a oricărei <span class="CharOverride-2">b.</span>) angajează un număr mare de specialități și de discursuri, fiind la intersecţia modurilor în care „civilizaţia noastră vizează discursurile”. <span class="CharOverride-2">B. </span>poate fi un gen exponențial pentru o epocă și pentru un mod de a gândi omul în relațiile sale cu <span class="CharOverride-3">le</span> <span class="CharOverride-3">dehors</span>. Lipsește din enumerarea făcută de criticul francez domeniul religios (și discursul biografic religios ca atare), extins în spațiul european, la Vest și la Est, în tot Evul Mediu. <span class="CharOverride-3">Viețile Sfinților</span> au pătruns în mediile cele mai variate și au constituit lectura fundamentală a oamenilor simpli secole de-a rândul, termenul <span class="CharOverride-3">hagiograf</span> este, spune tot Madelénat, mai vechi decât <span class="CharOverride-3">biograf</span>. El semnifică întâi „carte sfântă” (sfârșitul secolului XV-lea) și apoi „autor” (debutul secolului XVI-lea). Un gen prin excelență apologetic, ca și <span class="CharOverride-2">b.</span> dedicate împăraților și oamenilor de arme, menite să-i glorifice pe cei care le comandau. Dar a mai existat câte un Procopiu din Cezareea care să facă în ascuns o cronică paralelă (cu inevitabile date biografice), în care să spună altceva decât spune în cronica oficială. <span class="CharOverride-2">B.</span>, pe scurt, a însoțit istoria, mentalitățile vremii, personalitățile, civilizațiile, oferind din Antichitatea greco-latină până în pragul modernității modele de existență și modele culturale. Definițiile nu diferă prea mult unele de altele. Aceea dată de dicţionarul Academiei Franceze nu face decât să reproducă definiţia din 1683 a lui John Dryden în introducerea la traducerea din Plutarh: „istoria vieților particularilor“. Alte încercări sunt mai nuanțate: „Biografia este reconstruirea unei vieți umane; ea încearcă să descrie și să evalueze cariera unui individ și, de asemenea, să reproducă imaginea sa ca personalitate vie, analizând impactul pe care acesta o exercită asupra acțiunilor întreprinse de personaj și asupra lumii în care el trăiește“ (John Garraty) sau: „o formă de istorie care se consacră nu raselor sau maselor de oameni, ci unui individ“, „un portret fidel al unui suflet în aventurile sale de-a lungul vieții“ (Edmund Gosse). În fine, D. Madelénat sintetizează aceste observații în câteva propoziții care îmbrățișează toate aspectele: „Povestire scrisă sau orală, în proză, pe care un narator o face vieții unui personaj istoric (punând accent pe singularitatea unei existențe individuale și pe continuitatea unei personalități [...]; genul este definit, în acest chip, prin forma lui (narațiune, proză), prin subiectul tratat (un personaj real: un text, deci, referențial, și nu o ficțiune) și, în chip facultativ, prin perspectiva povestirii – focalizarea asupra unei interiorități și a unei viziuni asupra lumii“. Definiția subliniază natura genului (referențial, nu ficțional) și dimensiunea existențială a temei. Nu e însă obligatoriu ca personajul <span class="CharOverride-2">b.</span> să aibă totdeauna o dimensiune „istorică“. <span class="CharOverride-2">B. </span>modernă și postmodernă a renunțat la ideea de „erou“ în sens clasic și se ocupă mai ales de indivizii la modă, produse ale industriei mediatice. Eroii istoriei n-au ieșit cu totul de pe scena <span class="CharOverride-2">b.</span>, dar ei sunt serios concurați de vedetele provenite, cele mai multe, din rândurile actorilor de film, ale cântăreților și ale sportivilor. Se poate spune că din Antichitate până azi s-a produs o mutație importantă în ceea ce privește tipologia <span class="CharOverride-2">b.</span>: dacă înainte ea se ocupa de personajele marii istorii, ea se concentrează, cu precădere, în vremurile noastre, asupra indivizilor din sfera micii istorii. Șansa lor este să încapă pe mâna unui biograf talentat, care să le dea o anumită pregnanță și să facă din ei, cât de cât, niște eroi în mediul lor de acțiune. Schematizând lucrurile, Philippe Lejeune în <span class="CharOverride-3">Le Pacte autobiographique</span> (1975) propune următoarea ecuație pentru paradigma <span class="CharOverride-2">b.</span>: „A (autorul) este sau nu este N (naratorul); P (personajul) seamănă cu M (modelul), în timp ce în autobiografie: „N este pentru P ceea ce este A pentru M“. În autobiografie există o identitate perfectă între cei trei actori ai narațiunii (autor – narator – personaj), în timp ce în <span class="CharOverride-2">b.</span> identitatea este doar între autor și narator. Personajul despre care se vorbește în narațiune este altă persoană. Rațiunea de a fi a unei <span class="CharOverride-2">b.</span> este nu să etaleze mijloacele de seducție ale autorului/naratorului, ci să prezinte un personaj viabil, elocvent, dacă se poate un destin, ceea ce înseamnă mai mult chiar decât un model de existență. În funcție de acest rezultat se poate judeca dacă strategia narativă e bună sau rea. </p>
			<p class="Heuristica-BASE">O istorie a <span class="CharOverride-2">b.</span> ca gen literar poate fi făcută, iar Daniel Madelénat, în capitolul din <span class="CharOverride-3">Dictionnaire des littératures de langue française</span> (1984), propune o clasificare în funcție de marile epoci de civilizație: a) o <span class="CharOverride-2">b. </span>care urcă (sau coboară) în timp până în Antichitatea greco-latină, cu alte vorbe <span class="CharOverride-2">b. </span>clasică, b) <span class="CharOverride-2">b.</span> în care începe să se manifeste fractura romantică și c) <span class="CharOverride-2">b.</span> modernă. Această împărțire ridică însă unele obiecții. Se poate pune la un loc Antichitatea greco-latină cu Evul Mediu și pe amândouă în același compartiment spiritual și moral cu Renașterea? Autorul crede că e posibil, pentru că în toate funcționează aceeași paradigmă bazată pe retorica elogiului și viziunea omului eroic. Dar tot el atrage atenția mai târziu că eroului (personajul predilect al <span class="CharOverride-2">b.</span> clasice din Antichitate) i se substituie, în epoca medievală, sfântul și că, în genere, religiozitatea este o dimensiune nouă a ființei (personalității) individului. Nouă și dominantă. <span class="CharOverride-2">B.</span> își schimbă, oricum, în aceste condiţii, obiectul (personajul) și tipul de discurs (un discurs predominant apologetic și pios). Iar Renașterea schimbă toate: viziunea asupra universului, viziunea asupra omului, asupra artei etc. Atunci <span class="CharOverride-2">b.</span> trebuie definită nu numai din punct de vedere al structurii ei, ci și în raport cu scopurile și personajele ei prioritare. Este limpede că omul medieval nu seamănă cu omul antic și că omul Renașterii are alte idealuri decât cei dinaintea lui și că el nu se mai mulțumește cu locul doi în lume. Nu se mulțumește, mai ales, cu ceea ce știe. <span class="CharOverride-3">A cunoaște</span> devine pentru el verbul esențial. Esențial ca și <span class="CharOverride-3">a fi</span> și cu <span class="CharOverride-3">a avea </span>și că, împreună, acestea nu au nicio valoare fără a face. În funcție de aceste verbe începe să se gândească și să se definească omul care-și deschide calea. <span class="CharOverride-2">B.</span> romantică are în centrul ei, ca teoretician și, prin critica sa, pe adevăratul ei creator, pe Sainte-Beuve. El publică o serie de portrete literare, portrete contemporane, portrete de femei, unde folosește datele biografice nu atât pentru a explica opera (acuzație în bună parte neîntemeiată, adusă la începutul secolului al XIX-lea de Proust și reluată apoi de mai toată critica literară a secolului al XX-lea), cât pentru a fixa un caracter, o psihologie specifică (psihologia creatorului), în fine, destinul unui creator în epoca sa. Pentru a realiza aceste portrete, Sainte-Beuve folosește mai toate mijloacele pe care le are la îndemână un critic literar erudit și talentat, el însuși scriitor reputat: romanescul ideilor, imaginația, eseul moral, arta portretului, desigur, ironia, pe scurt, o retorică amplă, complexă, seducătoare. <span class="CharOverride-2">B.</span>, în această alianță, face parte din discursul critic și își sporește considerabil capacitatea epică. Dacă există în critica europeană un cult pentru ceea ce se poate numi „romanescul ideilor“ sau „imaginația ideilor“, el începe și capătă strălucire în critica lui Sainte-Beuve, omul cu burtă și bonetă, adorat de unii, detestat de mulți alții. Prin acest exercițiu superior intelectual și superior artistic față de normele anterioare, <span class="CharOverride-2">b.</span>,<span class="CharOverride-2"> </span>semnalează D. Madelénat, câştigă: „Scriitorul, prin exercițiul imaginației sale poetice, al simpatiei și al intuiției, tinde să se identifice cu modelul său ori, cel puțin, să capteze și să redea sinele profund și ireductibil“. La acest punct trebuie despărţite lucrurile: <span class="CharOverride-2">b.</span> în varianta Sainte-Beuve reprezintă un model critic; <span class="CharOverride-2">b. </span>curentă, opera oamenilor de meserie, are altă dimensiune. Cea dintâi este creația unui om de geniu și face parte dintr-un discurs critic complex. A doua este, de regulă, produsul erudiției pozitiviste. D. Madelénat le pune la un loc, deşi sunt mai multe elemente care le despart decât acelea care să le unească. Un element comun este, într-adevăr, descoperirea „ipseității”, adică a personalității ireductibile a omului în lume. O revelație (sau o descoperire) care a făcut posibilă explozia genurilor biograficului, cu precădere a jurnalului intim (Stendhal, Benjamin Constant, Maine de Biran ș.a.). Sainte-Beuve folosește acest concept în critica literară și impune portretul literar care, într-o bună măsură, este o <span class="CharOverride-2">b.</span> redusă a omului care scrie, dar nu numai, întrucât în portretul critic intră și datele oferite de operă. Deviza lui este: „Să mergi direct la autor sub masca operei“. <span class="CharOverride-2">B.</span> romantică nu se reduce, evident, la Sainte-Beuve. Paradigma ei depinde de modul în care este perceput omul (arhetipul romantic, <span class="CharOverride-3">forma mentis</span>) și, desigur, de ceea ce se înțelege în secolul al XIX-lea prin arta biografică. Filosofii romantici germani spun că omul romantic suferă de „incompletitudine“: nu se mulțumește cu ceea ce îi oferă realul și, în genere, pun visul (capacitate de reverie) deasupra rațiunii. Așa se petrec lucrurile în literatură, dar în viața de toate zilele individul trăiește fără să știe de multe ori că epoca lui este romantică sau nu se comportă într-un fel asemănător. Individul începe să imite literatura sau, mai precis, rămâne în istorie așa cum îl prezintă narațiunile, poemele și chiar <span class="CharOverride-2">b.</span>, portretele critice, eseurile filosofice din acest timp: un spirit bolnav de nemărginire, un tip demonic sau angelic, un individ dezgustat de lumea realului și, în genere, de concretul existenței, un om care suferă de melancolie, dezamăgit, ca Alfred Musset, că a venit prea târziu într-o lume prea bătrână, în fine, omul romantic este un visător și un revoltat funciar, care are sentimentul eșecului. În <span class="CharOverride-2">b.</span> scriitorilor romantici (Byron, Shelley, Hugo ş.a.) se observă însă că acest arhetip se combină cu altul, care are la bază o notă pronunțată de eroism. Anxietatea, incompletitudinea, dorul de infinit (ca la M. Eminescu), diabolicul, reveria, singurătatea, visul compensator se unesc cu voința crâncenă de a schimba lumea și de a învinge realul constrângător. Madelénat consideră că paradigma biografică romantică poate fi caracterizată prin intuiţia infinitului („care lucrează fiinţa finită şi o dedublează”), prin gustul introspecţiei și cultul pentru „erou” (în alt sens decât „eroul” clasic). Arhetipul omului romantic (şi personajul ideal al <span class="CharOverride-2">b.</span> romantice) este individul demoniac; „vector – zice Madelénat – al forţelor distructive şi al înnoirilor ireversibile [...], el se mitologizează şi se idealizează, pierzând astfel savoarea vieţii; destinul absoarbe existenţa: un adevăr «esenţial» elimină adevărul real”. Concluzia ar fi că aceste aglomerări şi aceste răsturnări de ierarhii „exhibă caracterul tranzitoriu al paradigmei romantice”, adică o fac caducă. </p>
			<p class="Heuristica-BASE">Opiniile lui Madelénat despre <span class="CharOverride-2">b. </span>modernă sunt mai clare și mai substanțiale: <span class="CharOverride-2">b. </span>modernă este punctul unei crize profunde în domeniul psihologiei și al epistemologiei raționaliste la sfârșitul secolului al XIX-lea; Schopenhauer și Nietzsche descoperă rădăcinile inconștientului, Dostoievski pune în valoare ambiguitățile, complexitățile „omului din subterană“, Freud îi scoate la iveală complexele și le definește teoretic; inspirându-se din toate acestea, biografii încep să definească omul ca o ființă contradictorie, cu ambivalența sentimentelor lui, cu duplicitățile, dinamismul său interior, dând mai mare importanță copilăriei, reveriei, sexualității. Ca gen, <span class="CharOverride-2">b.</span> se diversifică (psihobiografie, etnobiografie etc.). Se observă însă ceva ce Madelénat ignoră sau când încearcă să spună nu spune explicit: se schimbă într-o măsură considerabilă, la începutul secolului al XX-lea, ideea despre om și, implicit, imaginea lui în relație cu <span class="CharOverride-3">le dedans</span> și <span class="CharOverride-3">le dehors</span>. În fapt, imaginea tradițională a omului se sfărâmă și în locul ei apar mai multe viziuni, cauzalități, fragmente, ca o oglindă spartă aruncată în iarbă. Umanismele secolului al XX-lea nu se pun în acord asupra omului, fiecare îl definește altfel: singurul element comun este că omul nu este ce se credea că este și că unitatea lui este o simplă iluzie. Între omul psihanalizei (sumă a complexelor interioare) și omul de hârtie, omul gramatical al semioticienilor, nu e nici o legătură. <span class="CharOverride-2">B.</span> modernă reflectă aceste modificări fundamentale în gândirea asupra omului, vizibile în toate disciplinele spiritului. Camil Petrescu era conștient de această revoluție și, vorbind de roman în eseurile din anii ’30 ai secolului trecut, semnala faptul că personajele nu mai pot fi definite cu noțiunile psihologiei clasice. Se poate adăuga: nici psihologia și, în genere, <span class="CharOverride-2">b. </span>creatorului nu mai poate fi definită cu vechile concepte. Nici chiar cea a omului simplu, produsul aceluiași proces. În faza modernității <span class="CharOverride-2">b.</span> s-a deschis, ca toate creațiile spiritului de altfel, spre un câmp vast, în mare măsură necunoscut, de provocări. Tot acum în spațiul modernității se dezvoltă o ramură specială, și anume <span class="CharOverride-2">b. </span>romanțată. Formulă care se identifică în multe cazuri cu <span class="CharOverride-2">b.</span> literaturizată, facilă, comercială. <span class="CharOverride-2">B.</span> romanescă nu este însă cu necesitate mistificatoare și nu are mereu scopuri consumiste. A fost și este încă utilizată de oameni care au talent și o minimă erudiție în materie, au și onestitatea de a nu mistifica un destin, precum „biografi“ celebri ca Dmitri Merejkovski, autorul unor scrieri despre Dostoievski și Lev Tolstoi, sau André Maurois pe care l-au citit câteva generații, Emil Ludwig și Stefan Zweig și atâția alții, printre care Henri Troyat, care timp de o jumătate de secol și-a câștigat o mare popularitate prin <span class="CharOverride-2">b.</span> dedicate marilor ruși. Unele dintre cărțile lor au devenit opere clasice într-un gen care seduce gustul public și, seducându-l, îl poate educa în sensul valorilor umanismului, de vreme ce <span class="CharOverride-2">b. </span>are și o misie pedagogică, pe care o poate avea și azi, în postmodernitatea noastră care crede din ce în ce mai puțin în valorile umanismului european. Trebuie respinse cele prost scrise și cu scopuri strict comerciale, acelea care cultivă ceea ce Paul Zarifopol numea, prin anii ’20 sau ’30, „mahalagismul literar“. Pentru că o <span class="CharOverride-2">b.</span> despre un mare scriitor (de pildă, Goethe) nu are a se ocupa de indigestiile omului de geniu, dar nici nu poate să ignore cu desăvârșire scenariul existenței sale: cum își începe ziua, cum scrie, în ce ambianță, ce prietenii cultivă, care sunt femeile pe care le-a iubit și de care a fost iubit, ce crede despre iubire, ce cărți citește sau cum primește ideea morții etc. Toate acestea, strânse într-un portret, spun ceva important despre omul biografic și pot deschide o cale de acces spre omul<span class="CharOverride-3"> sapiens</span> de care vorbește André Maurois în însemnările sale despre <span class="CharOverride-2">b. </span>Nu-i lipsit de interes, bunăoară, că Vasile Alecsandri își începea ziua în cabinetul de lucru, lângă un șemineu în care ard lemnele și în vecinătatea unui ceainic din care se strecurau mirosuri aromate. Numai aşa putea să scrie. Scria cu precădere iarna, în restul anotimpurilor îi plăcea să călătorească, deși structural era un spirit sedentar, un boier de țară. Pastelurile reprezintă opera unui miniaturist care vede natura pe fragmente, o vede static, nu în mișcare, ca pe o succesiune de tablouri dintr-o expoziție într-o sală imensă, care este însăși natura din afară. Pictorul (poetul) este un om de interior, un spirit stabilizator, cu acces limitat la contemplație. O bună <span class="CharOverride-2">b.</span>, care știe să armonizeze toate aceste preferințe, automatisme mentale și existențiale, poate scoate un portret memorabil. Portretul poate fi prezentat într-o narațiune biografică sau într-un eseu biografic – o specie pe care o folosește, de pildă, în chip curent G. Călinescu în <span class="CharOverride-3">Istoria literaturii de la origini până în prezent. </span>Acest element epic în critica sa i-a iritat pe mulți dintre comentatorii săi. Aceștia n-au observat însă că epicul are aici un rol important (asigură fluiditatea informațiilor într-o <span class="CharOverride-2">b.</span>) și, totodată, rolul lui este să dea expresivitate ideilor. Postmo&#173;dernitatea a adus ceva nou în ceea ce privește <span class="CharOverride-2">b. </span>în raport cu modernitatea care, în bună măsură, o eliminase din ecuația critică odată cu autorul, anume că funcția autorului în narațiune n-o poate îndeplini nimeni altcineva decât autorul. Teoreticienii literari au început atunci să se ocupe de el și să-i definească mai clar statutul în text. Și, dacă se dovedește că are un rol în text, are și o identitate, adică o <span class="CharOverride-2">b. </span>Prima reparație pe care o aduce postmodernitatea este restabilirea acestei identități și, fatal, recuperarea <span class="CharOverride-2">b. </span>creatorului. Aceasta înseamnă, implicit, recuperarea <span class="CharOverride-2">b.</span> ca gen literar. Concomitent, în postmodernitate se schimbă fundamental viziunea asupra omului. Se dovedește, astfel, că structura de existență a eului biografic, adică <span class="CharOverride-2">b.</span> omului ținut pe tușă poate fi revelatoare pentru complexitatea lui interioară și poate impune, în cele din urmă, un personaj original. Personajul poate fi studiat din mai multe unghiuri de vedere și cu mai multe metode. Într-un cuvânt, <span class="CharOverride-2">b.</span> se complică, aspiră să fie mai mult decât o cronologie a faptelor exterioare, caută să pătrundă în psihologia omului care scrie pentru a-i surprinde complexele (<span class="CharOverride-2">b.</span> psihanalitică), reveriile, frustrațiile, maladiile, fantasmele sexuale (<span class="CharOverride-2">b.</span> biopsihologică) etc. De-abia acum are loc acel „sfârșit al discreditului“ pe care îl anunța în 1984 D. Madelénat. Dincolo de aceste cauzalități de ordin cantitativ, calitativ și structural, ce se poate observa în privința discursului biografic, ce place și ce nu place într-o <span class="CharOverride-2">b.</span>? a) Nu e de pierdut din vedere, înainte de orice, că <span class="CharOverride-2">b.</span> este un text, un discurs, o scriitură („o viață devenită o operă, o operă în bucățele, o operă – deschisă“ – zice José-Luis Dias în <span class="CharOverride-3">Le Dictionnaire du littéraire</span>, 2002) și, de la un anumit grad de expresivitate, discursul poate fi analizat ca oricare altă formă de literatură nonficțională. b) <span class="CharOverride-2">B. </span>poate fi de mai multe feluri, cele două categorii largi fiind <span class="CharOverride-2">b.</span> critică (aceea ce are ca obiect un autor – scriitor, istoric, artist –, un creator, în genere, sau o personalitate a istoriei) și <span class="CharOverride-2">b. </span>comercială, cu un subiect variabil, de regulă o vedetă a lumii mediatice sau a micii istorii, tip de <span class="CharOverride-2">b. </span>care domină gloriile momentului, este devorată de cititorii ahtiați să afle secretele VIP-urilor, are mare trecere pe piața cărții și este, într-o măsură zdrobitoare, o afacere profitabilă pentru cei care o confecționează și pentru cei ce o publică. <span class="CharOverride-2">B. </span>comercială nu interesează decât un public fără criterii estetice sau pe sociologii care cercetează gustul publicului larg. Cealaltă, <span class="CharOverride-2">b.</span> critică sau <span class="CharOverride-2">b.</span> literară, reprezintă o manifestare curentă a criticii și istoriei literare și poate atinge performanțe (cazul <span class="CharOverride-3">Vieții lui Mihai</span> <span class="CharOverride-3">Eminescu </span>de G. Călinescu) sau poate rămâne adesea în zona minimei utilități istoriografice (e vorba de numeroasele „contribuții“ universitare, opera – predilectă – a „tezarilor”). c) Biograful este un autor care scrie despre alt autor și ambiția lui este să descopere în omul despre care scrie un personaj misterios, profund sau superficial, cu o viață secretă, în fine, un personaj pe care poate să-l facă memorabil prin calitatea discursului său, pentru că depinde de știința și talentul biografului dacă individul de care vorbește capătă o imagine suficient de puternică pentru a circula cu ea prin lumea lecturii. Pentru a reuși să impună această fantasmă, biograful erudit și inspirat cercetează arhivele, stă de vorbă cu cei ce l-au cunoscut pe autorul în cauză, caută să descopere femeile pe care el le-a iubit sau pe care le-a trădat, în fine, face o anchetă complexă și, la urmă, cu maldărul de fișe în față, începe să scrie o narațiune. O narațiune care, în afară de faptul că trebuie să dea informații exacte (dacă se poate inedite), trebuie neapărat să fie seducătoare. Să placă cititorului obișnuit, nu numai specialistului care caută în astfel de scrieri date noi. d) Scriind <span class="CharOverride-2">b.</span> unui creator, autorul nu poate face abstracție de scrierile (operele) creatorului. Voltaire spunea în 1751 că „biografia unui scriitor sedentar se află în scrierile sale“, iar un secol mai târziu Sainte-Beuve recomandă să se meargă direct la autorul care se ascunde sub masca operei. O jumătate de secol, apoi, această conjugalitate publică este denunțată: omul biografic este altceva, este altcineva decât creatorul ascuns în opera sa; oricum, cei doi trăiesc paralel, în lumi diferite, și a încerca să îl cauți pe cel de-al doilea (creatorul, eu profund) în individul comun (eul biografic, eul superficial) care frecventează saloanele mondene sau bistrourile din cartier este o aberație. E dificil de detașat adevărul în această chestiune, dilema fiind dacă poate sau nu biograful să ignore opera atunci când vorbește de omul ce-a scris-o sau, situația inversă, dacă poate criticul literar, atunci când analizează opera, să facă în așa fel încât să considere, cum recomanda Paul Valéry, că poemul nu este scris „practic“ de nimeni. În această chestiune singura regulă este că opera nu poate fi explicată de circumstanțele din afara operei (<span class="CharOverride-3">le dehors</span>), ceea ce nu înseamnă că în spatele poemului nu este nimeni, că poemul sau romanul se face singur, că mașina de scris (autorul) merge automat. Vorbind de poezia lui François Villon, Paul Valéry – adversarul cel mai inclement al criticii biografice – face o <span class="CharOverride-2">b.</span> pe scurt a genialului poet, tâlhar băgat de mai multe ori în pușcărie. Pe scurt: ceva din <span class="CharOverride-2">b.</span> scriitorului sedentar de care amintește Voltaire trece în operă, sub formă de fantasme și trecând, ceva se salvează din viața lui lumească. Biograful trebuie să consulte opera pentru a prinde, dacă nu viața propriu-zisă, cel puțin modul în care autorul se situează în lume, un stil de existență, un model cultural pe care îl acceptă sau îl respinge. Așadar, omul interior și omul exterior sunt condamnați – dacă nu să trăiască sub același acoperământ – cel puțin să gestioneze aceleași proiecte. Fiecare cu rolul și responsabilitățile sale. Biograful trebuie să le spioneze pe toate. e) S-a pus deseori problema dacă <span class="CharOverride-2">b.</span> este o operă de știință sau de artă. G. Călinescu a tranșat dilema spunând, că istoria literară (inclusiv <span class="CharOverride-2">b.</span> critică) este „o știință inefabilă și o sinteză epică“. Este, evident, un mod subtil de a da o soluție care îi nemulțumește, totuși, pe mulți, pentru că inefabil nu este un concept sigur și nu definește nici o metodă. În limbaj mai prozaic <span class="CharOverride-2">b. </span>nu poate fi operă de știință decât în măsura în care istoria literară și critica literară pot fi științe cu reguli precise, ceea ce nu este cazul. „Ştiința“ aici înseamnă informație și mod de a ordona și exploata informația. Mai departe intervine intuiția, inteligența, capacitatea de expresie, adică simțul creației. <span class="CharOverride-2">B.</span>, ca operă critică, nu este o știință, nu-i nici o artă care se bazează numai pe inspirație şi ficţiune, este o formă de creație complexă, care poate trăi prin ea însăși și poate fi citită și după ce informațiile din interior au devenit bunuri comune sau au fost depășite. Rămâne creația din interior, creația limbajului, imaginația ideilor, portretul, capacitatea de a reinventa atmosfera lumii în care creatorul a trăit. Rămâne „sinteza epică“ din știința inefabilă. În cazul <span class="CharOverride-2">b.</span> critice, sinteza epică înseamnă capacitatea de a pune ideile în pagină, imaginația ideilor, intuiția unui personaj misterios (creatorul) și talentul de a-i da, în narațiunea critică, o dimensiune umană și spirituală. Marii creatori în acest domeniu sunt aceia care fac în așa fel, încât autorii de care se ocupă să pară născuți, ca exemplare excepționale, de opera lor. f) O bună <span class="CharOverride-2">b.</span> are, așadar, ceea ce se cheamă un fond epic sau o fluiditate epică. Eugen Ionescu îi spunea „epicism interior“. Fără el, <span class="CharOverride-2">b.</span> este o înșiruire de date seci, o succesiune de informații ce pot fi utile, dar, în lipsa unei intuiții critice fundamentale și a unui stil adecvat (stilul înțeles nu numai ca limbaj, ci, înainte de orice, ca viziune asupra omului), nu spun mare lucru despre spiritul creator exilat în contingent. N. Iorga, de exemplu, în monografia dedicată în 1904 lui Ștefan cel Mare, se dovedește a fi, dincolo de marea lui erudiție, un creator mai bun decât în scrierile lui pur literare. Un creator de limbaj, în primul rând, dar și un biograf înzestrat cu un simț epic ieșit din comun. <span class="CharOverride-2">B.</span> scrisă de el este una dintre cele mai frumoase narațiuni istorice scrise în limba română, o creație în adevăratul sens al cuvântului, care a creat un personaj memorabil, scoțându-l din legendă și dându-i o identitate umană și istorică. g) Nu e ușor când se constată că omul exterior (omul biografic, omul public) nu este la înălțimea omului interior (creatorul). Sunt atâtea cazuri, unele scandaloase, de divorț, de discrepanțe între ei. O idee acceptată aproape de toți este că omul public poate avea, în viața de toate zilele, păcate capitale sau, de regulă, păcate mărunte, ca orice individ, dar ele – sub orice formă – nu explică opera pe care o scrie. Când se judecă opera, scăderile morale ale omului nu trebuie în nici un caz să determine și să ipotecheze opiniile critice. Avea dreptate G. Călinescu să protesteze împotriva celor care confundă creația cu <span class="CharOverride-2">b.</span>: „O formă de pervertire în materie de cărți este a confunda opera, adică autorul lăuntric, cu omul exterior. La acest fel de confuzie între creație și biografie ajută din păcate unii publiciști, prin faptul că apar în public, dau autografe, caută a fi pitorești. Lumea a început să citească cărțile nu pentru valoarea lor intrinsecă, ca să cunoască omul interior, ci dintr-o curiozitate specială pentru publicist. Nu rareori se întâmplă ca un autor să fie, ca om, foarte antipatic, prin cabotinism, prin obsesia valorii lui, prin lipsa de caracter. Dar dacă el e un mare artist, omul interior cu siguranță îl absolvă pe cel efemer”. G. Călinescu intuiește bine această complexă relație dintre omul exterior și omul interior (în paranteză fie zis, prin această terminologie el numește cele două concepte puse în circulație de Marcel Proust: <span class="CharOverride-3">le moi profond</span> și <span class="CharOverride-3">le moi biographique</span>): ca om autorul poate fi lipsit de caracter, ca artist poate fi un mare creator. Sunt atâtea exemple în literatură care confirmă această dualitate. Deși la sfârșitul secolului al XX-lea s-a pus problema dacă omul nedemn din viață nu trage după sine pe creatorul excepțional din operă. Sau, cu o propoziție a lui Tudor Arghezi: poate fi „scriitorul porc în viață și înger pe hârtie?”. În timp aceste discrepanțe brutale se pierd, nimeni nu mai știe azi care este <span class="CharOverride-2">b.</span> reală a lui Shakespeare. Este suficient că opera îi creează o <span class="CharOverride-2">b. </span>fabuloasă. Când e vorba însă de un autor contemporan, dosarul lui de turnător la Securitate poate să-i ipotecheze, cel puțin pentru o vreme, opera. G. Călinescu judecă bine: nu trebuie citită opera cu <span class="CharOverride-2">b.</span> autorului în față și, mai ales, nu trebuie judecată în funcție de datele exterioare. Cu toate acestea, omul exterior poate fi interesant și poate constitui obiect de studiu, așa cabotin, fără caracter, cum pare a fi în viața de toate zilele. <span class="CharOverride-2">B.</span> este posibilă și este chiar necesară într-o cultură, pentru că altminteri se ajunge la ideea că într-adevăr operele nu sunt scrise, practic, de nimeni și că se poate scrie, cum credea Valéry și cum sugerează o dată chiar G. Călinescu, o istorie a literaturii fără autori. h) Ce este,, totuși, o <span class="CharOverride-2">b.</span>, cum și când se poate scrie. Se cunoașe opinia lui G. Călinescu, cel mai bun biograf, deocamdată, al nostru. Opinia lui oscilează între a spune că „marii creatori nu au biografie“ – ei fiind anonimi și obiectivi, ca și creatorul popular – și ideea lui Ortega y Gasset, pe care o citează la un moment dat, potrivit căruia <span class="CharOverride-2">b. </span>este „un noroc al intuiției”. „Orice viață – zicea filosoful spaniol – este secretă și hieroglifă, de aici reiese că biografia este mereu un noroc al intuiției; nu există metodă sigură de a găsi cheia misterioasă a unei existențe străine; de asemeni, omul generos, a cărui viață trăiește din rădăcini profunde, simte nevoia de a străbate în alte vieți; în adâncul lor, în adevărul lor ocult, [trebuie făcut efortul] de a le înțelege și nu de a le judeca; cine judecă nu le înțelege.“ Ideea că un creator nu are o biografie în afara operei sale este reluată, cu alte argumente, de Nichita Stănescu în <span class="CharOverride-3">Antimetafizica</span>, zicând că „poetul, ca și soldatul, nu are viață personală“ și, ca să dovedească acest fapt, își alcătuiește o <span class="CharOverride-2">b.</span> fabuloasă. Rămâne sugestia că <span class="CharOverride-2">b.</span> esențială a poetului este înainte de orice istoria reveriilor și a fantasmelor sale, iar acestea se află în opera sa. „Artistul – scrie undeva Gustave Flaubert – să facă în așa fel încât posteritatea să creadă că n-a existat“; și tot el: „Cred că dacă l-aș vedea pe Shakespeare în carne și oase aș muri de frică“. În ce privește prima recomandare, trebuie spus că, cel puțin în cazul lui Flaubert, a fost irealizabilă. Biografii s-au repezit spre „foca normandă“ și au făcut în așa fel, încât i-au luminat toate cotloanele vieții. Iar Jean-Paul Sartre a scris trei volume masive despre „idiotul familiei“ , adică despre nevrozele lui Flaubert, omul care voia să dispară din registrele vieții civile. </p>
			<p class="Heuristica-BASE">Dintre criticii români, G. Călinescu este cel care are ideile cele mai originale despre <span class="CharOverride-2">b. </span>și tot el este cel care dă strălucire acestui gen de critică utilizat cu precădere de istoriografii pozitiviști și de „tezari”. El are mari rețineri față de jurnalul intim, socotindu-l „o prostie” și are cea mai mare mefiență față de psihanaliză, știință care a dat o dimensiune nouă <span class="CharOverride-2">b.</span> și, în genere, științelor umane în secolul al XX-lea. G. Călinescu n-o practică și, când o descoperă la alții, o reprimă, o ridiculizează, devenind, astfel, el însuși, un subiect pentru a fi întins pe divanul psihanalizei. A scris, cu toate acestea, <span class="CharOverride-3">Viața lui Mihai Eminescu, Viața lui Ion Creangă</span> (1938) și a întocmit două monografii (una despre Nicolae Filimon în 1959 și alta despre Grigore Alexandrescu în 1962), în stil mai degrabă pozitivist, în care <span class="CharOverride-2">b.</span> și analiza critică a operei merg împreună. Nu poate fi ignorat, apoi, faptul că în <span class="CharOverride-3">Istoria literaturii române</span> <span class="CharOverride-3">de la origini până în prezent</span> <span class="CharOverride-2">b.</span> scriitorului face parte din scenariul critic. Unele cronologii şi portrete sunt savuroase şi au devenit modele ale genului în critica românească. De pildă, biografia lui A.I. Odobescu (cea din ediţia a doua a <span class="CharOverride-3">Istoriei…</span>) sau biografia lui V.A. Urechia, erou de roman-foileton, ori portretul lui Mateiu I. Caragiale: „Un domn de o eleganţă voit vetustă, cu melon pe cap şi cu chipul sastisit, păşeşte solemn şi tacticos prin Piaţa Sfântul Gheorghe” etc. Rezumându-i ideile, se constată că în opinia sa: 1) o <span class="CharOverride-2">b.</span> este o lucrare „mitologică şi dialectică“; 2) nu se poate scrie o <span class="CharOverride-2">b.</span> decât după ce creatorul a dispărut fizic şi au pierit şi documentele despre viaţa lui, rămânând doar opera; 3) <span class="CharOverride-2">b. </span>nu-i, în fapt, a artistului, „ci a conştiinţei istorice, sedimentate dialectic în straturi“, şi, în consecinţă, 4) <span class="CharOverride-2">b. </span>nu începe cu data naşterii, ci cu anul morţii autorului; numai cine trăieşte post-mortem poate fi, dar, obiect de <span class="CharOverride-2">b.</span>. Se pot asocia acestor reflecţii care spulberă iluziile de exactitate ale biografului pozitivist – omul cu fişele în mână – o observaţie făcută tot de critic prin 1930 despre portret, care este un instrument de bază al criticului-biograf; aşadar 5) portretul nu se poate întocmi satisfăcător decât atunci când, dispărând omul, rămâne doar legenda lui; încercând să-i dea o substanţă, biograful se adresează operei şi mentalităţii timpului, intuind astfel secretul artistului. Exemplul dat de G. Călinescu este Dante, care nu ştia că trăieşte în Evul Mediu; el credea că este un spirit sincronic şi de aceea cultiva <span class="CharOverride-3">il dolce stil nuovo</span>. De-abia în epoca modernă cercetătorii şi-au dat seama ce reprezintă, cu adevărat, misticul, medievalul Dante. Cu alte vorbe, o respingere a realului (a <span class="CharOverride-2">b.</span> în sens strict) şi o reconstituire a mitului creatorului care stă captiv în opera lui. Portretul, ca parte a <span class="CharOverride-2">b.</span>, este acel „noroc al intuiţiei” de care vorbea Ortega y Gasset, un produs al imaginaţiei şi inteligenţei critice. G. Călinescu, care a apărat totdeauna critica creatoare, îndreaptă speculaţiile în această direcţie: „Portretul e o formă a inteligenţei, un produs al ironiei, o respingere, într-un cuvânt, a realităţii, pentru a o ridica la esenţa câtorva linii simple; portretul se naşte în momentul în care pârâie ultima legătură a sufletului cu obiectul, la decesul omului în noi; el este un fiu al maliţiei, nu al iubirii“. E de precizat că G. Călinescu repudiază şi anecdota ca instrument portretistic şi, totodată, se arată a fi un adversar incoruptibil al indiscreţiei când e vorba de a reconstitui critic viaţa unui artist. „Noi dorim să fim caracterizaţi în idealitatea noastră, în zbuciumul intern“ – reclamă el. În fine, nu scapă faptul că, în toate împrejurările, G. Călinescu socoteşte portretul sau <span class="CharOverride-2">b. </span>o formă de creaţie. „Portretistul şi memorialistul trebuie să fie artişti – scrie el într-un loc –, fără puterea de a crea în pură ficţiune […] întreprinzătorul acestui gen riscă să piardă, odată cu reputaţia literară, şi stima contemporanilor săi”, frază care i se potriveşte şi lui, ca biograf al lui Eminescu şi Creangă. Cel dintâi lucru de observat la aceste <span class="CharOverride-2">b.</span> este că romancierul şi-a amestecat serios condeiul în discursul profesorului erudit. <span class="CharOverride-2">B.</span> scrisă de el poate fi socotită, cu puţină îngăduinţă, un roman biografic. Are un fond epic, are un erou exemplar (poetul mort la 39 de ani şi care a intrat în legendă cu viaţa şi opera lui), are personaje secundare (familia, prietenii, adversarii poetului etc.). O situaţie de existenţă (de pildă, mutarea lui Eminescu la Bucureşti) este precedată de o descriere amănunţită şi inspirată a mediului, a locuinţei, a tabieturilor personajului, așa cum procedează, de regulă, un prozator balzacian care vrea să-și impună eroul. Peste toate e vocaţia de narator a lui G. Călinescu. Criticul ştie să pună în pagină o idee şi îi place, în chip vădit, să dea o dimensiune epică unui fapt de existenţă. N-au fost şi nu sunt puţini cei care i-au reproşat faptul că povesteşte romanul sau că rezumă poemele în comentariile sale, dar a judeca estetic o operă cere şi o reconstituire, în termeni ideali, a operei. Cititorul trebuie să înţeleagă despre ce e vorba în cutare roman şi, pus în temă, poate lua parte, simbolic vorbind, la demonstraţia critică. Simţul epic este indispensabil criticului de anvergură şi nu poate fi confundat niciodată cu platul rezumat. Jean-Paul Sartre zice: dacă vrei ca ideile tale să fie înţelese şi păstrate, pune-le într-o poveste. Aşa procedează curent G. Călinescu în <span class="CharOverride-2">b.</span> şi în comentariile critice propriu-zise, acolo unde e vorba de concepte, de simboluri şi scenarii lirice sau epice. Arta biografului presupune o puternică imaginaţie a ideilor, nu numai un noroc al intuiţiei. <span class="CharOverride-2">B.</span> lui Călinescu este, în acelaşi timp, o operă de erudit. Autorul a citit toate documentele, cântăreşte bine interpretările date în cutare problemă controversată (originea, de pildă, a poetului), pe unele le ia în râs, pe altele le corectează. Este ostil faţă de critica pozitivistă, dar nu ignoră documentele. Oriunde deschizi cartea dai peste ele, prelucrate, topite în discursul biografic sau reproduse pe larg, dacă sunt utile pentru a lumina cutare situaţie. Unele amănunte sunt derutante prin lipsa lor de semnificaţie. E important, de pildă, că privatistul Eminovici primea, în Feldgasse, mâncare de la Vasile Morariu, fiul mitropolitului Silvestru, sau că soţia răposatului Aron Pumnul era „muiere rea“ şi din această pricină privatistul a fost nevoit să se mute? Asemenea detalii nu lămuresc, în nici un chip, formaţia spirituală şi morală a tânărului Eminescu, dar, bine plasate în textul critic, pot da o sugestie despre atmosfera în care trăieşte şi învaţă – fără tragere de inimă – privatistul Eminovici. E limpede, biograful stăpâneşte bine subiectul, a consultat integral literatura de specialitate, aduce documente noi, le judecă din punctul său de vedere pe cele deja existente, în fine, pune ordine în haosul bibliografic şi potoleşte cu ironia lui tăioasă zelul atâtor eminescologi. <span class="CharOverride-2">B.</span> scrisă de el este, se poate spune, mai întâi fiica erudiţiei şi, prin mijlocirea ei, devine un produs inteligent şi relevant al imaginaţiei critice. Se pune întrebarea dacă G. Călinescu are sau nu o metodă biografică, el care îi ia mereu în râs pe „metodişti“, sau, dacă nu are o metodă prestabilită, are măcar un scenariu, un plan, un mod de a construi discursul biografic. Nu are o metodă pe care s-o explice la început şi pe care s-o urmeze cu fidelitate. Nu-i un om de metodă, dar nici nu se lasă purtat, inert, de valurile inspiraţiei. Impresionismul capricios nu-i instrumentul lui de muncă. Este, totuşi, un spirit disciplinat, grupează informaţiile în jurul unor puncte de sprijin şi, în interiorul compartimentului, lasă spiritul critic să lucreze liber, niciodată însă haotic. O privire pe tabla de materii arată că scenariul critic urmează cronologia vieţii: e vorba întâi de strămoşii poetului, apoi de Gheorghe Eminovici (tatăl), după care apare mama (Raluca Eminovici) şi copiii şi, urmând firul <span class="CharOverride-2">b.</span> poetului, vin la rând: naşterea şi copilăria, şcolar la Cernăuţi etc. E traseul <span class="CharOverride-2">b.</span> tradiţionale. G. Călinescu se dezice, la prima vedere, de ceea ce spune în plan teoretic: <span class="CharOverride-2">b.</span> să înceapă după ce omul a murit şi documentele despre el s-au pierdut. <span class="CharOverride-3">Viaţa lui Mihai Eminescu</span> începe, dimpotrivă, cu ceea ce este dinaintea naşterii creatorului şi se încheie, previzibil, cu agonia şi moartea. În realitate, G. Călinescu n-a avut timp să aştepte o mie de ani (timpul invocat în cazul Dante) pentru a face un portret al lui Eminescu şi a nara evenimentele scurtei lui treceri pe pământ. I-au fost de ajuns doar 43 de ani de la moartea poetului pentru a-i intui secretul existenţei. Asta nu înseamnă că a renunţat la ceea ce criticul numeşte „giulgiul mitologic“. A creat, cu adevărat, un mit Eminescu sau, mai bine zis, a preluat mitul Eminescu şi l-a redefinit, l-a consolidat din punct de vedere critic şi i-a dat drumul în lume. Eminescu circulă de atunci în imaginarul colectiv românesc aşa cum l-a prezentat G. Călinescu la începutul carierei sale critice. Toate încercările de până acum de a distruge acest mit n-au reuşit. Ultima tentativă („Dilema“, 1998), opera unor tineri postmoderni, s-a prăbuşit în ridicol. Eminescu continuă aventura lui existenţială şi critică cu veşmintele pe care i le-a pus acest tânăr critic genial, iubitor şi făuritor de mituri. Cât despre metodă, se poate spune că, tradiţionalist în schema generală, criticul schimbă totul în interiorul capitolelor. Aici foloseşte, după caz, ironia demitizantă sau limbajul mitologic, pentru a-şi prezenta mai bine personajul. Face descripţii (interioarele prin care a trecut poetul, oraşele în care a poposit, mediile pe care le-a frecventat), desenează portrete (unele foarte reuşite: Ioan Slavici, Ion Creangă, Titu Maiorescu şi, în genere, junimiştii), defineşte psihologia personajului şi caracterele, psihologiile celor cu care intră în contact, în fine, face speculaţii în jurul unor evenimente şi, de cele mai multe ori, speculaţiile iau forma unor mici eseuri biografice. Nu rămâne niciodată la document, ia din document informaţia şi construieşte în jurul ei un model de existenţă. Un exemplu: capitolul despre erotica eminesciană, un savuros capitol de roman-foileton din care se desprinde un concept romantic şi o experienţă tragică. Figura, până aici antipatică, a Veronicăi Micle – cea cu buze subţiri şi supte – se luminează deodată. Criticul a avut grijă şi a avut, mai ales, talentul de a o înfăţişa în aşa fel încât ea să pară demnă de mitul în care a intrat. Portretul lui Eminescu nu-i deloc ideal ca model uman. G. Călinescu se delimitează, de la început, de biografii encomiaşti şi se leapădă, în chip categoric, de spiritul triumfalist, acela care însoţeşte, de regulă, critica marilor creatori. Eminescu al său este un şcolar mediocru, rămâne chiar repetent, studiile lui sunt incomplete, certificatele sunt nesigure, Eminescu este, apoi, un boem, camera în care stă, în epoca în care lucrează la „Timpul“, arată apocaliptic: „Trăindu-şi copilăria pe la gazde şi pe drumuri, Eminescu şi-a extirpat de mic simţul interiorului organizat. Universul se va împărţi, toată viaţa, pentru el, în lumea ideilor, înfăţişată prin cărţi, şi natura vie. Dacă sub raportul intelectului el reprezintă poate cel mai ales individ al vremii sale, din punct de vedere al culturii simţurilor este, deşi nu totdeauna, geniul fiind prin definiţie locul contradicţiei, un om al naturii, o fiinţă inocentă şi sănătoasă. Aceasta şi explică prietenia strânsă cu acel bivol de geniu care se numeşte Ion Creangă. Eminescu se arunca în pat ca-n fânul din grajdul de la Blaj, pe de-a-ntregul îmbrăcat, pentru că, atâta vreme cât haina îl apăra de frig, ea era ca o unghie bătătorită pe trup, fără vreun înţeles social”. Genialitatea lui Eminescu este căutată acolo unde trebuie (în operă), nu în spaţiul existenţei zilnice, unde poetul se poartă ca un om normal. Biograful îndepărtează, totodată, imaginea unui Eminescu monstru de erudiţie, genial în toate, în termodinamică şi în sanscrită. O atitudine justă în critică, pe care unii contemporani n-au înţeles-o. Eminescu este un om de idei, nu-i un spirit foarte organizat, dar e un spirit profund, se informează, suferă de acel nesaţ romantic şi încearcă să prindă „maşinăria lumii“. Omul eminescian gândit de G. Călinescu nu este atât „omul deplin al culturii româneşti“ (cum i-a zis C. Noica mai târziu), cât omul care aspiră, prin poezie, la totalitatea lumii. Fiind un adversar incoruptibil al criticii biografice, G. Călinescu foloseşte, totuşi, opera literară ca sursă pentru <span class="CharOverride-2">b.</span> Nu justifică, altfel zis, creaţia poetică sau proza literară prin circumstanţele vieţii, dar porneşte uneori de la o scriere pentru a sugera o stare de existenţă, un eveniment din <span class="CharOverride-2">b.</span> poetului. Nu abuzează şi nu fantazează prea mult la acest capitol. Ştie, de pildă, din scrisori sau din alte documente că Eminescu a compus la Viena, la data cutare, un anumit poem sau o pagină de proză. Reconstituie împrejurările şi defineşte starea de spirit a poetului. În fond, şi aceste acte fac parte din <span class="CharOverride-2">b. </span>unui creator. Primejdia ce pândeşte o <span class="CharOverride-2">b.</span> obiectivă, documentată, analitică, plină de probleme şi de ipoteze, este ca în text să nu se vadă tocmai viaţa spiritului creator. E păcatul de moarte al atâtor vieţi ilustre. G. Călinescu evită această primejdie. Cu mijloacele lui de creaţie şi cu intuiţia lui norocoasă străpunge secretul existenţei unui poet – devenit mit naţional – şi-l prezintă într-o carte tinerească, strălucitoare, plină de propoziţii memorabile. O <span class="CharOverride-2">b.</span> care nu doboară un mit, dar nici nu-l supralicitează, îl justifică doar şi-l reconstituie, în partea lui existenţială, într-un roman indirect, admirabil scris. O întâlnire rară, în literatură, între un mare poet şi un critic biograf care are acces la mijloacele marii creaţii. </p>
			<p class="Heuristica-BASE">Există însă alte două exemple din critica românească: <span class="CharOverride-3">Viața lui I.L. Caragiale </span>(1940)<span class="CharOverride-3"> </span>de Șerban Cioculescu și, pentru a ilustra genul <span class="CharOverride-2">b. </span>parodice, demistificante, <span class="CharOverride-3">Viața grotescă și tragică a lui Victor Hugo</span>, scrisă de Eugen Ionescu în anii 1935–1936. Grija raționalistului Șerban Cioculescu este să nu-și mitizeze eroul, să ia distanță față de el și, la nevoie, să fie ironic față de un mare ironist pe care, de altminteri, îl admiră. Dar cu vigilență, fără concesii. În prefaţă își avertizează cititorul: „Am evitat să dramatizăm existența unui erou al lucidității”. Biograful își interzice, de asemenea, stilul apologetic. Personajul său nu este totdeauna un spirit loial față de Eminescu, iar pe Maiorescu – criticul ce-l apărase de acuzația de imoralitate în piesele sale, îl numește, într-un rând, „un om fără inimă și cu spiritul îngust”. Nu-i acceptă, se înțelege, nici pe zelatorii lui I.L. Caragiale, nici pe detractorii lui. Deviza biografului este să fim drepți, „să nu exagerăm”, să respectăm adevărul. Evită stilul metaforic (în care excelează colegul său de generație, G. Călinescu), stilul său este voit prozaic, acumulativ, analitic, stil al exactităţii. Nu vrea să placă, vrea să comunice şi să fie crezut în ceea ce spune . Biograful consultă la tot pasul documentele, dorind să fie – și reușește –obiectiv, să dea o viață verosimilă. Se poate spune că Șerban Cioculescu rămâne tot timpul în preajma adevărului, ferindu-se să transforme <span class="CharOverride-2">b.</span> lui I.L. Caragiale într-o ficțiune, într-un roman biografic. Nu ezită, de bună seamă, să consulte opera de ficțiune (acolo unde se manifestă eul profund), dar nu face eroarea să justifice opera cu și prin datele eului biografic. Pentru că unii i-au reproșat autorului <span class="CharOverride-3">Domnului Goe</span> că nu iubește copiii, criticul aduce dovezi contrarii. Și este convingător. Concluzia lui este că dramaturgul a fost „un soț atent și un tată care-și iubește copiii”. În relațiile încordate ale lui Caragiale cu fiul Mateiu – închipuit, arogant, dificil mai totdeauna – biograful ia partea tatălui, dând dovadă, în această situație, de partizanat afectiv. <span class="CharOverride-2">B.</span> lui I.L. Caragiale, cea mai bună și cea mai bine documentată dintre câte s-au scris până acum despre dramaturg, este continuată și parțial completată în studiile publicate ulterior de critic, reunite, în 1974, în volumul <span class="CharOverride-3">Caragialiana</span>. Caz fericit, în critică, de iubire spirituală și de obiectivitate sau, mai potrivit zis, de voință de obiectivitate. Contemporan al lui Șerban Cioculescu, tânărul negaționist Eugen Ionescu încearcă alt tip de <span class="CharOverride-2">b.</span> în <span class="CharOverride-3">Viața grotescă și tragică a lui Victor Hugo</span> (primele patru părți apar în „Ideea europeană”, 1935–1936), retipărită parțial în „Secolul 20” (1972) și, în limba franceză, sub titlul <span class="CharOverride-3">Hugoliade</span>, în 1982, în traducerea lui Dragomir Costineanu, cu o prefață proprie și o postfață de Gelu Ionescu. Ideea de la care pleacă tânărul critic existențialist și nihilist este (o spune brutal într-o confesiune din 1935–1936) că „omul de geniu sau de mare talent este un abdicat de la spirit, un ratat […] egoismul lui este imens și îndărătnic”. În prefața din 1982 mărturisește că în tinerețe îi plăcea „să dezumfle” scriitorii oficiali, deveniți instituții, simboluri ale „establishement”-ului. Cert este că în anii ’30 eseistul român sceptic și, în același timp, un spirit religios (cu crize mistice care îl vor însoți până la sfârșit), vede în cel mai mare poet al Franței un mare impostor. Nu-i singur în generația sa (generația lui Mircea Eliade, Constantin Noica, Emil Cioran) care detestă poetul oficial, geniul reprezentativ, recunoscut ca atare. De aici vine și aversiunea lui Eugen Ionescu împotriva lui Tudor Arghezi și, în fond, cu acest sentiment de majoră ostilitate contra autorilor acceptați, admirați de toată lumea literară scrie el paginile din <span class="CharOverride-3">Nu </span>în 1934. În <span class="CharOverride-3">Viața grotescă și tragică a lui Victor Hugo</span> tânărul eseist îl demontează cu abilitate pe marele poet romantic, arătând partea comică a sublimului, impostura geniului. Latura tragică, anunţată în titlul eseului, se pierde în această <span class="CharOverride-2">b. </span>demitizantă sau, în limbaj mai direct, zeflemitoare. Ea creează un personaj nou, pornind de la unele date reale din <span class="CharOverride-2">b.</span> socială şi sentimentală a lui Hugo (sunt consultaţi E. Bire şi alţi biografi; pe cei care au scris cu admiraţie despre viaţa poetului criticul român îi numeşte cretini şi neprocopsiţi). Iese, la urmă, imaginea unei existenţe de o exemplară mediocritate. Este existenţa omului retoric, maniac al grandorii, „genial” (adică înfumurat, bolnav de orgoliu, megaloman) revoltat şi oportunist în acelaşi timp, „om mare tipic”, cum zice biograful său. Căci despre acesta este vorba, în fond, în eseul lui Eugen Ionescu: despre omul de litere glorios, de o atroce vanitate şi de o insuportabilă logoree. Iubirile celebre ale tânărului rege al romantismului, crizele lui de conştiinţă, iarăşi celebre, intrate în istorie, sunt comentate cu maliţie şi orientate în sensul grotescului. Mai înainte, în cronica pe care o face <span class="CharOverride-3">Vieţii lui Mihai Eminescu </span>de G. Călinescu, Eugen Ionescu schiţase ideile sale despre acest gen care, ieri ca şi azi, oscilează între <span class="CharOverride-2">b.</span> pozitivistă şi <span class="CharOverride-2">b.</span> romanţată, la îndemâna marelui public. Eseistul nu-i mulţumit nici de una, nici de alta. Crede, mai întâi, că un gest exterior nu poate lămuri viaţa interioară a individului, licărul de mânie din ochii cuiva – zice el – poate sugera fie o simplă vocaţie viscerală, fie o revoltă împotriva divinităţii. „Gesturile sunt minţiri”, scrie el. Este neîncrezător, în genere, asupra posibilităţilor <span class="CharOverride-2">b.</span> de a ajunge la esenţa personalităţii, <span class="CharOverride-2">b.</span> vede numai (şi nici acestea toate) aparenţele discontinue: „Neadevărată este mai cu seamă prezumţia că poţi cunoaşte întreaga viaţă a unui om sau că poţi cunoaşte măcar momentele esenţiale ale unei vieţi sufleteşti; dar momentul decisiv al vieţii mele sufleteşti poate să nu corespundă momentelor decisive ale actelor mele sociale şi ale schimbărilor mele exterioare”. Scepticismul criticului merge mai departe chiar. El pune în discuţie legitimitatea genului biografic ca atare şi respinge atât <span class="CharOverride-2">b.</span> faptelor exacte (<span class="CharOverride-2">b.</span> de tip universitar, pozitivistă), cât şi <span class="CharOverride-2">b. </span>romanţată în care include, surprinzător (şi injust), şi biografia scrisă de G. Călinescu. Disocierea este, în principiu, corectă, exemplul adus este însă rău ales: „Cred că biografia faptelor exacte – dar mai cu seamă biografia faptelor exacte! – este inutilă; dar chiar vătămătoare. Nu mă poate interesa decât biografia interioară – chiar imaginară – dar adevărată spiritualiceşte a poetului. Şi în ciuda abilităţii şi a justificării sale diplomatice, dar nu mai puţin sofistice, d. G. Călinescu a scris o biografie romanţată în sensul cel mai peiorativ al cuvântului. D. G. Călinescu nu a rezolvat configuraţia spirituală a lui Mihai Eminescu şi numai aceasta trebuie încercat. Că nu trebuia, d. G. Călinescu nu poate să o afirme, când anunţă că această carte va constitui fundamentul volumelor de critică şi interpretare eminesciană ce vor urma; şi iată cum vom avea un edificiu pe nisip”. Din aceste comentarii sceptice se pot reţine cu privire la substanţa şi la posibilităţile <span class="CharOverride-2">b.</span>: 1) că nu există o similitudine între momentele esenţiale ale vieţii interioare şi momentele (gesturile) decisive ale vieţii sociale, publice, ceea ce este corect spus, cu observaţia că aceste două tipuri de reacţie nu sunt, totuşi, fără nici o legătură între ele; nu se poate cunoaşte <span class="CharOverride-3">le dedans</span>, spaţiul vieţii interioare, fără a lua în seamă gesturile, momentele de manifestare ale individului (<span class="CharOverride-3">le dehors</span>) în spațiul public; 2) Eugen Ionescu e de părere că <span class="CharOverride-2">b.</span> omului social (a omului biografic) este inutilă şi chiar primejdioasă pentru că reconstituie aparenţele, superficialităţile, inesenţialul din existenţa unui creator; numai „biografia interioară – chiar imaginară” poate sugera adevărul despre un creator, punct la care criticul român este pe poziţia lui Proust şi Valéry, poziţie avansată în 1932 în critica românească; nu are, cu toate acestea, dreptate când respinge de plano <span class="CharOverride-2">b.</span> de tip obiectiv pentru că aceasta are rostul ei în literatură, chiar dacă nu explică opera de creaţie ca atare, indicând circumstanţele şi mentalităţile ce o înconjoară; 3) are în totalitate dreptate când refuză <span class="CharOverride-2">b. </span>romanţată (gen de consum) pentru că falsifică biografia interioară a autorului, nu intuieşte în nici un chip „neliniştile mari şi semnificative” ale omului care scrie. Aproape just în teorie, Eugen Ionescu are alte idei când se apucă să scrie „biografia ironică” (în fapt: persiflantă, grotescă, distrugătoare) a lui Victor Hugo. Nu face nici „biografia faptelor exacte”, nici pe cea romanţată a marelui om surprins în micile lui mizerii cotidiene, reale sau imaginare. Autorul o numeşte „biografie ironică”, dar există şi supoziţia, justificată, că e un simplu exerciţiu de persiflare pentru a dovedi că, în fond, o viaţă celebră poate fi citită oricum, chiar şi în termenii deriziunii, şi că totul depinde de voinţa şi puterea de invenţie a celui care citeşte viaţa ilustră. Este stilul critic al lui Eugen Ionescu din această perioadă. <span class="CharOverride-2">B. </span>demitizantă debutează ca un roman în stil franţuzesc din secolul al XIX-lea: istoria familiei, prezentarea personajelor într-un mod pe jumătate serios, pe jumătate sarcastic, consideraţii despre psihologia momentului istoric şi a clasei sociale din care provin eroii, în fine, scurte reflecţii despre <span class="CharOverride-2">b.</span> ca gen critic, în acelaşi stil, care la suprafaţă pare serios şi chiar pedant, iar printre rânduri biograful îl pregăteşte pe cititor pentru un spectacol vodevilesc: spectacolul unei vieţi zgomotoase, fastuoase, de un grotesc răsunător. Biograful începe, dar, cu prezentarea părinţilor „omului mare tipic”, respectând, astfel, dar în scopuri subversive, regulile <span class="CharOverride-2">b. </span>pozitiviste. Mai întâi tatăl, generalul conte Joseph-Léopold-Sigisbert Hugo, fiu de tâmplar, înnobilat de Napoleon I şi înaintat în grad de Bourboni, un individ de o senzualitate primitivă şi de o amoralitate fără crize de conştiinţă. Cel puţin aşa prezintă lucrurile eseistul care nu suportă, când e vorba de literatură, gloriile oficializate şi, în genere, nu-i iubeşte pe oamenii istoriei,<span class="CharOverride-3"> </span>cum le zicea André Malraux vorbind despre Charles de Gaulle. Tânărul Eugen Ionescu vede în ei nişte farsori. Farsa începe în familia Hugo cu „un soldăţoi simplu şi aspru, dar suficient de lipsit de scrupule ca să-şi părăsească nevasta şi copiii mici”. După ce-i demitizează ascendenții și demitizează, cu vervă și cu ironie otrăvitoare, critica apologetică, biograful Eugen Ionescu se ocupă de geniul lui Victor Hugo, pe care îl consideră un impostor, un imens farseur, un fustangiu fără pereche. Toate accidentele biografice, toate elanurile poetice (acelea care s-au opus, spun admiratorii lui Victor Hugo, unui imperiu) sunt luate în râs, socotite expresii ale cabotinismului. Sunt puse, toate, într-o narațiune comică subversivă. Când infatigabilul amorez Victor Hugo este prins în „flagrant delict de conversațiune criminală” cu Thérèse Biard, poetul genial în calesoni lungi se adresează plin de vanitate comisarului: „Știți cine sunt eu?”, ca un încrezut mahalagiu bucureștean. În acest stil de comedie burlescă este scrisă <span class="CharOverride-2">b.</span> Se poate vedea în acest eseu demitizant, scris cu o scăpărătoare ironie, intoleranța unei generații tinere de intelectuali față de stilurile culturale constituite și față de existențele sacralizate. </p>
			<p class="Heuristica-BASE">O formă specială a <span class="CharOverride-2">b.</span> este portretul, folosit în operele de sinteză critică sau în eseurile scrise de moraliștii şi comentatorii care vor să fixeze într-un număr de pagini structura unei existențe, după vorba lui Roland Barthes, sau caracterul, spiritul, evoluția unei experiențe care devine o conștiință, o existenţă care reușește să fie un destin, cum spunea André Malraux. Scenariul și structura discursului seamănă, în cazul eseului biografic, cu aceea a eseului autobiografic, cu deosebirea (importantă) că autorul se diferențiază de personajul și chiar de naratorul din text. El încearcă să prindă esențialul dintr-o <span class="CharOverride-2">b.</span> și să marcheze punctele de referință ale unui destin creator: fantasmele, mentalitățile, formația intelectuală, modul de a fi și modul în care se situează în lume, dar și felul în care primește elementele realului, micile și marile angoase ce-i bântuie spiritul, atitudinea față de femeie, problematica morții etc. G. Ibrăileanu, Paul Zarifopol și G. Călinescu manifestă, dintre criticii români, predilecție pentru acest tip de <span class="CharOverride-2">b.</span> concentrată, racordată la un model uman mai general. Portretul este, după definiția lui G. Călinescu (maestrul genului în critica românească), „un fiu al maliției”. Mai trebuie adăugat ceva: portretul este, înainte de orice, o operă de atelier, creația unui moralist. Un bun critic este, totdeauna, un bun portretist: vede esențialul, diferența (originalitatea) și, încă o dată, modul de a fi inconfundabil. Literatura română are mari portretiști pentru că are mari moraliști în rândul criticilor literari. N. Iorga, Paul Zarifopol, E. Lovinescu, G. Ibrăileanu și G. Călinescu sunt câteva nume ce pot fi reținute. Portretul, ca și eseul biografic, se bizuie pe obiectivitatea subiectivității, pe capacitatea judecătorului de a-și stăpâni reacțiile afective zgomotoase, care pot duce la caricaturi sau la encomion. Printre speciile <span class="CharOverride-2">b.</span> un loc trebuie găsit şi pentru eseul biografic,<span class="CharOverride-3"> </span>neînregistrat ca atare de teoreticienii genului. Cu toate acestea, există, se dezvoltă, este practicat atât de cei care scriu despre viaţa lor, cât şi de criticii literari care analizează <span class="CharOverride-2">b.</span>, autobio&#173;grafiile, memoriile, pe scurt: confesiunile celor dintâi. După cum există autori care nu vor să-şi povestească viaţa de-a fir a păr,<span class="CharOverride-3"> </span>ci caută s-o interpreteze în stil eseistic, subliniindu-i sensurile şi simbolurile esenţiale. Aşa procedează, de pildă, André Malraux în <span class="CharOverride-3">Antimémoires, Les Chênes qu’on abat, Le Miroir des limbes </span>şi <span class="CharOverride-3">Lazar</span>, confesiuni, scrieri morale şi filosofice şi, cu precădere, eseuri autobiografice. O formulă asemănătoare utilizează şi Jean-Paul Sartre în <span class="CharOverride-3">Les Mots</span>,<span class="CharOverride-3"> </span>cartea care ar fi trebuit să consemneze despărţirea scriitorului de literatura de ficţiune. Până la urmă a ieşit altceva, şi anume o scriere confesivă cu un puternic element romanesc în interiorul unui eseu autobiografic, adică un roman autobiografic indirect, o ficţiune autobiografică în care nota esenţială este speculaţia morală şi filosofică despre destinul existenţial al creatorului. Nici Albert Camus nu se îndepărtează prea mult în însemnările sale intime de acest stil. În genere, existenţialiştii (Simone de Beauvoir, de exemplu) acordă importanţă acestui tip de confesiune, refuzând de la început o cronologie a evenimentelor mărunte şi insignifiante. Omul, observă în acelaşi spirit Malraux, este situat<span class="CharOverride-3"> </span>nu prin adiţiunea de momente din viaţa sa, ci prin experienţele lui. Malraux respinge, aşadar, <span class="CharOverride-2">b. </span>pozitivistă, respinge şi memoriile tradiţionale, iar când este să-şi povestească experienţele, vorbeşte de ele ca şi când ar fi vorba de altcineva: „Biografiile care merg de la vârsta de cinci ani la vârsta de cincizeci de ani sunt false elemente ale experienţei mele [...]. <span class="CharOverride-3">Antimemoriile </span>prezintă cu premeditare biografia. Ele nu se sprijină pe un jurnal sau pe note. Vorbind de factorii decisivi ai experienţei mele, regăsesc un personaj şi un număr de fragmente de istorie. Povestesc faptele şi descriu personajul ca şi când n-ar fi vorba de mine...”. Rămâne sigur că <span class="CharOverride-3">Antimemoriile </span>aduc<span class="CharOverride-3"> </span>spectacolul unei personalităţi cu o <span class="CharOverride-2">b.</span> pe care opera o merită (şi invers), în fine, e de subliniat ideea lui Malraux că pentru a dovedi că viaţa devine un destin<span class="CharOverride-3"> </span>(sau: viaţa se transformă într-un destin)<span class="CharOverride-3"> </span>nu trebuie să povesteşti nimicurile existenţei curente, ci să meditezi la experienţele capitale într-un eseu reflexiv. Să-ţi scrii, cu alte cuvinte, nu memoriile, autobiografia, jurnalul intim sub forma unei înşiruiri de lucruri mărunte şi irelevante (formula tradiţională), ci antimemoriile,<span class="CharOverride-3"> </span>acelea care pot arăta cititorului cum o experienţă devine un fapt de conştiinţă (vechea pro&#173;poziţie a lui François Rabelais reluată în secolul al XX-lea de Malraux şi de alţii). Dacă acestea sunt scopul şi limitele confesiunii, este de văzut prin ce mijloace poate antimemorialistul<span class="CharOverride-3"> </span>sau antibiograful<span class="CharOverride-3"> </span>să ducă la capăt experienţa scriiturii. Malraux nu spune, dar, citindu-i însemnările, se observă că el evită intimităţile, micile evenimente, pe scurt: mica istorie.<span class="CharOverride-3"> </span>Priveşte de sus istoria sa şi priveşte tot de sus Istoria pe care a traversat-o. <span class="CharOverride-3">Antimemoriile </span>reprezintă, în fapt, o lungă reflecţie asupra existenţei autorului şi a omului, în genere. Un autor celebru şi atipic. Nu-şi iubeşte copilăria, nici tinereţea, nu-şi adoră mama, nu-şi cunoaşte tatăl. „Le fils de l’épicière”, cum i se spune în copilărie, iese din toate schemele, inclusiv din acelea (foarte puternice) ale psihanalizei. Este un personaj aparte, în care, mărturiseşte el odată, se întâlnesc două personaje: unul pre-suprealist<span class="CharOverride-3"> </span>şi altul format de clasicism şi crescut în cultul lui Friedrich Nietzsche (cultul iraţionalismului). O alianţă care, la prima vedere, poate justifica greu destinul lui Malraux, ministrul lui Charles de Gaulle. El a căutat să armonizeze cele două laturi contradictorii şi, citindu-i însemnările intime, se constată că a reuşit, cel puţin în ce priveşte viaţa intelectuală. Malraux îl urmează, în această rezistenţă a lui faţă de măruntul biografism, pe Montaigne şi, în genere, pe moraliştii francezi. Eseul biografic<span class="CharOverride-3"> </span>capătă astfel, prin el, o legitimitate în literatura modernă. Nu este singurul care substituie confesiunii filosofia şi meditaţia morală. Poate fi citat, în această categorie, şi Jorge Luis Borges (<span class="CharOverride-3">Eseu autobiografic</span>,<span class="CharOverride-3"> </span>1970), deşi lui Borges îi place mai mult să povestească şi să-şi pună <span class="CharOverride-2">b.</span> în parabole. Dintre români, cei care dau mai mare extensie reflecţiei în scrierile lor biografice sunt Petru Dumitriu (<span class="CharOverride-3">Către un Dumnezeu necunoscut, Zero, punct de plecare </span>etc.) şi, din generaţiile mai noi, Octavian Paler (<span class="CharOverride-3">Deşertul care ne rămâne</span>),<span class="CharOverride-3"> </span>un moralist obsedat de mituri.</p>
			<p class="Heuristica___m_RPR"><span class="CharOverride-2">Repere bibliografice:</span> G. Călinescu, <span class="CharOverride-3">Viaţa lui Mihai Eminescu</span>, București, 1932; Călinescu,<span class="CharOverride-3"> Opere</span>, II, <span class="CharOverride-3">1089–1097</span>, III, <span class="CharOverride-3">1348–1378</span>,<span class="CharOverride-3"> </span>IX, <span class="CharOverride-3">17–21</span>;<span class="CharOverride-3"> </span>Călinescu,<span class="CharOverride-3"> Ist. lit.</span> (1941), <span class="CharOverride-3">Ist. lit. </span>(1982), <span class="CharOverride-3">passim</span>;<span class="CharOverride-3"> </span>Marino, <span class="CharOverride-3">Dicţionar</span>, I, <span class="CharOverride-3">255–282</span>; Silviu Angelescu, <span class="CharOverride-3">Portretul literar</span>, Bucureşti, 1985; Mihăilescu, <span class="CharOverride-3">Lit. rom. postceauşism</span>, I, <span class="CharOverride-3">passim</span>; Mircea Anghelescu, <span class="CharOverride-3">Literatură şi biografie</span>, Bucureşti, 2005; Eugen Simion, <span class="CharOverride-3">Genurile biograficului</span>, I–II, Bucureşti, 2002; Terian, <span class="CharOverride-3">A cincea esență</span>, <span class="CharOverride-3">passim; </span>Corin Braga, <span class="CharOverride-3">Psihobiografii, </span>Iaşi, 2011. &#9;<span class="Semnatura">E.S.</span></p>
			<p class="Heuristica-PRIMUL"><span class="titlu-12">BIOLAN, Toma</span> (1.IX.1941, Frasin Deal, j. Dâmboviţa – 18.VI.2004, Piteşti), poet, prozator, dramaturg. Este fiul Anei (n. Tănăsescu) şi al lui Ion Biolan, cântăreţ bisericesc. După cursurile elementare urmate în comuna natală, a absolvit liceul la Târgovişte (1959), apoi Facultatea de Limba şi Literatura Română a Universităţii din Bucureşti (1964). Funcţionează ca redactor la revista „Argeş” (1967–1970) şi secretar literar al Teatrului „Al. Davila” din Piteşti (1971–1972 şi după 1974). Debutează editorial în 1979 cu volumul de poezie <span class="CharOverride-3">Pasărea paradisului. </span>Mai colaborează la „Ateneu”, „Ramuri”, „Argeşul”, „Săgetătorul” (supliment literar al cotidianului piteştean „Argeşul”) ş.a. Foloseşte şi pseudonimele Tib, T. Frăsineanu, Atanasie, Zob, Eratostene.</p>
			<p class="Heuristica-BASE">Înainte de a debuta individual în volum, <span class="CharOverride-2">B.</span> publică în placheta de versuri <span class="CharOverride-3">Templu grec</span>, apărută în 1970 în colecţia „Biblioteca «Argeş»”, coordonată de Gh. Tomozei. În 1967 Geo Dumitrescu îl recomanda ca un poet caracterizat prin „luciditate, inteligenţă”, „precizia severă a expresiei” şi „discreţie”, fără ca acestea să „îngheţe” fluidul liric. Este formula în care poezia lui se va menţine pe tot parcursul ei, fie că va evoca figuri emblematice ale istoriei reale (Neagoe Basarab, Mateiu I. Caragiale) sau imaginare (Don Quijote), fie că va sonda arheo&#173;logia eului sau va construi interioare-cochilii şi spaţii de reverie ale unui temperament retractil: „Tărăgănare dulce prin/ Moi sunete de clavecin/ Stârnind pe răcoroase dale/ Plutiri alene de petale”. Dominantă rămâne aspiraţia lilială şi astrală, ascensional-purificatoare, poemul însuşi fiind înţeles ca o „stare de melancolie a inocenţei”. Liric ce-şi cenzurează efuziunile şi evită exhibarea, <span class="CharOverride-2">B.</span> este dublat de un (auto)ironist bonom şi delicat: dimensiune evidentă mai ales în prozele sale scurte, scrise ca pentru divertisment, dar nu mai puţin ca penetrante sondaje, de nuvelist sceptic, în diverse medii (familie, scenă, viaţă literară, lumea funcţionarilor şi a şefilor acestora etc.), surprinzând pe viu mecanica imediatului, a cotidianului şi excelând în comicul verbal, în jocurile de limbaj care răstoarnă sau împing spre absurd sensurile consacrate. Profilul autorului pare a se fi obiectivat în personajul din <span class="CharOverride-3">Seducător</span>,<span class="CharOverride-3"> Tănase </span>(2002), unde protagonistul nu e celebrul comic interbelic, ci un alt Ieremia, care de data asta „dă repetat şi ferm cu bâta-n baltă” şi având multe în comun cu Don Quijote, dar şi cu naţionalii Mitică sau cu personajele lui Urmuz sau cu Julien Ospitalierul al lui Emil Brumaru. El calcă-n străchini şi totodată hamletizează, e un impenitent parodist, dar om cumsecade oferind pe gratis prin pieţe „nisetru şi moruni”, este „elevat ca un prinţ indian şi distins”, dar şi un vagabond al ţinuturilor exotice precum eroul liric al lui C. Tonegaru, ajunge în fine şi la Canal, „pentru ce motive, habar n-are”. Înrudit cu această proiecţie este figura autorului de aforisme din <span class="CharOverride-3">Te iubesc, (dar nu) pe gratis! </span>(2000), suită de reflecţii purtând ca motto sintagma „prin uz către abuz” şi motivată astfel: „De ce practic umorul negru? Pentru că asta e culoarea epocii”. Temperamentul acesta dublu, liric şi melancolic-umoristic, este şi sursa unor piese pentru copii (scrise inclusiv pentru teatrul de păpuşi), comedii caracterizate prin vervă, dar şi prin candoare: lume în care poetul retractil îşi continuă reveriile. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Micul dorobanţ</span>, în <span class="CharOverride-3">Teatru – piese într-un act</span>, Bucureşti, 1977; <span class="CharOverride-3">Pasărea paradisului</span>, Bucureşti, 1979; <span class="CharOverride-3">Arţagul</span>, Piteşti, 1983; <span class="CharOverride-3">Nuferi în somn</span>, Bucureşti, 1983; <span class="CharOverride-3">Test de fidelitate</span>, Bucureşti, 1986; <span class="CharOverride-3">Cartea care zâmbeşte</span>, Bucureşti, 1987; <span class="CharOverride-3">Cu şoimul pe umăr</span>,<span class="CharOverride-3"> </span>Bucureşti, 1988; <span class="CharOverride-3">Şi păsările învaţă să cânte</span>, Bucureşti, 1991; <span class="CharOverride-3">Reţetă pentru greţuri</span>, Bucureşti, 1992; <span class="CharOverride-3">Una pe faţă, una pe dos. Tricotaje în doi peri</span>, Piteşti, 1998; <span class="CharOverride-3">Te iubesc, (dar nu) pe gratis!</span>, Piteşti, 2000; <span class="CharOverride-3">Izvoare-n cer şi pe pământ</span>, Piteşti, 2001; <span class="CharOverride-3">Seducător, Tănase</span>, pref. Paul Everac, Piteşti, 2002.</p>
			<p class="Heuristica___m_RPR"><span class="CharOverride-2">Repere bibliografice:</span> Geo Dumitrescu, <span class="CharOverride-3">Poşta redacţiei</span>. <span class="CharOverride-3">Antologie Toma Biolan</span>, CNT, 1967, 50; Petru Mihai Gorcea, <span class="CharOverride-3">Poezie</span>, ARG, 1979, 4; Laurenţiu Ulici, <span class="CharOverride-3">Stadii</span>, RL, 1979, 41; Petru Mihai Gorcea, <span class="CharOverride-3">Ascunsa floare de jăratic</span>, ARG, 1984, 3; Val Condurache, <span class="CharOverride-3">„Test de fidelitate”</span>, CL, 1988, 9; Marian Barbu, <span class="CharOverride-3">Infernul declinabil</span>,<span class="CharOverride-3"> </span>„Săgetătorul” (Piteşti), 1997, 35; Dan Giurea, <span class="CharOverride-3">„Înapoi acasă!”</span>, „Argeşul” (Piteşti), 1998, 2 229; Tudor Cristea, <span class="CharOverride-3">Treptele timpului</span>, „Litere” (Găeşti), 2001, 7; Scurtu, <span class="CharOverride-3">Cercetări</span>, III, <span class="CharOverride-3">86–94.</span> &#9;<span class="Semnatura">N.M. </span></p>
			<p class="Heuristica-PRIMUL"><span class="titlu-12">BIRĂESCU, Aquilina</span> (30.VI.1948, Cerneteaz, j. Timiş), prozatoare. Este fiica Iconiei (n. Dentean) şi a lui Vasile Micşan, funcţionar. A urmat Liceul „Nikolaus Lenau” din Timişoara (1962–1966) şi Facultatea de Filologie, secţia română–franceză, a Universităţii din acelaşi oraş (1968-1973). După absolvire a lucrat ca bibliograf la Biblioteca Judeţeană Timiş. A debutat cu versuri în „Orizont” (1970) şi editorial în volumul colectiv <span class="CharOverride-3">Drumul cel mare</span> (1985). Mai colaborează la „Altarul Banatului”, „Învierea”, „Orient latin”, „Timisiensis” ş.a. A semnat şi Ara Muşat. A fost soţia scriitorului Traian Liviu Birăescu.</p>
			<p class="Heuristica-BASE"><span class="CharOverride-3">Pariu cu viitorul</span> (1989), debut individual, este un volum de proză scurtă, populat de <span class="CharOverride-2">B. </span>cu personaje dilematice, de obicei intelectuali şi bătrâni, care trăiesc drame mai grave sau mai mărunte, provocate de nevoia adaptării la o nouă viaţă (de pildă, a ruralilor la urbanitate) şi plasate, de cele mai multe ori, la nivelul conştiinţei lor. De aici, recursul frecvent la analiza psihologică şi mai ales la tehnica introspecţiei ca mod de definire a unor individualităţi. Perspectiva adoptată este cea realistă, nu fără pulsiuni poematice şi suavităţi discrete. Şi literatura pentru copii scrisă de <span class="CharOverride-2">B.</span> este ingenioasă, atractivă, relevând imaginaţie şi adecvare la orizontul celor mici. Două lucrări lexicografice dedicate scriitorilor din Banat (2000, 2007), realizate în colaborare, şi câteva ediţii îi completează bibliografia. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Pariu cu viitorul</span>, Timişoara, 1989; <span class="CharOverride-3">Întâmplări mari şi mici pentru nepoţi şi bunici</span>,<span class="CharOverride-3"> </span>Timişoara, 1996; ed. 2, Cluj-Napoca, 2011; <span class="CharOverride-3">Scriitori şi lingvişti timişoreni (1945–1999). Dicţionar bibliografic</span> (în colaborare cu Diana Zărie), Timişoara, 2000; <span class="CharOverride-3">Povestiri ciudate</span>,<span class="CharOverride-3"> </span>Timişoara, 2002;<span class="CharOverride-3"> Timişoara literară </span>(în colaborare cu Paul Eugen Banciu), postfaţă Cornel Ungureanu, Timişoara, 2007;<span class="CharOverride-3"> Poeme</span>, Timişoara, 2008; <span class="CharOverride-3">Tovarăşi, cultura</span>… <span class="CharOverride-3">Proze retro</span>, Timişoara, 2010; <span class="CharOverride-3">Panta rhei</span>, Timişoara, 2011. <span class="CharOverride-2">Ediţii:</span> Traian Liviu Birăescu, <span class="CharOverride-3">Jurnal apocrif</span>, Timişoara, 1999; <span class="CharOverride-3">Scrisori către Virgil Birou</span>, Timişoara, 2003.</p>
			<p class="Heuristica___m_RPR"><span class="CharOverride-2">Repere bibliografice:</span> Radu Enescu, <span class="CharOverride-3">C.C. Platon</span>, F, 1985, 4; Radu Călin Cristea, <span class="CharOverride-3">La drumul mare al prozei scurte</span>, F, 1985, 5; Ioan Groşan, <span class="CharOverride-3">Drumuri şi poteci</span>, AFT, 1985, 9; Rodica Oprean, <span class="CharOverride-3">Îndemn la visare</span>, „Paralela 45”, 1997, 11; Olimpia Berca, <span class="CharOverride-3">Lecturi provinciale</span>,<span class="CharOverride-3"> </span>Timişoara,<span class="CharOverride-3"> </span>2002,<span class="CharOverride-3"> 98–100</span>; <span class="CharOverride-3">Dicţ. Banat</span>, <span class="CharOverride-3">104–105</span>; Olimpia Berca, <span class="CharOverride-3">Departe de centru, aproape de centru</span>, Timişoara, 2012, <span class="CharOverride-3">154–158</span>. &#9;<span class="Semnatura">D.B.-D.</span></p>
			<p class="Heuristica-PRIMUL"><span class="titlu-12">BIRĂESCU, Traian Liviu</span> (19.VII.1924, Timişoara – 8.I.1998, Timişoara), critic literar, prozator. Este fiul Emiliei Birăescu (n. Bojin), învăţătoare, şi al lui Traian Birăescu, ziarist. După absolvirea Liceului „C. Diaconovici-Loga” din Timişoara (1943), urmează în paralel Facultatea de Litere şi Filosofie (licenţa în filosofie) şi Facultatea de Drept la Cluj, terminate în 1948. A susţinut un doctorat în literatură comparată (<span class="CharOverride-3">Timpul în compoziţia romanului contemporan – privire specială asupra lui Marcel Proust şi James Joyce</span>) la Universitatea „Babeş–Bolyai” din Cluj (1973). A profesat ca asistent la Universitatea din Timişoara, tot aici ca profesor la Liceul Pedagogic (1950–1957), avocat în Baroul Timişoara (1957–1963), apoi a devenit cadru didactic la Facultatea de Filologie a Universităţii timişorene (1963–1986). Debutează în „Revista Banatului” cu proza <span class="CharOverride-3">Destinul lui Adrian Tofan </span>(1944). Mai colaborează la „Analele Universităţii din Timişoara”, „Contemporanul”, „Cronica”, „Familia”, „Orizont”, „Scrisul bănăţean”, „Steaua”, „Transilvania”, „Tribuna”, „Vrerea” ş.a. Prozatoarea Aquilina Birăescu a fost soţia sa.</p>
			<p class="Heuristica-BASE">Prima carte a lui <span class="CharOverride-2">B.</span>, <span class="CharOverride-3">Condiţia romanului </span>(1971), e o cercetare riguroasă a romanului european modern, abordat cu mijloacele criticii, dar şi ale sociologiei literare. <span class="CharOverride-3">Căile eseului </span>(1976) investighează evoluţia acestei specii, inclusiv în literatura română, relevându-i-se pătrunderea în proza de ficţiune, dar şi calităţile estetice. Competenţa lui <span class="CharOverride-2">B.</span> în aria comparatismului se va concretiza în <span class="CharOverride-3">Proust, azi</span> (1979) şi în <span class="CharOverride-3">Compediu de literatură universală şi comparată</span> (I–II, 1997–1999), un prim volum fiind consacrat literaturii din Antichitate şi Evul Mediu, iar al doilea Renaşterii şi barocului. Vocaţia critică, autentică, este mereu dublată de o atitudine într-o măsură didactică, ceea ce influenţează expunerea, cu toate că, atunci când situaţia o cere, autorul recurge la armele polemicii de idei. El nu abdică de la condiţia de critic nici atunci când scrie roman. În <span class="CharOverride-3">Echinox</span> <span class="CharOverride-3">de</span> <span class="CharOverride-3">toamnă</span> (1981), <span class="CharOverride-3">Pomul cunoaşterii</span> (1983), <span class="CharOverride-3">Calea amintirilor</span> (1986), epica este impregnată de efectul lecturilor şi al reflecţiilor asupra literaturii altora. Evidentă este îndeosebi influenţa lui Marcel Proust asupra strategiilor narative utilizate şi a lui Thomas Mann în ceea ce priveşte predilecţia pentru tehnica palimpsestului şi pentru substratul livresc. Autorul imaginează personaje care se reţin, plasate într-un univers ce se reconstituie în permanenţă prin rememorare. <span class="CharOverride-3">Jurnal apocrif</span>, apărut postum, în 1999,<span class="CharOverride-3"> </span>este o restituire a vieţii literare din Timişoara interbelică. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Condiţia romanului</span>, Cluj, 1971; <span class="CharOverride-3">Căile eseului</span>, Timişoara, 1976; <span class="CharOverride-3">Proust, azi, </span>Timişoara, 1979; <span class="CharOverride-3">Echinox de toamnă</span>, Timişoara, 1981; <span class="CharOverride-3">Pomul cunoaşterii</span>, Timişoara, 1983; <span class="CharOverride-3">Calea amintirilor</span>, Timişoara, 1986; <span class="CharOverride-3">Compediu de literatură universală şi comparată</span>, I–II, Timişoara, 1997–1999; <span class="CharOverride-3">Jurnal apocrif</span>,<span class="CharOverride-3"> </span>îngr.<span class="CharOverride-3"> </span>Aquilina Birăescu, Timişoara, 1999. <span class="CharOverride-2">Ediţii:</span> Aurel Cosma, <span class="CharOverride-3">Prin Timişoara de altădată</span>, pref. edit., Timişoara, 1977.</p>
			<p class="Heuristica___m_RPR"><span class="CharOverride-2">Repere bibliografice:</span> Alexandru Ruja, <span class="CharOverride-3">„Condiţia romanului”</span>,<span class="CharOverride-3"> </span>F, 1972, 6; Cornel Ungureanu, [<span class="CharOverride-3">Traian Liviu Birăescu</span>],<span class="CharOverride-3"> </span>O, 1972, 3, 1977, 2, 1984, 30; Adrian Dinu Rachieru, <span class="CharOverride-3">În plasa amintirilor</span>, O, 1973, 42; Ion Istrate, <span class="CharOverride-3">„Căile eseului”</span>, ST, 1977, 2; Sorin Titel, <span class="CharOverride-3">Proust – contemporanul nostru</span>, RL, 1979, 29; Ion Maxim, <span class="CharOverride-3">O nouă lectură a lui Marcel Proust</span>,<span class="CharOverride-3"> </span>VR, 1979, 8–9; Brânduşa Armanca, <span class="CharOverride-3">„Echinox de toamnă”</span>, O, 1981, 34; Alexandru Ruja, <span class="CharOverride-3">Critica sociologică</span>, O, 1986, 30; Tudorel Urian, <span class="CharOverride-3">Obsesia trecutului</span>,<span class="CharOverride-3"> </span>O, 1987, 3; <span class="CharOverride-3">Dicţ. scriit. rom.</span>, I, <span class="CharOverride-3">281–282</span>; Tudorel Urian, <span class="CharOverride-3">Ispita modernităţii</span>, O, 1989, 30; Ioan Arieşanu, <span class="CharOverride-3">Miniaturi critice</span>, O, 2000, 4; <span class="CharOverride-3">Dicţ. Banat</span>, <span class="CharOverride-3">105–106. &#9;</span><span class="Semnatura">D.B.-D.</span></p>
			<p class="Heuristica-PRIMUL"><span class="titlu-12">BIROU, Virgil </span>(11.V.1903, Tigvaniu Mare, j. Caraş-Severin – 22.IV.1968, Timişoara), prozator, publicist. Este fiul Ioanei Birou (n. Zară) şi al lui Iuliu Birou, învăţători. A urmat liceul la Lugoj şi Oraviţa, după care a absolvit, în 1930, Facultatea de Mine din cadrul Institutului Politehnic din Timişoara. Funcţionează ca inginer la Primăria Timişoara (1936–1938) şi la Uzina Electrică din Timişoara (1938–1963). În 1933 este printre membrii fondatori ai societăţii literare Altarul Cărţii, iar mai târziu, din 1941, preşedinte al Asociaţiei Scriitorilor din Banat, funcţie pe care o deţine până la desfiinţarea acesteia de către autorităţile comuniste, în 1944. A debutat în 1932 la revista timişoreană „Vrerea”, în redacţia căreia va lucra. A mai colaborat la „Revista Fundaţiilor Regale”, „Vremea” ş.a., iar mai târziu la „Scrisul bănăţean” şi „Orizont”.</p>
			<p class="Heuristica-BASE">Primul volum al lui <span class="CharOverride-2">B.</span>, <span class="CharOverride-3">Oameni şi locuri din Căraş</span> (1940), îmbină reportajul şi analiza sociologică – modalităţi de expresie care, odată cu dezvoltarea şcolilor româneşti de folclor şi sociologie, începuseră să capteze tot mai mult atenţia scriitorilor din ultimii ani ai epocii interbelice – într-o adevărată monografie spirituală a Banatului anilor ’30 din secolul trecut. Marcate nu de puţine ori de stângăcii literare, dar având întotdeauna farmecul expresiei neaoşe, evocările reuşesc, atât prin generozitatea viziunii (cartea incluzând aspectele cele mai diverse, de la cele geografice şi economice la cele sociologice sau antropologice), cât, mai ales, prin sentimentalismul molcom, „bănăţean”, să facă trecerea de la jurnalism la literatură. Capacitatea de a surprinde culoarea locală, ca şi aceea de „a citi” în sufletele oamenilor, ale căror portrete, uneori memorabile, trimit la literatura lui Calistrat Hogaş şi a lui Mihail Sadoveanu (de amintit sunt aici figurile lui George Mingea, Pau Piele sau cea a dascălului Braia, un „domn Trandafir” bănăţean) fac din cartea lui <span class="CharOverride-2">B.</span> un text cu certe valenţe estetice. Romanul <span class="CharOverride-3">Lume fără cer </span>(1947), singura operă literară notabilă a autorului, se înscrie, prin spiritul pozitivist al observaţiei şi arhitectura narativă precisă, cu capitole organizate simetric, în canoanele realismului naturalist. Axată pe viaţa dură, „lipsită de cer” a minerilor („ocnarilor”), naraţiunea transferă în plan literar experienţa documentară şi sociologică a autorului. Tablourile, indiferent că este vorba de imaginea vechilor târguri (descrierea Oraviţei, de pildă) sau de portretele personajelor, sunt întotdeauna creionate după canonul observaţiei ştiinţifice, etnografico-documentare: figura protagonistului, Pavel Toc, un ţăran care devine miner pentru a scăpa de recrutare, este edificatoare în acest sens. De asemenea, fundalul pe care se desfăşoară acţiunea romanului, lumea pestriţă a Imperiului Austro-Ungar în declin, aşa cum era aceasta percepută în satele româneşti din Banat, îi prilejuieşte lui <span class="CharOverride-2">B.</span> o nouă demonstraţie a calităţilor de fin observator al realităţilor sociale şi economice. Scriitorul a mai publicat proză scurtă, risipită în „Vrerea”, „Revista Institutului Social Banat-Crişana”, „Orizont”, şi a coordonat o valoroasă antologie, intitulată <span class="CharOverride-3">Poezia nouă bănăţeană </span>(1944), prin care a încercat să impună atenţiei cititorilor un grup de tineri poeţi, dintre care unii au confirmat previziunile editorului.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Oameni şi locuri din Căraş</span>, Timişoara, 1940; ed. îngr. şi pref. Nicolae Ţirioi, Timişoara, 1982; <span class="CharOverride-3">Crucile de piatră de pe Valea Căraşului</span>, Timişoara, 1941; <span class="CharOverride-3">Năzuinţe şi realizări</span>. <span class="CharOverride-3">Etape din viaţa culturală bănăţeană</span>, Timişoara, 1941; <span class="CharOverride-3">Oglinda lui moş Ion Stăvan</span>, cu desene de Catul Bogdan, Timişoara, 1946; <span class="CharOverride-3">Lume fără cer</span>, Bucureşti, 1947; ed. Timişoara, 1972; <span class="CharOverride-3">Drumuri şi popasuri bănăţene</span>, Bucureşti, 1962; <span class="CharOverride-3">Răzbunarea lui Stolojan</span>, îngr. şi pref. Nicolae Danciu Petniceanu, Timişoara, 1997; <span class="CharOverride-3">Revoluţia de la 1848 în Caraş</span>, îngr. şi pref. Constantin Juan Petroi, Timişoara, 2002; <span class="CharOverride-3">Trei săptămâni sub teroarea bombelor germane</span>, îngr. Nicolae Danciu Petniceanu, Timişoara, 2003. <span class="CharOverride-2">Antologii:</span> <span class="CharOverride-3">Poezia nouă bănăţeană</span>, Timişoara, 1944.</p>
			<p class="Heuristica___m_RPR"><span class="CharOverride-2">Repere bibliografice:</span> Petru Sfetca, <span class="CharOverride-3">„Oameni şi locuri din Căraş”</span>, „Dacia”, 1943, 39; D. Gherghinescu-Vania, <span class="CharOverride-3">Despre scriitori bănăţeni</span>, VS, 1943, 2907; Al. Jebeleanu, <span class="CharOverride-3">„Oglinda lui moş Ion Stăvan”</span>, „Banatul”, 1946, 42; Traian Liviu Birăescu, <span class="CharOverride-3">„Lume fără cer”</span>, O, 1957, 10; Valeriu Cristea, <span class="CharOverride-3">„Drumuri şi popasuri bănăţene”</span>, GL, 1962, 50; Ţirioi, <span class="CharOverride-3">Premise</span>,<span class="CharOverride-3"> 53</span>,<span class="CharOverride-3"> 58–61</span>,<span class="CharOverride-3"> 95–103</span>,<span class="CharOverride-3"> 109–111</span>; Ungureanu, <span class="CharOverride-3">Imediata</span>,<span class="CharOverride-3"> </span>I, <span class="CharOverride-3">67–97, 192–193</span>; Pavel Bellu, <span class="CharOverride-3">Virgil Birou – uriaşul candid</span>, O, 1981, 33; Timotei Jurca,<span class="CharOverride-3"> Un roman nedreptăţit – „Lume fără cer” de Virgil Birou</span>, O, 1986, 52; Ungureanu, <span class="CharOverride-3">Mitteleuropa</span>, <span class="CharOverride-3">365–368</span>; Ruja, <span class="CharOverride-3">Parte</span>, I, <span class="CharOverride-3">27–31</span>;<span class="CharOverride-3"> Dicţ. scriit. rom</span>., I, <span class="CharOverride-3">282–283</span>; <span class="CharOverride-3">Scrisori către Virgil Birou</span>, îngr. Aquilina Birăescu, Timişoara, 2003; <span class="CharOverride-3">Dicţ. Banat</span>, <span class="CharOverride-3">106–109</span>;<span class="CharOverride-3"> </span>Ungureanu, <span class="CharOverride-3">Geografia lit.</span>, IV, <span class="CharOverride-3">69–75</span>;<span class="CharOverride-3"> </span>Radu Pavel Gheo, <span class="CharOverride-3">Lumea dispărută a ocnarilor</span>, O, 2012, 4. &#9;<span class="Semnatura">L.H. </span></p>
			<p class="Heuristica_PRIMUL_Semnat"><span class="titlu-12">BIRUINŢA</span>, cotidian apărut la Cluj din 16 aprilie 1926 până la 18 iulie 1927, între 4 martie şi 13 octombrie 1929 și în 1938. Până la 28 ianuarie 1927 director este Al. Hodoş (Ion Gorun). Între 29 ianuarie şi 18 iulie 1927 direcțiunea este preluată de Sebastian Bornemisa. D.I. Cucu este prim-redactor între 29 ianuarie şi 11 iulie 1927, apoi director de la 18 august 1929. Ziarul susţine orientarea politică a lui Octavian Goga şi îşi propune „o reabilitare a Ardealului” politic şi cultural. <span class="CharOverride-2">B.</span> dispune de rubrici ca „Icoana de pe stradă” (susţinută de Ecaterina Pitiş), „Tabloul cu săgeţi”, „Circul politic”, „Din nevoile Clujului”. Se scrie mult despre O. Goga, se vorbeşte despre comemorarea lui M. Eminescu şi se analizează traducerea în maghiară a <span class="CharOverride-3">Luceafărului</span>, realizată de Berde Maria. G.M. Ivanov se ocupă de Henrik Ibsen, D.I. Cucu de Francis Jammes, în timp ce Ioan Lupaş cere ridicarea unui monument pentru G. Coşbuc la Năsăud. Colaboratorii mai importanţi sunt Silviu Dragomir, Onisifor Ghibu, Al. Lascarov-Moldovanu, Horia Teculescu, Elie Dăianu, Septimiu Popa, Sebastian Stanca, Ion Mehedinţeanu, Coriolan Bărbat, Corneliu I. Codarcea, Aurel Ciato. &#9;<span class="Semnatura">M.Pp.</span></p>
			<p class="Heuristica_PRIMUL_Semnat"><span class="titlu-12">BIS</span>,<span class="CharOverride-2"> </span>revistă „de teatru, muzică, literatură, artă, sport şi cinematograf” apărută la Bucureşti, săptămânal, între 16 martie şi 13 aprilie 1935. Redactori: N. Carandino, C. Panaitescu. În articolul <span class="CharOverride-3">Pentru ce Bis?</span>, din primul număr, iniţiatorii publicaţiei promit „o judicioasă scrutare a actualităţii culturale”, „o veghe permanentă asupra fenomenului cultural, un material divers şi abundent, o orientare completă”. Aceste promisiuni vor fi respectate în bună parte de <span class="CharOverride-2">B.,</span> în scurta perioadă de apariţie, la un nivel onorabil. Dacă literatura propriu-zisă e aproape absentă – <span class="CharOverride-3">Poemul primăverii </span>al lui I. Peltz constituie o excepţie –, în schimb rubricile de comentarii sunt destul de bogate şi acoperă domenii variate. Se remarcă îndeosebi cronicile literare ale lui Mihail Vâlsan, care scrie despre cărţi ca <span class="CharOverride-3">Ion Barbu</span> de Tudor Vianu, <span class="CharOverride-3">Valori </span>de Mihai Ralea, <span class="CharOverride-3">Ochii Maicii Domnului</span> de Tudor Arghezi, <span class="CharOverride-3">Sângele </span>de Dan Petraşincu. La acestea se adaugă articolele de la rubrica „Cartea străină” ale lui George I. Ghidu şi Sergiu Dan, cronica plastică semnată cu pseudonimul P. Lastic, cronica muzicală susţinută de tânărul compozitor Tudor Ciortea. Mai colaborează Zaharia Stancu cu un articol despre realegerea lui Liviu Rebreanu ca preşedinte al Societăţii Scriitorilor Români şi Petru Manoliu cu eseul <span class="CharOverride-3">Procesul Baudelaire</span>. &#9;<span class="Semnatura">I.M.</span></p>
			<p class="Heuristica_PRIMUL_Semnat"><span class="titlu-12">BIS</span>,<span class="CharOverride-2"> </span>revistă apărută la Bucureşti, săptămânal, de la 13 septembrie 1942 până la 23 octombrie 1946, sub direcţia Sandrei Cocărăscu. Publicaţia şi-a schimbat în mai multe rânduri formatul şi subtitlul (iniţial „Artă, teatru, cinema, muzică”, de la numărul 140/1946 „Săptămâna bucureşteană în teatru, muzică, plastică, cinema, sport”, de la numărul 147/1946 „Săptămâna bucureşteană în teatru, cinema, muzică, modă”, de la numărul 148/1946 „Teatru, cinema, muzică, modă, pagina femeii, mondenităţi”, de la numărul 169/1946 „Caleidoscopul vieţii artistice”). De la numărul 156/1946 redactor responsabil devine Liliana Delescu. Concepută ca un magazin al tuturor artelor, revista reuşeşte să ofere o imagine a vieţii culturale româneşti şi europene din epocă. În paginile ei, cu rubrici diverse şi bogat ilustrate, apar informaţii şi comentarii de actualitate, sunt evocate personalităţi artistice, sunt semnalate talente în plină afirmare. O atenţie specială e acordată artelor spectacolului, cu accent pe teatru şi film. Revista are o echipă de cronicari tineri, dar redutabili, cu un spirit critic ascuţit, deseori polemic. Cronica teatrală e semnată de N. Carandino, cea cinematografică de Emil Darie, cea muzicală de Virgil Gheorghiu, cea plastică de Miron Radu Paraschivescu, cea literară de Ovidiu Constantinescu. Articole de fond despre evenimente sau despre fenomene culturale din prima jumătate a secolului al XX-lea publică, între alţii, Al. Kiriţescu, F. Aderca, Radu Beligan. Printre colaboratorii ocazionali se mai numără Victor Eftimiu, Ion Pas, Lucia Demetrius, Ionel Teodoreanu, Henriette Yvonne Stahl. În numărul 6/1942 poate fi întâlnită şi prezenţa lui Tudor Arghezi cu tableta <span class="CharOverride-3">Bis in idem</span>, care exprimă admiraţia pentru noua publicaţie. Se remarcă rubrica de interviuri, dedicată în general unor actori, dar din care nu lipsesc nici scriitorii (de exemplu, N.D. Cocea şi Tudor Muşatescu). Axată aproape exclusiv pe publicistică, revista găzduieşte foarte puţine texte literare (G.M. Zamfirescu, <span class="CharOverride-3">Cântecul vieţii</span>, şi Sanda Cocărăscu, <span class="CharOverride-3">O poveste de Crăciun</span>, scenetă).   &#9;<span class="Semnatura">I.M. </span></p>
			<p class="Heuristica_PRIMUL_Semnat"><span class="titlu-12">BISERICA ŞI ŞCOALA</span><span class="CharOverride-2">, </span>„foaie bisericească, scolastică, literară şi economică” apărută la Arad săptămânal, de la 30 ianuarie 1877 până la 27 iunie 1948. Din 1992 apare o serie nouă, cu periodicitate bimestrială. Primul redactor responsabil este Vicenţiu Mangra (până în 1878, în 1883–1884 şi 1890), urmat de Aron Hamsea (1879–1882, 1884–1899), Constantin Gurban (1884), George Proca (1899), Roman Ciorogariu (1901–1917), Teodor Botiş (1917–1921), Simion Stana (1922–1936), Gheorghe Ciuhandu (director) (1937–1939), Ilarion V. Felea (1939–1945), Demian Tudor (1945–1947), P. Deheleanu (1948). <span class="CharOverride-2">B.ş.</span> a răspândit în Ardeal noutăţile culturale şi ştiinţifice din Regat, reproducând rapoarte şi conferinţe de la Academia Română, articole preluate din „Convorbiri literare” şi din alte reviste. De la început a arătat o admiraţie specială faţă de Vasile Alecsandri (<span class="CharOverride-3">Balcanul şi Carpatul</span>, <span class="CharOverride-3">Odă ostaşilor români</span>, <span class="CharOverride-3">10 Mai 1881</span>, <span class="CharOverride-3">Cântecul gintei latine</span> – în română, franceză, italiană, cu o prezentare de Gr. H. Grandea). În numărul 25/1878 apare <span class="CharOverride-3">Adresa românilor din Arad trimisă d-lui V. Alecsandri</span>,<span class="CharOverride-3"> </span>conţinând felicitări pentru premiul de la Montpellier, precum şi răspunsul poetului. În numărul din 24 iunie 1909, dedicat lui Eminescu, la două decenii de la dispariţia sa, un grupaj liric (<span class="CharOverride-3">Rugăciune</span>, <span class="CharOverride-3">Sonet</span>, <span class="CharOverride-3">Învierea</span> şi <span class="CharOverride-3">Colinde, colinde) </span>este<span class="CharOverride-3"> </span>însoţit de o prezentare a vieţii şi a operei poetului. Se publică, de asemenea, poezii semnate de Florica Ciura-Ştefănescu, Petre Dulfu, Lucian Emandi, Maria Flechtenmacher, Petru Mercea, Vasile Militaru, Pavel Popa, multe versificări ocazionale aparţinându-le lui G. Sion, Iosif Vulcan, Vasile D. Păun, Zaharia Boiu, Teodor Ceontea ş.a. precum şi o însemnată cantitate de poezie religioasă, semnată de Ioan Jebeleanu, Victor Aga, C. Manea, Lucian Lungu, Vasile Lădaru, I. Avramescu, Ion Triponescu, Gheorghe I. Creţu, Feodor Rudolf Floruţiu, Teodor Sărac, Teodor Bodârlău, Dan C. Bălteanu, Ioniţă Hornea, Ioan Atanasie Bucur, Ion Lascu-Dumbravă, Traian Rusu-Şirianu, Iorgu Gorgos, M. Moldovean. Mai puţin cultivată în paginile revistei este proza. În 1880 se preiau din „Convorbiri literare” scrisorile dintre Ion Ghica şi Vasile Alecsandri, iar în 1918, sub pseudonimul George Dumbravă, se publică în foileton nuvela <span class="CharOverride-3">Din Basarabia rusească</span>. Atractive sunt notele de călătorie semnate de Ion Mara, Badea Cireşanu, P. Bolcaş, Lucia V. Babescu. Sporadică, dramaturgia este prezentă prin piesa <span class="CharOverride-3">Casa fără Dumnezeu. Trei tablouri dramatice din viaţa concubinilor</span> de Caius Turicu. Deşi nesistematice, preocupările de critică, istorie şi teorie literară familiarizează cititorul cu fenomenul literar şi cultural, îndeosebi prin rubrica „Cronica bibliografică”, devenită cu timpul „Cărţi şi reviste”. Recenzentul cel mai stăruitor şi mai avizat este Septimiu Sever Secula. Mai semnează comentarii Gh. Moţiu şi Constantin Rudneanu, în timp ce Gh. Naghiu şi Gh. Ciuhandu realizează studii extinse de istorie literară şi culturală privind primele publicaţii religioase din Arad. În anii ’30 şi ’40 sunt de semnalat eseurile lui Lucian Emandi, Gh. Moţiu, D. Stăniloae, Nichifor Crainic, Marin Sfetcu, aforisme şi cugetări de Gh. Moţiu. Între colaboratori se numără şi Ioan Lupaş, Vasile Goldiş, Octavian Goga. <span class="CharOverride-2">B.ş.</span> dovedeşte interes şi pentru literatura populară, găzduind culegeri realizate de Teodor T. Burada, episcopul Melchisedec, poezii populare de Crăciun, lirică de război, precum şi studii despre folclor semnate de George Coşbuc, P. Barbu, Gussy Apostolescu, Simion Stana. &#9;<span class="Semnatura">D.V.</span></p>
			<p class="Heuristica-PRIMUL"><span class="CharOverride-2">BISTRIŢIANU, Alexandru</span> (7.IX.1911, Tecuci – 3.VII.1976, Bucureşti), istoric literar, folclorist. Este fiul Eugeniei (n. Stavri) şi al lui Ion Bistriţeanu, profesor de limba română. Urmează liceul la Lugoj, apoi face studii universitare la Facultatea de Litere şi Filosofie din Bucureşti (1929–1933), unde frecventează şi cursurile Seminarului Pedagogic Uni&#173;versitar „Titu Maiorescu”. Asistent onorific (1933–1935) la Catedra de literatură română şi estetică a profesorului Mihail Dragomirescu, din 1942 devine asistent şi la Catedra de literatură română veche, condusă de Nicolae Cartojan, la Universitatea bucureșteană. Mai mulţi ani va fi profesor de liceu la Bucureşti, Arad, în 1947 şi 1948 funcţionând şi la Seminarul Pedagogic Universitar „Titu Maiorescu”. În ultima parte a activităţii sale didactice este lector şi conferenţiar, şef de catedră la Institutul de Perfecţionare a Cadrelor Didactice (1955–1960), decan al Facultăţii de Filologie a Institutului Pedagogic din Bucureşti (1962–1963) şi prorector al instituţiei, conferenţiar la Catedra de literatură comparată şi teoria literaturii a Universităţii din Bucureşti. Concomitent, între 1950 şi 1963 a fost cercetător şi şef de secţie la Institutul de Istorie şi Teorie Literară al Academiei RPR. În 1967 este lector la Sorbona, când audiază cursurile lui Alain Guillermou la École Normale Supérieure des Langues Vivantes. Tot în 1967 este profesor asociat la Universtiatea din Lyon, iar în 1968 la Saint-Étienne. A înfiinţat şi a redactat, împreună cu profesorul Aurel E. Peteanu, „Primăvara Banatului”, revistă a elevilor Liceului „Coriolan Brediceanu” din Lugoj. Secretar de redacţie la „Limbă şi literatură” (1955–1963), la a cărei înfiinţare a contribuit, şi redactor-şef la revista „Limbă şi literatură pentru elevi” (1972–1974), a mai colaborat la „Cercetări folclorice”, „Contemporanul”, „Cristalul”, „Datina”, „Litere”, „Semenicul”, „Semnalul”, „Studii şi cercetări de istorie literară şi folclor”. </p>
			<p class="Heuristica-BASE"><span class="CharOverride-2">B.</span> se va îndrepta spre istoria literară, mai întâi regională, cu lucrările <span class="CharOverride-3">Doi scriitori bănăţeni:</span> <span class="CharOverride-3">Victor Vlad Delamarina şi Ioan Popovici Bănăţeanu</span> (1943), <span class="CharOverride-3">Vasile Alecsandri şi bănăţenii</span> (1946). Cea mai amplă şi unitară lucrare a sa, prezentată ca teză de doctorat în preziua morții sale, este <span class="CharOverride-3">Teorie şi inspiraţie folclorică la predecesorii lui V. Alecsandri</span> (1977), a cărei elaborare i-a fost propusă de G. Călinescu. Structurată pe ideea că „filonul folcloric străbate evoluţia întregii noastre literaturi”, cartea include cercetarea monografică a acestei dimensiuni la şase scriitori: Dimitrie Cantemir (raportul operei acestuia cu etosul popular cunoaşte o „pregnantă şi strălucită afirmare – poate unică la acea dată în planul culturii europene”), Gheorghe Asachi, Ion Heliade-Rădulescu, Mihail Kogălniceanu, Costache Negruzzi şi Nicolae Bălcescu. Lipseşte din sumar Alecu Russo, fiindcă – precizează <span class="CharOverride-2">B.</span> – acesta a colaborat discret la colecţia de poezii populare a lui Vasile Alecsandri, nefăcând deci parte dintre precursori, ci din „etapa romantică a maturizării şi sintezelor”. Preocuparea pentru zăcămintele folclorice şi pentru unii dintre cei ce le-au studiat este vădită şi în alte studii ale lui <span class="CharOverride-2">B.</span>, despre Fraţii Schott, Franz Obert, Richard Kunisch, Elena Sevastos, Léo Bachelin. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Doi scriitori bănăţeni: Victor Vlad Delamarina şi Ioan Popovici Bănăţeanul</span>, Craiova, 1943; <span class="CharOverride-3">Vasile Alecsandri şi bănăţenii</span>, Craiova, 1946; <span class="CharOverride-3">Teorie şi inspiraţie folclorică la predecesorii lui V. Alecsandri</span>, Bucureşti, 1977. </p>
			<p class="Heuristica___m_RPR"><span class="CharOverride-2">Repere bibliografice: </span>I.C. Chițimia, <span class="CharOverride-3">Al. Bistrițianu – in memoriam</span>, LL, 1976, 2; Al. Dima, <span class="CharOverride-3">Un capitol de istorie a folcloristicii</span>, CRC, 1977, 2; <span class="CharOverride-3">Dicţ. scriit. rom</span>., I, <span class="CharOverride-3">283–284</span>; Victor Stoleru, <span class="CharOverride-3">Ipostaze de istorie literară</span>, Bucureşti, 2002, <span class="CharOverride-3">166–167</span>, <span class="CharOverride-3">169–171</span>; Datcu, <span class="CharOverride-3">Dicţ. etnolog.</span>, <span class="CharOverride-3">109</span>. &#9;<span class="Semnatura">I.D. </span></p>
			<p class="Heuristica-PRIMUL"><span class="titlu-12">BITAY Árpád</span> (20.VII.1896, Budapesta – 30.XI.1937, Alba Iulia), istoric literar, traducător. A făcut studii medii la Cluj, Braşov şi Alba Iulia (1907–1915). După bacalaureat este recrutat şi trimis pe frontul italian, unde supravieţuieşte unui atac cu gaze toxice. Urmările intoxicării suferite atunci le suportă până la sfârşitul timpuriu. Absolvent al Facultăţii de Drept din Debreţin (1919), se înscrie la Facultatea de Istorie–Filologie a Universităţii din Cluj, secţia istorie–română, pe care o va absolvi în 1923. După studii de romanistică la Universitatea din Leipzig (1927–1928), se stabileşte în 1929 la Alba Iulia, unde va fi profesor de română, latină şi germană. </p>
			<p class="Heuristica-BASE"><span class="CharOverride-2">B. </span>publică în presa vremii încă din anul 1920, iar prima lucrare de rezonanţă îi apare în 1922 – o istorie recapitulativă a literaturii române (<span class="CharOverride-3">A román irodalomtörténet összefoglaló áttekintése</span>), destinată tineretului studios. În urma aprecierilor favorabile ale profesorilor Nicolae Drăganu şi Sextil Puşcariu, tipăreşte lucrarea şi în româneşte, sub titlul <span class="CharOverride-3">Istoria literaturii române</span> (1924). Tot în scopuri didactice publică o scurtă gramatică a limbii române (1923). Sub îngrijirea sa apare <span class="CharOverride-3">Műforditások román költőkből</span> (1928), o selecţie reprezentativă din poezia românească, de la folclorul literar până la Lucian Blaga. A tradus din proza lui I. Al. Brătescu-Voineşti, A.I. Odobescu, Ion Creangă, I.L. Caragiale, Emil Gârleanu, Ion Agârbiceanu, Gh. Brăescu, D.D. Patraşcanu, din dramaturgia lui Vasile Alecsandri şi Nicolae Iorga. Concomitent, publicul român a putut citi în „Adevărul literar şi artistic”, „Cuget clar” şi „Universul literar” versiunile româneşti ale unor scrieri de Jókai Mór, Kovács Deszö, Nyirö József, Gyallay Domokos şi Szabó Mária, în transpunerea lui <span class="CharOverride-2">B.</span> A contribuit la cunoaşterea valorilor literare și culturale maghiare şi prin expuneri prezentate la cursurile Universităţii Populare de la Vălenii de Munte, unde N. Iorga l-a invitat pentru prima oară în 1923. Până în 1937 a fost prezent aici în fiecare vară, ţinând aproximativ o sută de comunicări despre literatura, cultura şi istoria maghiară şi despre legăturile literare și culturale româno–maghiare. Ca istoric literar, <span class="CharOverride-2">B.</span> n-a reuşit să realizeze mari sinteze reprezentative. În schimb, a contribuit la studierea interferenţelor spirituale româno–maghiare cu multe date noi, pe care le-a publicat sub formă de articole, note, materiale documentare în „Dacoromania” şi în „Erdélyi Irodalmi Szemle”. A scris cu predilecţie despre personalităţi ale trecutului cultural maghiar care au avut legături cu viaţa şi cultura românească, cum au fost Viola József, medic la Curtea Moldovei, poetul Sükei Károly, fiul unui preot reformat din Bucureşti, Szontagh Samuel, farmacist maghiar din Muntenia, Ponori Thewrek József, primul traducător maghiar al proverbelor româneşti, pictorul Barabás Miklós, care a trăit şi a lucrat un timp la Bucureşti, familia Széchenyi şi relaţiile ei cu românii, Ács Károly, primul traducător în maghiară al cântecelor populare româneşti. Totodată, a valorificat date şi informaţii noi, adunate din arhive şi colecţii de manuscrise, despre viaţa şi activitatea unor cărturari români: Gh. Asachi, protopopul Popa Pătru din Tinăud, Nicolae Milescu, Gheorghe Buitul, Vasile Moga şi, în mai multe rânduri, despre Gheorghe Şincai şi Gheorghe Lazăr. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">A román irodalomtörténet összefoglaló áttekintése</span>, Alba Iulia, 1922; ed. (<span class="CharOverride-3">Istoria literaturii române</span>), Cluj, 1924; <span class="CharOverride-3">Gyulafehérvár Erdélyi művelödéstörténetében</span> [<span class="CharOverride-3">Alba-Iulia în istoria culturală a Ardealului</span>], Cluj, 1926; <span class="CharOverride-3">A moldvai magyarság </span>[<span class="CharOverride-3">Despre maghiarii din Moldova</span>], Cluj, 1926; <span class="CharOverride-3">„... hogy románok és magyarok jobban megismerjék egymást...” </span>[<span class="CharOverride-3">„</span>...<span class="CharOverride-3">pentru ca românii şi maghiarii să se cunoască mai bine”</span>], îngr. şi introd. Kovács Ferenc, București, 1977.<span class="CharOverride-2"> Antologii:</span> <span class="CharOverride-3">Műforditások román költőkből</span> [<span class="CharOverride-3">Antologia poeţilor români</span>], Cluj, 1928. </p>
			<p class="Heuristica___m_RPR"><span class="CharOverride-2">Repere bibliografice:</span> Nicolae Drăganu, <span class="CharOverride-3">„A román irodalomtörténet összefoglaló áttekintése”</span>,<span class="CharOverride-3"> </span>DR, 1921–1922; Ion Băilă, <span class="CharOverride-3">„Istoria literaturii române”</span>, ALA, 1922, 377; N. Iorga, <span class="CharOverride-3">„A román irodalomtörtenet összefoglaló áttekintése”</span>, „Bulletin de l’Institut pour l’Étude de l’Europe Sud-Orientale”, 1922; Sextil Puşcariu, <span class="CharOverride-3">O istorie a literaturii române în ungureşte</span>,<span class="CharOverride-3"> </span>„Cugetul românesc”, 1922, 6; Nicolae Drăganu, <span class="CharOverride-3">„Az erdélyi románok a protestáns fejedelmek alatt”</span>, DR, 1924–1926, 2; N. Iorga, <span class="CharOverride-3">S-a pierdut un om de bine</span>,<span class="CharOverride-3"> </span>„Neamul românesc”, 1937, 266; György Lajos, <span class="CharOverride-3">Istoricul literar maghiar dr. Bitay Árpád</span>,<span class="CharOverride-3"> </span>PL, 1938, 8; <span class="CharOverride-3">Dr. Bitay Árpád életrajzi adatai és tudományos munkássága</span>, Cluj, 1938; Boliay Zoltán [Gaál Gábor], <span class="CharOverride-3">Bitay Árpád</span>, KOR, 1938, 1; Engel Károly, <span class="CharOverride-3">A megértés és testvériesülés. Iorga levelek Bitay Árpád hagyatékaban</span>, UTK, 1965, 49; Dávid Gyula, <span class="CharOverride-3">Egy hidverő</span>, UTK, 1967, 48; Engel Károly, <span class="CharOverride-3">Hidverök</span>, KOR, 1968, 4; Kovács Ferenc, <span class="CharOverride-3">Bitay Árpád előadásai Nicolae Iorga szabadegyetemén</span>, KOR, 1975, 9; Octavian Şireagu, <span class="CharOverride-3">Bitay Árpádra emlékezem…</span>, UTK, 1978, 3; <span class="CharOverride-3">Rom. magy. ir. lex.</span>, I, <span class="CharOverride-3">240–242</span>. &#9;<span class="Semnatura">O.K.</span></p>
			<p class="Heuristica-PRIMUL"><span class="titlu-12">BITTEL, Adriana</span> (31.V.1946, Bucureşti), prozatoare. Este fiica Alicei Bittel (n. Margulis), avocată, şi a lui Lazăr Bittel, economist. A absolvit Liceul „Mihail Sadoveanu” (1964) şi Facultatea de Limba şi Literatura Română a Universităţii din Bucureşti (1970). Mai întâi corector (1972–1989), din 1990 lucrează ca redactor la „România literară” (până în 2009). Debutează în 1964 cu o povestire în „Gazeta literară”. Mai colaborează la „Argeş”, „Contemporanul”, „Echinox”, „Luceafărul” ş.a. I se acordă Premiul Asociației Scriitorilor din București și Premiul ASPRO pentru cartea <span class="CharOverride-3">Întâlnire la Paris </span>(2001).</p>
			<p class="Heuristica-BASE"><span class="CharOverride-2">B.</span> a debutat editorial cu volumul <span class="CharOverride-3">Lucruri într-un pod albastru</span> (1980), aşezat sub semnul versului lui Ion Barbu „Munţii-n Spirit, lucruri într-un pod albastru”. Prozele poematice din această carte, cu epic redus, transcriu senzaţii nedefinite sau observaţii acute ale unui personaj-narator feminin, care deformează liric realitatea prin percepţia personală. Detaliul de viaţă cotidiană se împleteşte cu viziunea de vis, iar planul realist se intersectează cu cel fantastic, într-o incursiune, defel gratuită, în zonele existenţiale profunde. Între prozele cu ecouri oniric-borgesiene sunt inserate, ca nişte file din caietul naratorului, câteva poeme ceremonios livreşti, scrise într-un limbaj poetic modern, care transmit cu sensibilitate acută o stare de solitudine melancolică. Autoarea îşi modifică sensibil modalitatea de expresie odată cu volumul următor de proză scurtă, <span class="CharOverride-3">Somnul după naştere</span> (1984); ea optează acum pentru o formulă a micului realism de observaţie socială şi psihologică. Teme eterne – dragostea, nefericirea, inadaptarea, singurătatea – sunt rescrise cu prospeţime şi autenticitate. Mai puţin interesată de experimentul formal decât de adevărul situaţiilor de viaţă, <span class="CharOverride-2">B.</span> scrie modern, dar fără ostentaţie. Cele optsprezece schiţe şi povestiri independente prezintă o anumită unitate de adâncime. Ele se coagulează de obicei în jurul unei eroine stângace, visătoare şi bovarice, care însă observă cu fineţe întâmplările universului ei mărunt şi se autoanalizează lucid. Acelaşi interes cehovian pentru dramele derizorii ale omului obişnuit îl dovedesc şi cele opt proze, unitare ca stil şi tematică, din culegerea <span class="CharOverride-3">Iulia în iulie</span> (1986). Prozatoarea nu îşi idealizează, dar nici nu îşi caricaturizează personajele, privite cu atenţie, inteligenţă şi umor. Lumea este reconstituită cu acuitate a notaţiei realiste, prin acumularea detaliilor şi printr-o rafinată tehnică a colajului. Din câteva trăsături sigure, <span class="CharOverride-2">B.</span> schiţează caractere şi reface ambianţa locurilor, din care se reţin unele interioare decrepit mateine sau străzile Bucureştiului, cu atmosferă uneori stranie, evocate şi în paginile lui Bedros Horasangian sau ale lui Mircea Cărtărescu. Romanul <span class="CharOverride-3">Fototeca. Temă cu variaţiuni</span> (1989) înfăţişează viaţa de redacţie din perspectiva unui personaj remarcabil prin capacitatea de a surprinde lumea dincolo de aparenta ei monotonie. Ştearsă, naivă şi altruistă, ca şi protagonistele din celelalte proze ale autoarei, Coca beneficiază de avantajul unei miopii deformatoare, înmagazinând imagini pe care le ordonează într-un sistem personal de relaţii cu lumea. Organizându-şi fototeca după reguli numai de ea ştiute, Coca transformă o îndeletnicire anostă într-o activitate poetică, iar defectul de care suferă devine un talent. Aparent lipsită de viaţă personală, ea observă de pe margine o realitate în care nu este implicată activ şi reţine toate micile drame ale colegilor de redacţie; ştiinţa contemplaţiei este dublată de o înţelegere afectuoasă a lumii. Imaginile disparate se fixează nu numai pe retină, ci şi în conştiinţa unui martor. Naraţiunea vie, ce surprinde detaliile unei existenţe cotidiene cenuşii, se îmbogăţeşte cu planul amintirii, căci scriitoarea consideră, pe urmele lui Max Frisch – sub auspiciile căruia îşi aşază romanul –, că, în timp ce prezentul poate fi doar privit, trăite sunt cu adevărat aşteptarea sau amintirea. În cărțile postdecembriste <span class="CharOverride-3">Întâlnire la Paris </span>şi <span class="CharOverride-3">Cum încărunţeşte o blondă </span>(2006), <span class="CharOverride-2">B.</span> reuneşte povestiri din volumele anterioare şi texte publicate în reviste după 1989 despre personaje feminine vulnerabile în viaţa reală, dar care examinează cu luciditate şi simţ critic lumea din jur. Autoarea alcătuieşte o cronică a anilor ’80, proiecţie a unor femei cultivate şi sensibile care oscilează între o existenţă prozaică și arcanele imaginației.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Lucruri într-un pod albastru</span>,<span class="CharOverride-3"> </span>Bucureşti, 1980;<span class="CharOverride-3"> Somnul după naştere</span>,<span class="CharOverride-3"> </span>Bucureşti, 1984;<span class="CharOverride-3"> Iulia în iulie</span>,<span class="CharOverride-3"> </span>Bucureşti, 1986; <span class="CharOverride-3">Fototeca. Temă cu variaţiuni</span>, Bucureşti, 1989; <span class="CharOverride-3">Întâlnire la Paris</span>, Bucureşti, 2001; <span class="CharOverride-3">Cum încărunțește o blondă. Povestiri din secolul trecut</span>, București, 2006. </p>
			<p class="Heuristica___m_RPR"><span class="CharOverride-2">Repere bibliografice:</span> Laurenţiu Ulici, <span class="CharOverride-3">Sugestia poetică</span>,<span class="CharOverride-3"> </span>RL, 1980, 28; Lovinescu, <span class="CharOverride-3">Unde scurte</span>, IV, <span class="CharOverride-3">138–140</span>,<span class="CharOverride-3"> </span>V, <span class="CharOverride-3">34–38</span>,<span class="CharOverride-3"> </span>VI, <span class="CharOverride-3">88–91</span>; Valeriu Cristea, <span class="CharOverride-3">Cariatidele cotidianului</span>, RL, 1986, 25; Nicolae Manolescu, <span class="CharOverride-3">Scurte povestiri</span>, RL, 1987, 12; Holban, <span class="CharOverride-3">Profiluri</span>, <span class="CharOverride-3">396–397</span>; Simion, <span class="CharOverride-3">Scriitori</span>, IV, <span class="CharOverride-3">685–692</span>; Florin Manolescu, <span class="CharOverride-3">Proza „micului realism”</span>, LCF, 1990, 5; George Pruteanu, <span class="CharOverride-3">La vie en prose</span>, CRC, 1990, 14; Diana Adamek, <span class="CharOverride-3">Regatul de imagini</span>, TR, 1990, 22; Valeriu Cristea, <span class="CharOverride-3">Realism critic</span>, CC, 1990, 1; Gabriela Omăt, <span class="CharOverride-3">Personaj şi persona</span>,<span class="CharOverride-3"> </span>VR, 1990, 6; Ţeposu,<span class="CharOverride-3"> Istoria</span>,<span class="CharOverride-3"> 155–156</span>; <span class="CharOverride-3">Dicţ. scriit. rom</span>., I, <span class="CharOverride-3">284–285</span>; Lefter, <span class="CharOverride-3">Scriit. rom. ’80–’90</span>, I, <span class="CharOverride-3">63–65</span>; Adriana Babeţi, <span class="CharOverride-3">Ada &amp; companionii</span>, O, 2001, 4; Mircea Iorgulescu, <span class="CharOverride-3">Lectură incandescentă</span>, „22”, 2001, 50; Carmen Muşat, <span class="CharOverride-3">Traseele memoriei</span>, OC, 2001, 54; Cristea-Enache, <span class="CharOverride-3">București</span>,<span class="CharOverride-3"> 89–97</span>; Ştefănescu, <span class="CharOverride-3">Istoria</span>, <span class="CharOverride-3">1063–1065</span>; Sorin Lavric, <span class="CharOverride-3">O Hestia modernă</span>, RL, 2006, 22; Tudorel Urian, <span class="CharOverride-3">Fustele lui Mitică</span>, RL, 2006, 47; Holban, <span class="CharOverride-3">Ist. lit.</span>, II, <span class="CharOverride-3">274–276</span>; Bianca Burța-Cernat, <span class="CharOverride-3">Cum rămâne în umbră o scriitoare</span>, OC, 2007, 108. &#9;<span class="Semnatura">A.C.</span></p>
			<p class="Heuristica-PRIMUL"><span class="titlu-12">BIZANTINISM.</span> „Cine zice slavism zice bizantinism – afirma Demostene Russo în cartea sa <span class="CharOverride-3">Elenizmul în România</span> (1912) –, căci slavonismul nu era altceva decât trupul exterior mişcat de sufletul bizantin.” Remarca reputatului bizantinolog cu&#173;prin&#173;de o doză importantă de veridicitate, dar are şi tendinţa de a trimite către o generalizare (excesivă şi oarecum exclusivistă) a „stării” literare la slavii de sud. Partea de acceptat din această teză spune că prin intermediul literaturilor sud-slave – veche şi mediobulgară şi sârbească – românii (şi nu numai ei, fiindcă textele elaborate la sud de Dunăre vor parcurge şi trasee est-europene, ajungând la ruşi şi ucraineni) au receptat, de fapt, literatura bizantină, că literaturile acestea, născute preponderent pe temei grecesc, au funcţionat ca o filieră prin care „bunurile” literare şi culturale din Bizanţ au fost translate pe un spaţiu însemnat, menit să ajungă un fel de „Bizanţ după Bizanţ”. Într-adevăr, românii nu au comunicat direct cu cultura bizantină decât ceva mai târziu. Pentru perioada cea mai veche, din secolele al XIV-lea şi al XV-lea, contactele nemijlocite (fără a lipsi) nu au fost deosebit de semnificative. Afirmaţia lui Demostene Russo – care îndeamnă fără greş la investigarea temeinică a literaturii bizantine pentru a înţelege în profunzime rosturile literaturii române de expresie slavonă, precum şi evoluţiile ulterioare în româneşte – lasă, nedrept, la o parte producţiile proprii ale scriitorilor slavi (care ajung şi ele în bibliotecile româneşti), ignorându-le nu fiindcă ar fi fost contestată existenţa lor, ci pentru că, probabil, cercetătorul se îndoia de originalitatea acelora. Russo nu a rămas singur pe această poziţie. Şi surprinzător, dar şi semnificativ, peste câteva decenii, un cercetător rus îndelung familiarizat cu problemele literaturii slave medievale, D.S. Lihaciov, va vorbi cam în aceiaşi termeni despre caracteristicile literaturii vechi bulgare. Teoria lui Lihaciov (formulată prin anii ’60 ai secolului trecut şi reluată apoi în câteva rânduri) este mai amplă. Evocând relaţiile stabilite între culturile sud-est şi est-europene (într-o comunicare ce conta pe tezele „universaliste” ale unei ortodoxii supranaţionale) şi ajungând la încheierea că aceste legături au reuşit să construiască o „cultură comunitară” (la baza căreia se află în bună măsură cea bulgară), prin intermediul căreia slavii au comunicat cu Bizanţul, Lihaciov (neinformat în privinţa vechii literaturi româneşti) socotea că influenţa Bulgariei asupra celorlalte ţări slave a fost reprezentată doar de acea parte a culturii ei care fusese supusă bizantinizării: „Nu avem ştiinţă ca asupra Rusiei să fi existat vreo înrâurire a elementelor protobulgare sau a celor aparţinând culturii populare slavo-bulgare. Repet: cultura bulgară a exercitat o influenţă şi s-a «transplantat» în Rusia doar în acea parte a ei care reprezintă «cultura creştină intermediară»”. Cu alte cuvinte, D.S. Lihaciov (precum altădată Demostene Russo) valida integral literaturile slave de sud, pe cea bulgară în special, doar în acea secţiune a lor ce poate primi calificativul „redacţie a literaturii bizantine”, parte utilă ca vehicul pentru valorile spirituale greceşti traduse. Semnificativ este exemplul selectat de Dan Zamfirescu din cuprinsul literaturii noastre (care în destule cazuri a prelucrat scrieri bulgare sau sârbeşti ce nu au ajuns la slavii de răsărit): cazul panegiricului lui Constantin cel Mare, întocmit de Eftimie al Târnovei. Acest text, care nu a interesat în epoca lui Gavriil Uric (prescriitor al celor mai multe compuneri eftimiene), va fi adus în actualitatea literară românească în anii lui Ştefan cel Mare, vreme a cruciadei antiotomane, când un „erou exemplar” de felul împăratului proteguitor al creştinismului era trebuincios. Scrierea lui Eftimie al Târnovei, menită, atunci când a fost alcătuită, să insufle curaj în circumstanţe dificile, venea să sprijine un efort combatant. Ea va intra în cuprinsul <span class="CharOverride-3">Învăţăturilor lui Neagoe Basarab către fiul său Theodosie</span>, căci şi voievodul de la Argeş edifica un „model monarhic”, şi va reapărea (cu rosturi nu prea greu de desluşit), împreună cu <span class="CharOverride-3">Învăţăturile...</span> traduse în româneşte, în vremea lui Matei Basarab şi în ambiţioasele decenii brâncoveneşti. Ar fi greşit să se considere că „mijlocitorii” slavi au monopolizat absolut toate căile de comunicare ale cărturarilor români cu Bizanţul, cu literatura şi cultura bizantină. Dacă s-ar proclama, cum s-a şi întâmplat, valabilitatea generală a unei asemenea formulări, imaginea vieţii spirituale a românilor ar suferi nedorite îndepărtări de realitate. Tabloul, înfăţişând nişte modeşti ştiutori de carte slavonă, în stare doar să prescrie textele tălmăcite în alte părţi, nu reface nici pe departe starea adevărată a literaturii române din veacurile al XIV-lea şi, mai cu seamă, al XV-lea şi al XVI-lea, ignoră capacităţile de asimilare şi re-proiectare manifestate de oamenii de carte români, eludează deschiderile şi nu valorifică posibilităţile unei culturi cu virtuţi probate. Nu toate căile prin care, de pildă, se constituiseră relaţiile culturale româno–bizantine din veacurile al XV-lea şi al XVI-lea trecuseră prin „filiera” sud-slavă. Contactele directe cu Athosul s-au stabilit încă pe la sfârşitul secolului al XIV-lea. Înfiinţarea mitropoliilor din Ţara Românească (1359) şi Moldova (1401) s-a făcut prin năzuinţa lăuntrică, dar nu fără cointeresarea patriarhilor ecumenici din Constan&#173;tinopol. La fel va proceda şi un voievod maramureşean care solicita Patriarhiei constantinopolitane să ia sub jurisdicţia sa, înălţând-o la rangul de stravropighie, importanta şi influenta mănăstire românească din Peri. Izbânzile artistice din epoca Paleologilor au găsit ecouri şi interpretări în alcătuirile arhitecţilor şi pictorilor români. Biserica Sf. Nicolae (Domnească) din Curtea de Argeş, mănăstirea lui Mircea cel Bătrân de la Cozia oglindesc modele bizantine. Iconografia românească din acea vreme şi de mai târziu este şi ea de vădită sorginte paleologă. Instinctiv, dar şi din raţiuni politice (căci vecinii – ungurii şi polonii – erau catolici), românii au căutat legăturile cu Bizanţul, simţind acea civilizaţie a Imperiului, cu toate produsele ei, ca aparţinând unei „antichităţi zonale”, continuatoare a celei vechi, romane, din care şi ei se revendicau. „Prin Bizanţ – spunea G.M. Cantacuzino – noi ne legăm de marea tradiţie clasică greco-romană şi suntem solidari cu civilizaţiile occidentale. De aceea, pentru noi studiul artei bizantine ar trebui să aibă o însemnătate deosebită. În ea vom găsi obârşia tematicei noastre plastice. Legile şi proporţiile arhitecturii bizantine derivă din cele clasice, chiar dacă acest lucru nu e clar la prima vedere pentru toţi”. Ştirile de care dispune ştiinţa contemporană despre aceste raporturi directe sunt, într-adevăr, sumare. Coroborate, însă, aceste informaţii îngăduie depăşirea cadrului format de practicarea, tradiţional acceptată şi acreditată, a unor exerciţii monotone. Lăsând la o parte faptul că, în unele centre cărturăreşti româneşti, raporturile cu Apusul latin nu conteniseră, ci reprezentau fundamentul dezvoltărilor interne, trebuie admis că şi în zona de influenţă slavo-bizantină cultivarea textelor slave aduse de la sud de Dunăre nu epuiza disponibilităţile celor şcoliţi. Există date care confirmă că limba greacă nu a încetat a fi cunoscută şi folosită. Într-un codice din secolul al XV-lea, scris în Moldova, cuprinzând epistole ale lui Fotie şi ale lui Athanasie cel Mare, dar şi decizii sinodale, există câteva rânduri, şterse, însoţite de o însemnare a scriitorului: „Aceste cuvinte cu cerneală roşie se află în greceşte şi le-am transcris, dar s-au şters cu negru, pentru că noi am sărit din text”. Comentând manuscrisul, P. P. Panaitescu socoteşte că el conţine o traducere făcută din greceşte în slavonă, realizată în Moldova. Chiar dacă această însemnare îmbracă doar o constatare apărută în urma unei confruntări a versiunii slave, deja existentă, cu originalul grecesc, esenţa travaliului filologic al cărturarilor români nu se schimbă şi afirmaţia referitoare la cunoaşterea limbii greceşti rămâne valabilă. Deşi cărturarii de la sud de Dunăre, bulgari şi sârbi, au depus, cu deosebire în secolul al XIV-lea, eforturi însemnate în direcţia racordării propriilor preocupări cu literatura bizantină mai nouă, rezultatele nu au izbutit să depăşească o anumită „sferă de interese” pe care tradiţia – numărând acum câteva veacuri – a acestei particulare „redacţii sud-slave” a literaturii bizantine o fixase aproape definitiv. Sunt traduse – şi încep să circule în Bulgaria şi Serbia, în Ţările Române şi apoi în Rusia – scrierile importante ale mişcării conduse de Grigorie Palamas (concomitent, cele care proveneau dinspre partida adversă, cea îndrumată de calabrezul Bernardo Varlaam, sunt sever blocate), materialele ce vor fi incluse în impunătoarea colecţie a <span class="CharOverride-3">Mineielor </span>–<span class="CharOverride-3"> </span>elaborate, după unii cercetători, la Târnova –, precum şi alte texte, modeste în genere sub unghiul valorii literare. Un „zid” – a cărui impenetrabilitate o asigurau rigoarea unei biserici aflate în interminabilele conflicte cu felurite „erezii” locale, ţelurile ce animau intelectualitatea bulgară a vremii, necoincidente cu finalităţile unor forme „facile”, soliditatea unor tradiţii şi, poate, lipsa de interes faţă de textele vag angajate „ideologic” – dincolo de care au trecut extrem de puţine lucruri din înfloritoarea producţie literară a „Renaşterii Paleologe”, a obturat multe canale de comunicare între literatura bizantină şi cele sud-est-europene. Despre acest obstacol cercetătorii slavi – dornici să evidenţieze punţile, şi nu restricţiile – vorbesc puţin, dar existenţa lui a fost, din păcate, foarte reală. </p>
			<p class="Heuristica-BASE">În Bizanţul secolelor al XIII-lea şi al XIV-lea s-a scris, parcă spre a oferi o lăuntrică echilibrare imperiului care începuse să se clatine, o literatură variată, deja atentă la modelele apusene şi vizibil înclinată (în ciuda exagerărilor „puriste”, nu puţine) către întrebuinţarea unui veşmânt lingvistic accesibil, „democratic”. Existau, fireşte, genuri şi specii predilecte, agreate, la fel cum erau altele – textele dramatice, de pildă – care nu stârneau nici un fel de curiozitate. Lirica religioasă are în Nicephoros Vlemmides, în Nicephoros Callist Xanthopoulos, în Markos Evghenikos ori în împăratul Theodor II Laskaris, toţi stihuitori într-o limbă ce dispreţuieşte, încă, idiomul vorbit, reprezentanţi de marcă. În poezia laică domină convenţionalismul în elogiile compuse de Mihail Holobolos sau de Manuil Philes (condeier „profesionist” care solicită intens formulările encomiastice), sfaturile plictisitoare pe care le împrăştie neobosit Theodor Lapites sau enormele compoziţii ale lui Theodor Melitheniotes, a cărui alcătuire <span class="CharOverride-3">Despre prudenţă</span>, cu cele 3 062 de versuri ale ei, redactate, se pare, sub înrâurirea scrierii <span class="CharOverride-3">L’amorosa visione</span> a lui Boccaccio, era socotită în 1897 de Karl Krumbacher o „monstruozitate poetică”. Mai vii şi venind cu siguranţă din medii nearistocratice sunt satirele şi parodiile, ca şi numeroasele texte populate de păsări, animale ori fructe, toate ascunzând sub învelişul parabolelor ţeluri critice şi combative. Şi epica uzează mult de vers. Sunt la modă romanele şi povestirile versificate („sedii” ale „materializărilor” ficţionare), multe de inspiraţie şi model apusene, chiar atunci când puneau în mişcare eroii din Antichitatea greacă. O <span class="CharOverride-3">Ahileiadă</span> (e drept, din secolul al XV-lea) maschează fondul homeric sub haine croite de scriitorii franci. Urme france, la fel de vizibile, apar în romanul <span class="CharOverride-3">Lybistros şi Rhodamna</span>, care repetă, ca ţesătură a intrigii, o scriere vestică de oarecare notorietate, <span class="CharOverride-3">Belthandros şi Chryzanta</span>. Vre&#173;murile împăraţilor din dinastiile Laskaris şi Paleolog adăpostesc nişte epistolografi frenetici. Cărturarii scriu prietenilor, îşi scriu unii altora, adresează epistole împăraţilor. Între cei mai celebri autori de scrisori trebuie aşezat Theodor Metochitul, autor de scrieri filosofice, istorice şi literare, profesor al lui Nicephoros Grigoras, cunoscător profund al gândirii anticilor şi admirator al lui Platon, scriitor şi filosof de primă mărime din secolul al XIV-lea şi probabil unul dintre cei mai însemnaţi din întreaga literatură bizantină. Se cuvine a mai fi amintiţi, ca epistolografi, Nicephoros Hummos (elev al lui Grigorie din Cipru) şi un devotat – într-un spirit ce îi prevesteşte pe marii umanişti – al lui Aristotel, dar şi Mazaris, plecat imitator al lui Lucian, ori Toma Magistrul, cărturar ce descinde din stirpea Metochit–Grigoras. Retorii s-au simţit totdeauna în largul lor între cărturarii bizantini. Oratoria poate fi inclusă între „genurile” agreate (în variatele ei ipostaze), iar retorica a fost un depozit la care scriitorii au apelat fără rezerve. Între autorii de discursuri, de panegirice, de „cuvinte”, diverse ca substanţă şi ţel, se află Demetrios Cydones (căruia studiile făcute la Milano i-au sădit o afecţiune statornică pentru literatura latină; va traduce în greceşte <span class="CharOverride-3">Summa teologica</span> a lui Toma d’Aquino), retoricianul desăvârşit care a fost Theodor Hiraktenos şi, nu în ultimul rând, împăratul Manuil II Paleolog, savant, filosof şi orator distins. Lite&#173;ratura istorică, ansamblu cu variate componente, îi convoacă pe autorii de memorii (dintre care se cade a fi pomenit împăratul Ioan VI Cantacuzin, în a cărui <span class="CharOverride-3">Istorie</span> în patru cărţi subiectivitatea se numeşte justificare, perpetuă apărare şi îndreptăţire a multelor şi întortocheatelor acţiuni politice la care a participat) şi pe cei de autobiografii (Nicephoros Vlemmides, Grigorie din Cipru, Gheorghios Pachymeres din Niceea, cu o scriere în hexametri), lângă istoriografi şi (acum desueţi) alcătuitori de cronografe. Între scriitorii de istorie se cade a fi evocat Nicephoros Callist Xanthopoulos, autor, la începutul veacului al XIV-lea, al unei importante <span class="CharOverride-3">Istorii bisericeşti</span> (dusă până la anul 911) din care se va „nutri” Eftimie al Târnovei în scrierea <span class="CharOverride-3">Panegiricul lui Constantin cel Mare</span>. Cei mai mulţi dintre istoricii „laici” sunt savanţi de talie europeană, căci nu altfel pot fi calificaţi nişte autori de însemnătatea lui Gheorghios Akropolites, elev al niceenilor Vlemmides şi Heka&#173;pertites şi continuator al lui Choniates.<span class="CharOverride-3"> </span>Preocuparea istoricilor bizantini de a se continua unii pe alţii este dovedită de tabloul neîntrerupt al curgerii evenimentelor pe care îl refac scrierile lor, chiar dacă punctele de vedere asupra unor fapte diferă, uneori surprinzător, de la un autor la altul. Cronica lui Akropolites se oprea la eliberarea Constan&#173;tinopolului. Cu alungarea „latinilor” din Bizanţ îşi începea lucrarea urmaşul lui Akropolites, Pachy&#173;meres, martor al evenimentelor pe care le înregistrează. Enorm de multă ştiinţă, dar mai puţină obiectivitate, acestea ar fi trăsăturile impunătoarei <span class="CharOverride-3">Istorii a romeilor </span>(în 37 de cărţi), rămasă de la veritabilul „uomo universale”, retor, gramatician, filosof, matematician, teolog şi istoric care a fost Nicephoros Grigoras. Om al Renaşterii şi mare polihistor (poate cel mai însemnat al ultimelor două veacuri ale Bizanţului – zice Karl Krumbacher), Grigoras a coborât în for, s-a înscris în dispute, fiind inamicul cel mai temut al isihaştilor (în Conciliul din 1351 aceştia îi vor arunca anatema). A rămas mereu el însuşi, din care pricină partea originală a <span class="CharOverride-3">Istoriei </span>sale, cam de pe la 1320, va îmbrăca un pronunţat caracter memorialistic. În pragul secolului al XV-lea – secol în care trăiesc ultimii mari admiratori ai lui Tucidide, precum Ioannes Kananas, Ioannes Anagnostes, Dukas, Laonikos Chalkokondyles, Gheorghios Sphrantges, Krito&#173;boulos din Imbros ş.a. –, căci producţia istorică a acestui veac (chiar dacă ar fi fost tălmăcită de slavii de sud, aşa cum nu s-a întâmplat) nu ar fi putut practic să ajungă la îndemâna cărturarilor noştri în aceeaşi perioadă, pot fi consemnate, în fine, şi apariţiile – desuete pentru această epocă – ale unor cronici în versuri. Un anume Ephrem compune, în trimetri bizantini, o cronică ce mergea până la 1261, iar de la Mihail Panaretos a rămas o cronică despre Imperiul Trebizondei, cuprinzând evenimentele consumate între anii 1204 şi 1426. Ar trebui adăugată aici foarte diversa literatură religioasă produsă de adepţii lui Grigorie Palamas, care, după Conciliul din 1351, scriu cu frenezie spre consolidarea şi propensiunea mişcării isihaste. Cât şi în ce măsură i-a interesat pe cărturarii bulgari, contemporani cu veacurile de înflorire culturală bizantină, producţia literară a „Renaşterii Pale&#173;ologe”? Care au fost „genurile” literare care, prin tălmăciri din greceşte ori prin eforturi proprii (jalonate de aceleaşi modele bizantine), au fost selectate spre a crea sistemul ce avea apoi să transmită propuneri şi spre alte spaţii literare? Dacă se judecă doar după acel unic <span class="CharOverride-3">Stihirar</span> (culegere de imnuri religioase) tălmăcit din greceşte, însoţit de alte câteva compuneri de factură asemănătoare, răspândite prin felurite sbornice, răspunsurile la aceste întrebări ar trebui să sune foarte puţin încurajator. Abordând un asemenea unghi, ar însemna să fie ignorate nişte specificităţi ale procesului literar petrecut la sud de Dunăre în ultima parte a veacului al XIII-lea şi pe toată desfăşurarea celui de-al XIV-lea, condiţiile care au dirijat mişcările de idei şi concretizările lor în sfera „culturalului” şi a „literarului”. În literaturile slave din sudul Dunării, în cea bulgară în particular, secolul al XIV-lea impunea câteva tendinţe ce vor avea urmări în modelarea sistemului „genurilor” literare practicate de scriitorii Prerenaşterii răsăritene. Sunt destule indiciile care spun că, îndemnaţi de spiritul laborios al isihaştilor şi grupaţi în centrele culturale de la Paroria, Kelifarevo, Târnova şi Vidin, cărturarii bulgari au desfăşurat o activitate literară notabilă. Îndeletnicirea lor de bază o reprezentau mai cu seamă tălmăcirea şi copierea textelor bizantine. Continua, astfel, activitatea de transferare a unor „bunuri” literare începută în veacurile precedente, dar care acum era plasată sub comandamente sensibil modificate de programele isihaste. Sunt traduse operele marilor autori bizantini ai isihasmului, cu deosebire cele care sprijineau canonizarea unor fruntaşi ai mişcării, cum ar fi <span class="CharOverride-3">Viaţa lui Grigorie Sinaitul</span> şi <span class="CharOverride-3">Viaţa lui Theodosie de Târnova</span>, alcătuite de patriarhul Callist, <span class="CharOverride-3">Viaţa sfântului Romil</span>, compusă de Grigorie, ucenicul lui. Theodosie de Târnova însuşi tălmăcise <span class="CharOverride-3">Capete foarte folositoare</span>, sinteză atribuită lui Grigorie Sinaitul. Textele isihaştilor îşi fac loc în sbornicele cu conţinut stabil, colecţii al căror sumar este revăzut prin reînnoirea traducerilor şi achiziţionarea unor scrieri până atunci evitate din pricina dificultăţilor de ordin lingvistic (hagiografiile lui Simeon Metaphrastul pot reprezenta această categorie). Marile sbornice cuprinzând „vieţi” şi panegirice poartă pecetea exigenţei isihaştilor faţă de puritatea lingvistică şi faţă de aparatul stilistic. Ideologic şi dogmatic, posibilităţile de pătrundere în sbornice – prin urmare şi în circuitul literar – a textelor ce oscilau între canonic şi necanonic se reduc drastic. Sporeşte în schimb, simţitor, cercul scriitorilor bizantini antologaţi. Sunt convocaţi acum şi autori din vremurile mai noi. Ei nu depăşesc, însă, veacul al XII-lea. Între ei, Ioan Damaschinul, Andrei din Creta, Iulian Taviotul, Isichia, Antipatros din Vostrona, Theodor Studitul, Theodor Daphnopathos, patriarhul Gherman, Si&#173;meon Metraphrastul, prezbiterul Leontie, Nicethas din Paphlagonia ş.a. Îşi fac apariţia „vieţile” de mai mare întindere, de obicei texte ce glorificau figuri martirizate în vremea împăraţilor iconoclaşti. Acum se traduc hagiografiile consacrate lui Ioan Gură de Aur şi lui Ştefan Noul Mărturisitor (autor, Simeon Metaphrastul), lui Grigore Omiritos (de Grigorie, episcop al Negranosului), lui Macarie Egipteanul (de Serapion), lui Vasilie cel Nou (de diaconul Grigorie), mucenicului Artemie (de Ioan din Rhodos) ş.a. Pe acest fundament va fi zidită prestigioasa activitate de panegirist a lui Eftimie de Târnova care, în strădania sa de a-i nemuri pe  martiri cu scopuri de o profundă rezonanţă patriotică şi politică, a consacrat literatura hagiografică şi sub unghiul originalităţii. Lângă hagiografie trebuie înregistrate oratoria (căci numeroasele „cuvinte” care se prefac sau se compilează erau destinate şi rostirii) şi epistolografia (Eftimie de Târnova a fost şi un autor de scrisori). În privinţa scrierilor cu caracter istoriografic, în depozitele sud-slave se aflau deja <span class="CharOverride-3">Cronografia pe scurt a patriarhului Nicephoros</span>, tălmăcită probabil prin veacurile al IX-lea şi al X-lea (continuată de cărturarii sârbi – aceiaşi care dăduseră colecţia <span class="CharOverride-3">Vieţi ale ţarilor şi arhiepiscopilor sârbi</span> – prin letopiseţele sârbeşti zise „noi”), <span class="CharOverride-3">Cronica scurtă</span> a lui Gheorghios Hamartolos, transpusă în slava veche către sfârşitul secolului al X-lea ori la începutul celui de-al XI-lea. În veacul al XIV-lea este tradusă <span class="CharOverride-3">Cronica universală</span> pe care o elaborase cu patru secole mai înainte Simeon Metaphrastul, şi tot în acest timp, în mediul cărturăresc din preajma ţarului Ivan Aleksandr (personaj iubitor de cultură, posesor al unei importante biblioteci, sprijinitor al scriitorilor şi artiştilor), s-a tălmăcit şi <span class="CharOverride-3">Istoria sinoptică</span> a lui Constantin Manasses (pentru bilioteca ţarului executându-se o copie „de lux” – astăzi la Vatican – împodobită cu şaizeci şi nouă de miniaturi). La Curtea aceluiaşi Ivan Aleksandr se configurează şi interesul pentru literatura juridică. Este tălmăcită <span class="CharOverride-3">Sintagma </span>pe care Matei Vlastaris o alcătuise la Salonic prin 1335. (Sârbii o traduseseră în jurul anilor 1347–1349 sau 1342.) Tot în veacul al XIV-lea un anonim transpune şi <span class="CharOverride-3">Pandectele lui Nicon</span>, sporind zestrea de texte în acest domeniu. O ochire în domeniul „beletristicii” nu scoate la iveală prea multe elemente demne de a fi reţinute. Epica este reprezentată prin romanul popular <span class="CharOverride-3">Viaţa sfinţilor Varlaam şi Ioasaf</span>, scriere în care edificarea de tip ascetic lasă loc şi pentru exercitarea altor funcţii, şi prin aşa-zisele „povestiri istorice” şi pseudo-istorice, precum <span class="CharOverride-3">Cuvânt despre Alexandru cel Bătrân, Cuvânt despre uciderea împăratului Focas </span>sau <span class="CharOverride-3">Viaţa lui Esop</span>, deşi ideea traducerii lor în mediul cultural bulgăresc nu este acceptată de toţi cercetătorii. Acest tablou, departe de a fi complet, poate totuşi convinge că între „breşele” importante făcute către contemporaneitatea bizantină se află cea produsă de literatura isihastă. Se poate afirma că această breşă este cu deosebire importantă, pentru că literatura curentului palamit transfera în Balcani un set nou de principii în interpretarea raportului capital dintre om şi univers, o atitudine modificată faţă de exerciţiul spiritual şi faţă de imaginea lui literară. În rest, scriitorii bulgari s-au oprit asupra unor texte cărora timpul scurs le consacrase însemnătatea şi le validase valoarea. </p>
			<p class="Heuristica-BASE">Trebuie spus din nou că literatura română veche (şi literaturile est-slave) nu au comunicat direct (decât mai târziu) cu literatura bizantină. Pentru epoca începuturilor, drept mijlocitor i-a folosit literatura veche (apoi medio-) bulgară („participările” sârbeşti au o frecvenţă mult mai redusă), acea literatură pe care D.S. Lihaciov o numea „filieră” sau „intermediar”. Această „literatură-intermediar” a operat ca un filtru, cu exigenţe proprii, pe seama căruia trebuie aşezate, în mare măsură, şi configuraţiile din structura genologică furnizată atât propriilor scriitori, cât şi cărturarilor din spaţiile cărora le facilita contactul cu literatura Bizanţului. Un lung interval de timp achiziţiile acestei „literaturi-intermediar” au avut, pentru ariile din estul şi sud-estul continentului, un statut de monopol. Sub acest regim, nu totdeauna convenabil şi nici foarte fertil (ca evoluţie) pentru literaturile-„receptori”, „literatura-intermediar” a realizat operaţia, foarte importantă, de colportare, transferare şi transplantare în conformitate cu un program. Schematic şi succint reprezentată, evoluţia literelor româneşti în planul opţiunilor genologice arată că veacurile XIII–XVI se consacră în chip covârşitor (ceea ce pentru cel de-al XV-lea secol nu înseamnă şi exclusiv) transferării şi asimilării de texte, acumulării de informaţie într-un demers în care intervenţia este încă sporadică şi nu cutează a depăşi limitele unor modeste localizări. Câmpul literaturii este dominat de textele „împrumutate” (apropriate în cadrul acelei circulaţii facilitate de „universalismul” ortodox), scrieri bizantine de primă mărime, dar şi opere ale cărturarilor sud-slavi. Acestea compun un fond de informare şi de lectură, cu funcţii modelatoare ale căror rezultate pot fi nemijlocit constatate. Nu lipsesc din depozitele de carte nici acele „genuri-ansamblu”, mixte, cumva amorfe şi eterogene, a căror estetică, medievală, conta, se pare, pe reunirea în corpusuri enorme a unor lucrări aparţinând unor genuri diferite şi în chei variate. Se scriu şi acum, în veacul al XV-lea şi mai târziu (mai exact, se copiază), în secolele următoare (căci presiunea tradiţiei nu poate fi eludată), sbornice masive, cu conţinut fix sau mobil, colecţii de „cuvinte”, mineie, paterice, proloage etc. Dar o modificare de structură apare cu evidenţă, reflectând, la nivelul relaţiei scriitor–text, o schimbare petrecută în mentalitatea auctorială. Literatura românească îşi cere dreptul de cetate, apar autori care „trăiesc” ca personalităţi distincte. Numele lor însoţeşte (chiar dacă nu mereu) nişte opere cu caracteristici bine precizate (dovadă că scriitorii erau deja în posesia unor idei cât se poate de limpezi în privinţa delimitării „genurilor” şi a „speciilor”), lesne de încadrat într-un sistem. Toate acestea constituie indicii ale unui proces de înnoire, o înnoire realizată prin prefacerea resurselor unei medievalităţi ce nu mai convenea. Pe aceste temeiuri, veacul următor va dura propria sa activitate. Iniţiativele româneşti din secolul al XV-lea, presărate în cadrul acelui curent unidirecţional al achiziţiei literare, depăşesc cu mult media unor producţii obişnuite. Lirica, spre exemplu, a debutat de-a dreptul spectaculos. <span class="CharOverride-3">Pripealele</span> monahului Filotei de la Cozia (fostul logofăt Filos al lui Mircea cel Bătrân), spre a însoţi psalmii „aleşi” ai bizantinului Nicephoros Vlemmides, au avut un deosebit succes, atestat de răspândire (vor ajunge destul de repede a fi tipărite) şi consacrare. Mai departe, însă, în secolul al XV-lea, poezia nu-i va mai tenta pe cărturari. Proza hagiografică, în schimb, devine un punct de atracţie. Numeroase serii de „vieţi ale sfinţilor”, ce circulau la noi în paterice, proloage (corespondentul slavon al grecescului „sinaxar”) ori mineie, au stimulat, împreună cu alţi factori, apariţia primelor texte autohtone. Dacă o <span class="CharOverride-3">Viaţă a lui Nicodim</span>, scrisă de ucenici după moartea întemeietorului mănăstirilor Vodiţa şi Tismana, poate fi doar bănuită deocamdată (şi pe baza cutumei literare, dar şi în temeiul redacţiilor târzii, care trebuie să fi pornit de la o alcătuire veche), <span class="CharOverride-3">Mucenicia sfântului şi slăvitului mucenic Ioan cel Nou care a fost chinuit la Cetatea Albă</span>, redactată la începutul secolului al XV-lea de Grigorie, „monah şi prezbiter în marea biserică a Moldovlahiei”, este o remarcabilă realitate. Acest text, ce-şi va adăuga mai târziu şi un epilog, va intra într-un fertil şi stimulator dialog cu artele figurative dând naştere unei veritabile tradiţii. Împodobind, în 1541, din porunca lui Petru Rareş, paraclisul din turnul clopotniţei mănăstirii Bistriţa, un artist din şcoala lui Dragoş Coman reprezenta în amănunţime viaţa sfântului. Pristavul Marcu, pictor al Voroneţului, a reluat şi el, câţiva ani mai târziu, această „idee” a programului iconografic alcătuit, probabil, de mitro&#173;politul Grigore Roşca. Hagiografia va fi o iniţiativă viabilă în vechea noastră literatură, reapărând fie sub forma unor texte originale, fie în prelucrări, cu rol de „localizare”, prilejuite de „naţionalizarea” unor relicve aduse de prin alte părţi (ca şi moaştele lui Ioan cel Nou). Persistenţa, transformată în consecvenţă, a unui mod de a recepta şi de a crea capătă, pentru această fază a literaturii noastre – când <span class="CharOverride-3">Mucenicia sfântului Ioan cel Nou</span>, redactată la noi, are cam acelaşi statut, în codul epocii, cu <span class="CharOverride-3">Viaţa şi traiul precuvioasei maicii noastre Filotheea</span>, text cu două versiuni succesive, una aparţinând lui Eftimie al Târnovei şi cealaltă lui Ioasaf al Vidinului, sau cu <span class="CharOverride-3">Viaţa sfântului Grigorie Decapolitul</span>, tălmăcită din greacă în slavonă la mănăstirea Bistriţa din Oltenia, unde poposiseră moaştele sfântului –, mult mai multă pondere decât o originalitate interpretată doar prin identificarea elementelor de diferenţiere. Istoriografia începe firesc cu inscripţii, într-o manieră pe care o dezvoltă pomelnicele, dar şi analele ori „cronicile” pictate. Curtea şi mănăstirea, aula şi ecclesia vor consemna, cu ţeluri specifice, istoria, primele alcătuiri lăsând destul de repede locul elaborărilor programate. Epoca lui Ştefan cel Mare, cu stabilitatea ei generatoare de strălucire într-ale spiritului, a favorizat autonomizarea exerciţiului istoriografic. Marele <span class="CharOverride-3">Letopiseţ de când s-a început, cu voia lui Dumnezeu, Ţara Moldovei</span> face din naraţiunea istorică – de marcă bizantină – al doilea mare gen al timpului, alături de hagiografie. Al XVI-lea secol va aduce diversificarea scrierilor cu caracter istoriografic şi, mai ales, apariţia textelor comandate de un voievod sau altul. Cronicarii călugări – Macarie, Eftimie, Azarie – vor îndeplini aceste porunci, luând, fireşte, tot istoriografia bizantină (pe Manasses) drept pildă stilistică şi depozit de ornamente retorice. Între speciile mai mărunte, dar semnificative pentru efortul de diversificare a literaturii originale, trebuie amintită epistolografia. Nu s-au păstrat epistole ale oamenilor Bisericii (de felul celor schimbate în veacul precedent de egumenul Nicodim sau de mitropolitul Antim cu patriarhul Eftimie al Târnovei), deşi ele trebuie să fi existat, dacă se are în vedere autoritatea de care se bucurau ierarhii Moldovei. Au ajuns până la noi, însă, scrisori de domni, texte prin excelenţă politice (frecvent folosite, cum lasă a înţelege începutul unei epistole a lui Vlad Ţepeş către Matei Corvin), unele şi cu valoare memorialistică, ce comunică, comentează ori interpretează evenimente ale timpului. Textele rămase de la Ştefan cel Mare, subsumabile aceleiaşi specii, ţin în egală măsură şi de oratoria politică<span class="CharOverride-3">.</span> Şi aşa-zicând „scrisoarea-circulară”, adresată principilor creştini după izbânda din 1475 de la Podul Înalt, şi solia, rostită în faţa Senatului Republicii Veneţiene de Ioan Ţamblac, unchiul Mariei din Mangop, dar scrisă cu siguranţă după dictarea voievodului, înmănunchează, punând pe seama lui Ştefan cel Mare, calităţi de subtil analist şi însuşiri de literat fin. Voievodul va proba convingător acest har de scriitor în textul inscripţiei (remarcabil fragment de „publicistică” patriotică şi politică) de pe zidul bisericii ridicate la Războieni întru cinstirea oştenilor căzuţi acolo pentru apărarea ţării. Sunt de menţionat, în fine, produsele aparţinând oratoriei de amvon, domeniu care trebuie să fi fost bine reprezentat, căci prelaţi cărturari cu posibilităţi de a se exersa în această direcţie sunt semnalaţi pe parcursul întregului veac al XV-lea şi mai târziu. „Lecţia” bizantină care a fost deprinsă de literaţii români fără „mijlocitorul” sud-slav a dus la instalarea în sistemul genurilor literare practicate la noi a scrierii parenetice, care pe cărturarii de la sud de Dunăre nu îi interesase. După Synesios, Agapet diaconul, Vasile Macedoneanul, Constantin Porfirogenetul şi Teophilact Hephaistos, şirul „sfaturilor pentru prinţ” a fost continuat, în lumea postbizantină, de Neagoe Basarab cu ale sale <span class="CharOverride-3">Învăţături... </span>pentru Theodosie şi apoi de Matei al Mirelor, autor al unor sfaturi către Alexandru Iliaş. Întreaga cultură românească veche, mai cu seamă în spaţiul începuturilor, este de marcă bizantină. Din Bizanţ şi din zonele care l-au moştenit, literatura română a primit genuri şi specii literare, idei şi motive, modele şi sugestii, construindu-şi – operaţie fundamentală – sistemul genologic şi asigurând cadrul pentru cele mai importante forme de discurs, crescând şi dezvoltându-se ca o adevărată literatură europeană.</p>
			<p class="Heuristica___m_RPR"><span class="CharOverride-2">Repere bibliografice:</span> Demostene Russo, <span class="CharOverride-3">Studii bizantino–române</span>, Bucureşti, 1907; Demostene Russo, <span class="CharOverride-3">Studii şi critice</span>, Bucureşti, 1910; Demostene Russo, <span class="CharOverride-3">Elenizmul în România</span>, Bucureşti, 1912; G.M. Cantacuzino, <span class="CharOverride-3">Izvoare şi popasuri</span>, îngr. şi introd. Adrian Anghelescu, Bucureşti, 1977, <span class="CharOverride-3">251–255</span>; N. Iorga, <span class="CharOverride-3">Histoire de la vie byzantine. Empire et civilisation</span>, I–III, Bucureşti, 1934; ed. (<span class="CharOverride-3">Istoria vieţii bizantine. Imperiu şi civilizaţie</span>), tr. Maria Holban, Bucureşti, 1974; N. Iorga, <span class="CharOverride-3">Byzance après Byzance</span>, Bucureşti, 1935; ed. (<span class="CharOverride-3">Bizanţ după Bizanţ</span>), tr. Liliana Iorga Pippidi, postfaţă Virgil Cândea, Bucureşti, 1972; Russo, <span class="CharOverride-3">Studii istorice</span>, I–II, <span class="CharOverride-3">passim</span>;<span class="CharOverride-3"> </span>Marcu Beza, <span class="CharOverride-3">Heritage of Byzantium</span>,<span class="CharOverride-3"> </span>Londra, 1947; Emil Turdeanu, <span class="CharOverride-3">La Littérature bulgare du XIV-e siècle et sa diffusion dans Les Pays Roumains</span>, Paris, 1947;<span class="CharOverride-3"> </span>Panaitescu, <span class="CharOverride-3">Contribuţii</span>, <span class="CharOverride-3">13–124</span>; Dan Gh. Tudor, <span class="CharOverride-3">Romanitatea carpato–dunăreană şi Bizanţul în veacurile V–XI e.n.</span>, Iaşi, 1981; Mazilu, <span class="CharOverride-3">Recitind</span>, I, <span class="CharOverride-3">23–27</span>,<span class="CharOverride-3"> 71–79</span>,<span class="CharOverride-3"> passim</span>; Mihai Cazacu, <span class="CharOverride-3">Bizanţul</span>,<span class="CharOverride-3"> </span>postfaţă Eugen Todoran, Timişoara, 1995; Nicolae Bănescu, <span class="CharOverride-3">Istoria Imperiului Bizantin</span>, I–II, îngr. şi pref. Tudor Teoteoi, Bucureşti, 2000–2003; Nicolae-Şerban Tanaşoca, <span class="CharOverride-3">Bizanţul şi românii</span>, Bucureşti, 2003. &#9;<span class="Semnatura">D.H.M. </span></p>
			<p class="Heuristica-PRIMUL"><span class="titlu-12">BÎLBÎIE, Radu Marian</span><span class="CharOverride-2"> </span>(21.VII.1963, Ploieşti), poet, istoric literar, jurnalist. Este fiul Elenei Bîlbîie (n. Vasile), învăţătoare, şi al lui Emil Bîlbîie, funcţionar în Ministerul Transporturilor. Licenţiat al Universităţii din Bucureşti, Facultatea de Filologie, şi-a trecut tot acolo doctoratul cu o teză privind formarea instituţionalizată, în primul deceniu republican, a tinerilor scriitori. Din 1990 deţine funcţii în Ministerul Apărării Naţionale, la Direcţia de Informare şi Relaţii Publice, la Trustul de Presă (redactor-şef pentru emisiunile militare ale Societăţii Române de Radiodifuziune, director al Trustului) şi la Compartimentul de Analiza Eficienţei Comunicării şi Direcţia de Relaţii Publice. În 1997–1999 a fost redactor-şef al publicaţiilor electronice ale aceluiaşi minister, iar din 2010 este director adjunct al Bibliotecii Militare Naţionale. În 2004–2006 a participat, ca ziarist, la operaţiunile militare din Kabul şi Kandahar. Din 2012 deţine gradul de general de brigadă. A scris şi editat numeroase lucrări dedicate jurnalismului (unele în colaborare). În paralel, din 1994, lucrează în învăţământ, fiind cadru didactic asociat la Facultatea de Litere a Universităţii din Bucureşti şi la Facultatea de Jurnalism şi Ştiinţele Comunicării din aceeaşi Universitate, la Facultatea de Ziaristică a Universităţii Hyperion, Şcoala Superioară de Jurnalism din Bucureşti, Facultatea de Jurnalism a Universităţii Media, Facultatea de Jurnalistică a Universităţii „Lucian Blaga” din Sibiu, Academia Forţelor Terestre „Nicolae Bălcescu” din Sibiu, director editorial al Trustului de Presă Hyperion etc. Este prezent în periodicele „La datorie”, „Armata poporului”, „Observatorul militar”, „Viaţa armatei”, „Viaţa militară”, „Spirit militar modern”, „Românul”, „Românul – magazin cultural”, „Lume, lume”, „Gluma”, „Formula AS”, „Saeculum”, „Luceafărul”, „Antropomedia” (la care din 2010 e redactor-şef). În poezie a debutat editorial cu <span class="CharOverride-3">Luna ca o groapă de var</span> (1999), iar în istoria literară cu <span class="CharOverride-3">Istoria unui experiment eşuat: formarea instituţionalizată a tinerilor scriitori </span>(2004), în care sunt avute în vedere „instituţii, norme şi îndrumări în primul deceniu al «puterii populare»”.</p>
			<p class="Heuristica-BASE">Teză de doctorat la origine, studiul <span class="CharOverride-3">Istoria unui experiment eşuat…</span> sintetizează o vastă informaţie recoltată de <span class="CharOverride-2">B. </span>din presa anilor ’50 ai secolului trecut, din buletine interne, din memorii scrise şi orale, din documente multă vreme secrete, dezvăluind mecanismele instituţionalizării literaturii române după modelul sovietic, cu specială subliniere a modalităţilor de formare a scriitorilor tineri ca prezumtivă brigadă de şoc pe „frontul ideologic”. Două capitole se concentrează asupra mutaţiilor operate de la instaurarea „democraţiei populare” până în 1958; capitolul al treilea descrie cadrul instituţional de formare partinică a tinerilor scriitori (Şcoala de Literatură, revista „Tânărul scriitor”, periodice locale, cenacluri din uzine, şantiere, şcoli etc., congrese, conferinţe, consfătuiri), iar în următorul capitol se înfăţişează evoluţia absolvenţilor Şcolii de Literatură, în special a unor nonconformişti, în frunte cu Nicolae Labiş. Ocupându-se şi de periodicele care devin organe de impunere a realismului socialist ca unică „metodă de creaţie”, <span class="CharOverride-2">B.</span> radiografiază într-o monografie apărută în 2005 revista „Tânărul scriitor”, publicaţie a Uniunii Scriitorilor apărută în 1951–1957, şi pune în lumină atât „şabloanele stagnării”, enorma cantitate de rebuturi literare, cât şi „avatarele debarasării de şabloane, sub supraveghere”. Pe de ală parte, ca poet, <span class="CharOverride-2">B.</span> însumează în textele din volumul <span class="CharOverride-3">Luna ca o groapă de var</span> stări lirice generate mai cu seamă de un inefabil erotic transfigurat de lumina astrului numit în titlu: „Luna plină, albă ca o groapă de var/ clatină-n zare o tufă de liliac/ şi-n preajmă o spuză de jar aprinde poteca”.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Luna ca o groapă de var</span>, Bucureşti, 1999; <span class="CharOverride-3">Istoria unui experiment eşuat: formarea instituţionalizată a tinerilor scriitori</span>, Bucureşti, 2004; <span class="CharOverride-3">„Tânărul scriitor”</span>, Bucureşti, 2005.</p>
			<p class="Heuristica___m_RPR"><span class="CharOverride-2">Repere bibliografice: </span>Mircea Anghelescu, <span class="CharOverride-3">Şcoala de Literatură</span>, ALA, 2004, 720;<span class="CharOverride-3"> </span>Titu Popescu, <span class="CharOverride-3">Şcoala directivelor în literatură</span>, JL, 2005, 11–16; Paul Cernat, <span class="CharOverride-3">Anii ’50 şi „Tânărul scriitor”</span>, OC, 2005, 28; Titu Popescu,<span class="CharOverride-3"> Aporturi documentare</span>, JL, 2007, 17–20. &#9;<span class="Semnatura">D.Mc.</span></p>
			<p class="Heuristica-PRIMUL"><span class="titlu-12">BÎRSAN, Liviu</span><span class="CharOverride-2"> </span>(11.XI.1970, Bucureşti), prozator. Este fiul Liviei Bîrsan (n. Niţă), medic pediatru, şi al lui Ioan Bîrsan, inginer. Urmează Şcoala nr. 75 și Liceul de Matematică–Fizică nr. 3 din Bucureşti. În 1990 devine, tot aici, student al Institutului de Construcţii, dar după doi ani îşi întrerupe studiile, fiind exmatriculat. Traversează ilegal frontiera germană şi, vreme de doi ani, locuieşte la limita legalităţii în Germania, Franţa, Anglia, Spania, Portugalia. Se întoarce în ţară şi îşi reia studiile, obţinând diploma de inginer (1998). Stabilit ulterior în Franţa, între 1999 şi 2007 lucrează pe şantiere din Rusia, Germania, Grecia, Belgia, Suedia, America de Sud, Arabia Saudită. În 2006 debutează în revista „Timpul” cu povestirea <span class="CharOverride-3">3, 4 gloanţe în regiunea toracică</span>, iar în 2007 publică romanul <span class="CharOverride-3">Ochiul şi pulberea</span>. </p>
			<p class="Heuristica-BASE"><span class="CharOverride-3">Ochiul şi pulberea</span>, parabolă sociopolitică ce vizează multiplele mecanisme de funcţionare ale societăţii româneşti, este construită de <span class="CharOverride-2">B.</span> pe un singur plan, fără a fi însă liniar. Realitatea românească e văzută alternativ, prin ochiul naratorului şi prin cel al audiovizualului, şi el un organism viu, cu personalitate proprie, funcţionând ca o enzimă indispensabilă vieţii. Personajul vede la televizor, în prima sa zi de libertate, pulberea care a înghiţit New York-ul în 2001, după prăbuşirea celor două turnuri gemene. Astfel începe o dublă oglindire: realitatea devenită reportaj şi reportajul devenind realitate – unul dintre principiile structurante ale romanului, în care se aglomerează situaţii imprevizibile, sordide, uneori în exces, groteşti sau deformate grotesc de mass-media. În romanul <span class="CharOverride-3">Asylant</span> (2009) dimensiunea parabolică este înlocuită de un hiperrealism ce sondează în profunzime viaţa refugiaţilor. Termenul „asylant” propune din start o nuanţă: nu se face referire la nişte simpli refugiaţi, ci la nişte oameni aflaţi între două condiţii, ambele plasate foarte jos din punct de vedere social (un azilant este acea persoană care a cerut azil politic, fiind luată în evidenţele unui stat înainte de a obţine statutul de refugiat). Protagonistul este orb din naştere, ca atare cititorii au acces în primul rând la dimensiunea sonoră a lumii narative. Filtrul auditiv rezonează cu stilistica scrierii și acomodează numeroasele schimbări de ritm ale frazelor cu lexicul utilizat şi cu dinamica particulară a acţiunilor. Puternică, incisivă, cursivă, pe alocuri frustă, dură, proza lui <span class="CharOverride-2">B. </span>surprinde particularităţi extreme ale dimensiunii sociale, cărora le restituie gravitatea într-un mod natural, chiar şi atunci când unele evenimente narate frizează senzaţionalul.</p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Ochiul şi pulberea</span>, pref. Şerban Axinte, Iaşi, 2007; <span class="CharOverride-3">Asylant</span>, Bucureşti, 2009.</p>
			<p class="Heuristica___m_RPR"><span class="CharOverride-2">Repere bibliografice:</span> Mihaela Stan, <span class="CharOverride-3">Oameni şi şobolani</span>, TMS, 2007, 7; Bogdan Romaniuc, <span class="CharOverride-3">Răpirea candidatului Vernescu</span>, SDC, 2008, 163; Bianca Burţa-Cernat, <span class="CharOverride-3">„Asylant”, un roman inegal</span>, OC, 2009, 492; Cătălin Sturza, <span class="CharOverride-3">Odă emigrantului român</span>, OC, 2010, 515; Şerban Axinte, <span class="CharOverride-3">Lumea începe marţi</span>, CL, 2011, 8. &#9;<span class="Semnatura">Ș.A.</span></p>
			<p class="Heuristica-PRIMUL"><span class="titlu-12">BLAGA, Iosif</span> (1.VII.1864, Lancrăm, j. Alba – 2.VI.1937, Braşov), estetician. Şi-a făcut studiile secundare la Sebeş şi la Alba Iulia, unde în 1884 îşi ia bacalaureatul. Între 1884 şi 1887 urmează teologia la Seminarul din Sibiu, iar ulterior filosofia la Universitatea din Budapesta, obţinând în 1891 doctoratul. Din toamna aceluiaşi an, până în 1924, este profesor la Liceul „Andrei Şaguna” din Braşov, unde, după moartea lui Virgil Oniţiu, ajunge, în 1915, director. A mai fost (1901–1912) secretar al Societăţii pentru Fond de Teatru Român. Din 1916 până în 1919, când se înapoiază la Braşov, <span class="CharOverride-2">B.</span> călătoreşte în Suedia, Norvegia, Franţa, pledând, oricând i se iveşte prilejul, cauza Ardealului. Făcea parte din Consiliul Naţional al Unităţii Românilor, calitate în care a colaborat, la Paris (1918–1919), la alcătuirea hărţii etnografice a Transilvaniei. A fost inspector şcolar (1924–1925), preot paroh la biserica „Sf. Nicolae” din Şchei şi protopop al Braşovului (din 1924), preşedinte al Eforiei şcolilor româneşti ortodoxe din Braşov (din 1925). Între 1928 şi 1931 a fost vicepreşedinte al Senatului. Poetul Lucian Blaga îi era nepot. </p>
			<p class="Heuristica-BASE">În publicistica lui <span class="CharOverride-2">B.</span> preocuparea dominantă este aceea estetică. Chestiuni cum sunt arta şi finalitatea ei (care este plăcerea de ordin spiritual) sau înrâurirea morală a artei îşi fac loc într-o suită de articole scrise vioi, fără pedanterie, apărute în „Tribuna poporului” (1897). Unele idei vor fi reluate în manualul <span class="CharOverride-3">Teoria dramei, cu un tratat introductiv despre frumos şi artă</span> (1899), bazat pe o informaţie cuprinzătoare, culeasă din studiile unor esteticieni germani (F. T. Vischer, J. Wackernagel, Eduard von Hartmann, G.T. Fechner ş.a.). Revendicându-se din estetica hegeliană, cartea lui <span class="CharOverride-2">B.</span> nu i se subordonează întru totul. Concepţia ei, înrâurită de F. Hebbel, ţine de curentul psihologizant – ilustrat de teoreticieni ca Fechner, J. Volkelt ş.a. –, potrivit căruia un adevăr estetic trebuie verificat întotdeauna prin legile psihologiei. Metoda, în argumentaţia lui <span class="CharOverride-2">B.</span>, este aceea inductivă, cu exemplificări din literatura universală şi din cea română. <span class="CharOverride-3">Teoria dramei…</span> a trezit ecouri favorabile, dar a provocat şi serioase critici, de pildă, în revista „Convorbiri literare”, din partea lui Ghiţă Pop. În replică, <span class="CharOverride-2">B.</span>, în articolul <span class="CharOverride-3">Din estetica tragicului</span>, retipărit şi separat (I–II, 1900–1901), reia, cu noi precizări, discuţia asupra subiectelor intrate în litigiu – vina tragică, eroul tragic, fatalismul în tragediile vechilor greci ş.a. În estetica românească el<span class="CharOverride-2"> </span>rămâne ca autor al celei dintâi cărţi care se ocupă, într-un mod sistematic, de unele probleme de estetică a literaturii dramatice. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Teoria dramei, cu un tratat introductiv despre frumos şi artă</span>, Braşov, 1899; ed. îngr. şi introd. Serafim Duicu, Craiova, 1995; <span class="CharOverride-3">Din estetica tragicului</span>, I–II, Sibiu, 1900–1901; <span class="CharOverride-3">Excursiunea şcolară în Italia</span>, Braşov, 1907; <span class="CharOverride-3">Societatea pentru Fond de Teatru Român şi domnul Zaharia Bârsan</span>, Braşov, 1907; <span class="CharOverride-3">Directorul Virgil Oniţiu. Sufletul şi activitatea lui</span>, Braşov, 1916. </p>
			<p class="Heuristica___m_RPR"><span class="CharOverride-2">Repere bibliografice:</span> Ghiţă Pop, <span class="CharOverride-3">„Teoria dramei” de Iosif Blaga</span>, CL, 1899, 10–11; <span class="CharOverride-3">Cărturari braşoveni</span>,<span class="CharOverride-3"> 41–42</span>; Mîndra, <span class="CharOverride-3">Clasicism</span>,<span class="CharOverride-3"> 98–99</span>; <span class="CharOverride-3">Dicţ. lit</span>. <span class="CharOverride-3">1900</span>, <span class="CharOverride-3">104–105</span>; <span class="CharOverride-3">Dicţ. scriit. rom.</span>, I, <span class="CharOverride-3">285–287</span>; Păcurariu, <span class="CharOverride-3">Dicţ. teolog.</span>, <span class="CharOverride-3">49–50</span>; Doina Modola, <span class="CharOverride-3">Prima carte românească de estetică teatrală</span>, TTR, 2000, 5–6. &#9;<span class="Semnatura">F.F.</span></p>
			<div class="_idGenObjectLayout-1">
				<div id="_idContainer006">
					<div id="_idContainer004" class="Basic-Text-Frame">
						<p class="Titlu-Nume-H">BLAGA, Lucian </p>
						<p class="Titlu-mic-DATE">(9.V.1895, Lancrăm, j. Alba – 6.V.1961, Cluj), poet, dramaturg, prozator, eseist, traducător. </p>
					</div>
					<div id="_idContainer005" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="07B_834-897_BiblioFam-Blazian-web-resources/image/BLAGA_Lucian.jpg" alt="" />
					</div>
				</div>
			</div>
			<p class="Heuristica-PRIMUL">Tatăl lui, preotul Isidor Blaga, om cultivat, cunoştea bine limba germană, îi citea pe Kant şi pe Schopenhauer în original, era un spirit deschis, neferindu-se să includă printre lecturile sale, de preferinţă filosofice, chiar şi scrierile lui David Strauss, susţinătorul tezei că persoana şi faptele lui Iisus sunt plăsmuiri mitice. Mama, Ana (n. Moga), tot dintr-o familie preoţească, de origine aromână, compensa puţina instrucţie şcolară cu bogate cunoştinţe folclorice. Viitorul poet, al nouălea la părinţi, a început să vorbească abia la patru ani. Cursul primar îl începe în satul natal (1902), continuând la şcoala săsească din Sebeş (1903–1906). Urmează apoi Liceul „Andrei Şaguna” din Braşov (1906–1914). Elev foarte studios, cu atracţie precoce pentru filosofie, după ce trece bacalaureatul, ca să nu fie încorporat în armată odată cu izbucnirea Primului Război Mondial, se înscrie la Institutul Teologic–Pedagogic din Sibiu, pe care îl va absolvi în 1917. Student al Facultăţii de Filosofie din Viena, îşi ia doctoratul în 1920 cu teza <span class="CharOverride-3">Kultur und Erkenntnis</span>. Traducerea românească va apărea în 1922, sub titlul <span class="CharOverride-3">Cultură şi cunoştinţă</span>. La Viena o întâlneşte pe Cornelia Brediceanu, studentă în medicină, viitoarea lui soţie. Îndrăgostit, scrie versuri care vor intra în placheta <span class="CharOverride-3">Poemele luminii</span>. Debutase la „Tribuna” din Arad în martie 1910, cu poezia <span class="CharOverride-3">Pe țărm…</span>, semnată L.B.–Braşov. În „Românul” din Arad, unde iscălea şi Ion Albu, avea să îi apară articolul<span class="CharOverride-3"> Reflexii asupra intuiţiei lui Bergson</span> (1914). Dă aforisme şi articole la „Pagini literare” din Arad. Debutează editorial cu <span class="CharOverride-3">Poemele luminii</span> (1919), apărute parţial în „Glasul Bucovinei”, în acelaşi an publicând culegerea de cugetări <span class="CharOverride-3">Pietre pentru templul meu</span>, ambele distinse cu Premiul „Adamachi” al Academiei Române, la propunerea lui Ioan Bianu. Trimite versuri revistelor „Luceafărul” şi „Lamura”, scoase şi conduse, după război, de Al. Vlahuţă, pe care, sosind în Bucureşti, îl vizitează. În casa bătrânului poet face cunoştinţă cu Nichifor Crainic şi cu V. Voiculescu, amândoi admiratori ai tânărului şi practicând, ca şi el, o lirică de „concepţie”. Încearcă să obţină o docenţă universitară, dar, nereuşind, intră în redacţia ziarului clujean „Voinţa” (1920). Se împrieteneşte aici cu alţi viitori membri ai grupării de la „Gândirea” – Cezar Petrescu, Gib I. Mihăescu şi Adrian Maniu. <span class="CharOverride-2">B.</span> devine unul dintre întemeietorii cercului, iar în revista cu acelaşi nume îşi va publica numeroase scrieri, dând publicaţiei bună parte din strălucire şi având un rol de prim ordin în fixarea orientării ei literare şi ideologice. Se va număra printre colaboratorii altor ziare şi periodice înrudite cu „Gândirea”, precum „Cuvântul”, „Curentul”, „Da&#173;rul vremii”, „Familia”, „Gând românesc”. Sem&#173;nează şi în „Patria” (la care este şi redactor), „Cugetul românesc”, „Banatul”, „Viaţa românească”, „Adevărul literar şi artistic”, „Universul literar”, „Revista Fun&#173;daţiilor Regale”, „Societatea de mâine”, „Cultura” (unde foloseşte pseudonimul Luca Moga), „Con&#173;vorbiri literare”, „Ţara”. Îi apar texte şi în publicaţii străine: „Prager Presse”, „Głos prawdy”, „Droga”, „Der Bund”, „Die Tatwelt”, „Archiv für Geschichte der Philosophie”. Foarte fecund, e prezent aproape în fiecare an cel puţin cu câte o nouă contribuţie pe tărâmul liricii, dramaturgiei sau eseisticii: <span class="CharOverride-3">Paşii profetului</span> (1921), <span class="CharOverride-3">Zamolxe </span>(1921), <span class="CharOverride-3">Tulburarea apelor</span> (1923), <span class="CharOverride-3">Filosofia stilului</span> (1924), <span class="CharOverride-3">În marea trecere</span> (1924), <span class="CharOverride-3">Feţele unui veac</span> (1925), <span class="CharOverride-3">Daria</span> (1925), <span class="CharOverride-3">Fapta</span>. <span class="CharOverride-3">Învierea </span>(1925), <span class="CharOverride-3">Fenomenul originar</span> (1925), <span class="CharOverride-3">Ferestre colorate</span> (1926). Din 1926 intră în diplomaţie, ca ataşat de presă şi consilier pe lângă legaţiile României, la Varşovia (1926), Praga (1927–1928), Berna (1928–1932, 1937–1938) şi Viena (1932–1937), apoi ca ministru plenipotenţiar în Portugalia (1938–1939). Îşi petrece astfel o bună parte a vieţii în străinătate, unde fusese încă de pe când era licean şi vizitase, cu prilejul unei scurte excursii, Italia (Catania, Messina, Napoli, Pompei, Cetatea Vaticanului, Florenţa, Veneţia şi Fiume), după ce văzuse Atena şi Sfânta Sofia, la Constantinopol. Cariera diplomatică nu-l stânjeneşte în desfăşurarea activităţii literare, dimpotrivă, îi dă răgazul să şi-o împlinească. Roadele muncii pe tărâm poetic sunt culegerile de versuri <span class="CharOverride-3">Lauda somnului</span> (1929), <span class="CharOverride-3">La cumpăna apelor</span> (1933) şi <span class="CharOverride-3">La curţile dorului</span> (1938), unde, mai ales, pătrunde ecoul anilor lungi trăiţi departe de ţară, apoi piesele de teatru <span class="CharOverride-3">Meşterul Manole</span> (1927), <span class="CharOverride-3">Cruciada copiilor</span> (1930) şi <span class="CharOverride-3">Avram Iancu </span>(1935). Admiraţia stăruitoare a gânditorului pentru Goethe îşi găseşte o expresie cuprinzătoare în eseul <span class="CharOverride-3">Daimonion </span>(1930). Începând cu <span class="CharOverride-3">Eonul dogmatic</span> (1931), <span class="CharOverride-2">B.</span> încredinţează tiparului lucrările care vor alcătui sistemul său filosofic. Dintre ele, <span class="CharOverride-3">Spaţiul mioritic</span>, apărut în 1936, anul când e ales membru al Academiei Române, cunoaşte un deo&#173;sebit ecou. Devine profesor la Universitatea „Regele Ferdinand I” din Cluj, unde se creează pentru el Catedra de filosofia culturii (1939–1948). Pe măsură ce hitlerismul câştigă teren în Europa, <span class="CharOverride-2">B.</span> ţine să ia distanţă mereu sporită faţă de doctrinele rasiste şi expansioniste. Părăseşte în 1942, demonstrativ, Astra, fiindcă în statutele ei se introduseseră discriminări etnice. În timp ce sistemul său filosofic îşi dezvăluie, mai ales prin cheia lui de boltă,<span class="CharOverride-3"> Diferenţialele divine</span> (1940), caracterul, relaţiile autorului cu Nichifor Crainic şi ortodoxismul gândirist intră în criză. Spiritul liber al poetului faţă de dogmele creştinismului răsăritean îi atrag atacuri violente chiar în revista la întemeierea şi afirmarea căreia avusese o contribuţie esenţială. Comparat cu Iulian Apostatul, e acuzat că „are pe dracu în el” şi că se ridică împotriva lui Dumnezeu dintr-un „păcătos” orgoliu intelectual. După ruptura de „Gândirea”, scoate revista „Saeculum” (1943–1944), unde răs&#173;punde criticilor aduse sistemului său. În anii războiului îşi publică ultima culegere de versuri, <span class="CharOverride-3">Nebănuitele trepte</span> (1943) şi piesa de teatru <span class="CharOverride-3">Arca lui Noe</span> (1944). Apar, de asemenea, scrierile filosofice, care conţin expunerea sistemului speculativ al lui <span class="CharOverride-2">B.</span>, grupate în <span class="CharOverride-3">Trilogia cunoaşterii</span> (1943), <span class="CharOverride-3">Trilogia culturii</span> (1944) şi <span class="CharOverride-3">Trilogia valorilor</span> (1946). Îndepărtat din învăţământul universitar în 1948, este angajat cercetător ştiinţific la Institutul de Istorie şi Filosofie (1949–1953) şi apoi pe lângă Secţia de istorie literară şi folclor a Academiei, Filiala Cluj, iar în paralel bibliotecar la Biblioteca din Cluj a Academiei Republicii Populare Române (din 1954, director adjunct). Elaborează pentru aceasta lucrările <span class="CharOverride-3">Gândirea românească în Transilvania în secolul al XVIII-lea</span> şi <span class="CharOverride-3">Experimentul şi spiritul matematic</span>, amândouă tipărite postum, prima în 1966 şi cealaltă în 1969. După culegerea de aforisme <span class="CharOverride-3">Discobolul</span> (1945), deşi scrie foarte mult, nu mai poate publica decât traduceri: Goethe, <span class="CharOverride-3">Faust</span> (1955), <span class="CharOverride-3">Din lirica universală</span> (1957), Lessing, <span class="CharOverride-3">Opere</span> (I–II, 1958). Revine în viaţa literară, puţin înainte de moarte, semnând în revistele „Steaua” (versuri) şi „Contemporanul” (articole). Lasă în manuscris ciclurile de poezii <span class="CharOverride-3">Vârsta de fier. 1940–1944</span>,<span class="CharOverride-3"> Cântecul focului</span>, <span class="CharOverride-3">Corăbii cu cenuşă</span> şi <span class="CharOverride-3">Ce aude unicornul</span>, apărute postum în ediţia <span class="CharOverride-3">Opere</span> (I–XII, 1974–1995), autobiografia <span class="CharOverride-3">Hronicul şi cântecul vârstelor</span>, piesa <span class="CharOverride-3">Anton Pann</span>, romanul <span class="CharOverride-3">Luntrea lui Caron</span>, de asemenea editate postum, ca şi lucrările filosofice <span class="CharOverride-3">Aspecte antropologice</span> şi <span class="CharOverride-3">Fiinţa istorică</span>. </p>
			<p class="Heuristica-BASE">La <span class="CharOverride-2">B. </span>opera literară şi cea filosofică au crescut într-o osmoză perfectă, versurile fiind ecoul trăirii lirice a meditaţiilor sale, după cum piesele de teatru izvorăsc din conflictele pe care gânditorul le-a surprins reflectând asupra sensurilor unor eresuri locale. La rândul lui, sistemul metafizic vădeşte o mare anvergură imagistică şi acordă o încredere deosebită puterii sugestive a metaforei, folosită frecvent şi învestită cu o funcţie gnoseologică principală. Scriitorul a ocupat în cadrul grupării de la „Gândirea” o poziţie aparte, întruchipând o „stângă” a acesteia, după cum a ţinut să precizeze, adică o aripă nonconformistă, neliniştită, iscoditoare, înclinată spre abateri de la linia strict tradiţionalist-ortodoxistă. Dacă interesul pentru arhaitate, primitivism, practici magice, plăsmuiri mitice şi reprezentări proprii creştinismului răsăritean (sofia&#173;nicul) îl apropia de gândirism, alte preferinţe, cum ar fi simpatia autorului pentru experienţele artistice moderne, îi dictau distanţări nete de acesta. <span class="CharOverride-2">B.</span> s-a numărat printre primii care au vorbit la noi cu admiraţie de Edvard Munch şi Van Gogh, de Ernst Barlach şi Aleksandr Arhipenko; a trecut o vreme drept „avangardist” şi a practicat în lirica şi în teatrul său estetica expresionismului, descoperit şi asumat pe vremea studiilor la Viena. Avea să mărturisească mai târziu că se simte foarte apropiat de Constantin Brâncuşi, dar sub raportul unui „tradiţionalism metafizic”, care detestă pitorescul etnografic sămănătorist şi caută nota diferenţială autohtonă în apriorismul inconştient. De asemenea, nu recunoştea ortodoxiei deţinerea „adevărului revelat”, ci o socotea, ca şi pe alte credinţe religioase, o izvodire culturală cu o amprentă stilistică proprie, adică o reprezentare subiectivă a realităţii. A şi intrat, până la urmă, în conflict cu directorul „Gândirii”, vechiul său prieten Nichifor Crainic, atrăgându-şi fulgerele acestuia. Foarte ardelean prin atmosfera şi universul figurativ al liricii sale, <span class="CharOverride-2">B.</span> nu urmează totuşi tradiţia înaintaşilor săi, Andrei Mureşanu, George Coşbuc, Octavian Goga, Aron Cotruş, tribuni ai luptei naţionale şi sociale, ci practică o poezie cosmică, străbătută de fior metafizic, în spirit eminescian. Vine apoi cu o formaţie filosofică, literară şi artistică precumpănitor germană, când majoritatea confraţilor săi se mişcau în raza culturii franceze. Toate acestea îl singularizează în peisajul intelectual românesc interbelic, dar, paradoxal, nu-i răpesc facultatea de a fi foarte reprezentativ. El e, ca şi Eminescu, Creangă, Coşbuc, Sadoveanu, unul dintre scriitorii care întruchipează cel mai grăitor particularităţile spiritului naţional. Eseurile din tinereţe, <span class="CharOverride-3">Filosofia stilului</span>, <span class="CharOverride-3">Feţele unui veac</span>, <span class="CharOverride-3">Fenomenul originar</span>, <span class="CharOverride-3">Ferestre colorate</span>, îl arată preocupat de morfologia culturii. Pe linia Frobenius – Dilthey – Spengler, <span class="CharOverride-2">B.</span> caută înclinaţii care disting de-a lungul vremurilor ansamblul creaţiilor spirituale (literare, artistice, arhitectonice, filosofice, religioase, ştiinţifice etc.) ale diverselor popoare, cum ar fi tipicul, individualul, stihialul. Paginile aduc o viziune inedită, la noi, asupra istoriei culturii şi dovedesc o arie de cunoştinţe foarte întinsă, precum şi facultăţi asociative legate de înzestrarea poetică. Se remarcă din capul locului şi atracţia exercitată asupra sa de spiritul „ingenuu”, „copilăros”, „anonim”, pe care îl regăseşte în arta modernă, simbolică, expresionistă, constructivistă sau abstractă. Simpatia pentru formele de viaţă arhaice şi pentru primitivitatea naturală alunecă inevitabil către o mitizare a satului; acesta ar trăi, după <span class="CharOverride-2">B.</span>, în „zarişte cosmică” şi având conştiinţa unui destin „emanat din veşnicie”. Poetul aparţinea mediului caracteristic pentru intelectualitatea rurală din Transilvania, care îşi apărase identitatea prin rezistenţa faţă de orice schimbare a stilului de viaţă tradiţional. Gândirea lui <span class="CharOverride-2">B.</span>, în antiistoricitatea sa stăruitoare (interesul pentru tiparele inconştiente, nemodificabile prin evoluţia societăţii), atenţia acordată miturilor, practicilor magice, permanenţelor ancestrale (eresurilor) se fac ecoul acestor aprehensiuni faţă de efectele civilizaţiei. Existenţa umană rurală devine pentru filosof cu totul altceva decât cea urbană. Ontologizând asemenea diferenţe, el ajunge să considere până şi „preistoria” nu o vârstă a omenirii, ci o modalitate continuă de a trăi în afara timpului măsurat şi trecător. Gustul primitivităţii „naive”, „aurorale”, plăsmuitoare de „basme” are ca revers aversiunea pe care i-o trezeşte civilizaţia „rece”, „calculată”, „mecanică”. <span class="CharOverride-2">B.</span> întâlneşte aici curentul filosofic profeţitor, de la Nietzsche la Spengler şi Klages, privind declinul Occidentului pozitivist şi prăbuşirea încrederii în puterile raţiunii. Orientarea aceasta a gândirii europene autorul o anunţă în <span class="CharOverride-3">Eonul dogmatic</span>. Cu acest volum inaugurează şirul lucrărilor care se vor aduna succesiv, câte trei, spre a clădi sistemul său filosofic original. Astfel, pe lângă <span class="CharOverride-3">Eonul dogmatic, Trilogia cunoaşterii</span> va cuprinde <span class="CharOverride-3">Cunoaşterea luciferică</span> (1933) şi <span class="CharOverride-3">Cenzura transcendentă</span> (1934), iar <span class="CharOverride-3">Trilogia culturii</span> va fi alcătuită din <span class="CharOverride-3">Orizont şi stil </span>(1936), <span class="CharOverride-3">Spaţiul mioritic</span> şi <span class="CharOverride-3">Geneza metaforei şi sensul culturii</span> (1937), în timp ce <span class="CharOverride-3">Artă şi valoare</span> (1939), <span class="CharOverride-3">Despre gândirea </span><span class="CharOverride-3">magică </span>(1941), contopită apoi cu <span class="CharOverride-3">Ştiinţă şi creaţie</span> (1942) şi <span class="CharOverride-3">Religie şi spirit</span> (1942) vor constitui <span class="CharOverride-3">Trilogia valorilor</span>. Cheia de boltă a acestei ambiţioase construcţii, care trebuia să se încheie cu o <span class="CharOverride-3">Trilogie cosmologică</span> (nerealizată), o dădea volumul <span class="CharOverride-3">Diferenţialele divine</span>. Autorul se mişcă în interiorul curentului „filosofiei existenţei” (<span class="CharOverride-3">Lebensphilo&#173;sophie</span>), cu o priză deosebită asupra spiritelor la începutul secolului al XX-lea, epocă de războaie şi revoluţii, înclinată a face din „viaţă”, tocmai pentru că aceasta devine foarte primejduită, principalul obiect al interogaţiei intelectuale. De aici, adâncirea opoziţiei romantice mai vechi între cultură şi civilizaţie. Ultima ar satisface nevoile existenţei omului „întru imediat, autoconservare şi securitate”, fiind prin urmare nedefinitorie pentru natura umană. Omul şi-a manifestat felul său de a fi aparte numai acolo unde trăieşte „întru mister şi revelare”. Iar aceasta se petrece exclusiv în planul culturii. Pe linia sustragerii activităţii spiritului de sub imperiul raţiunii, <span class="CharOverride-2">B.</span> distinge două moduri de cunoaştere, „paradisiacă” şi „luciferică”. Întâia s-ar mulţumi să reducă numeric „misterele”, anulând o parte din ele. E demersul ştiinţei şi al gândirii raţionale în genere, darul acordat de Dumnezeu lui Adam, în rai, să numească şi să clasifice făpturile şi lucrurile. Cunoaşterea „luciferică”, dimpotrivă, înmulţeşte şi amplifică „misterele”. Urmează, aşa cum sugerează numele, îndemnul dat omului de către şarpe, să fure secretul divinităţii, să săvârşească saltul din făgaşele logice ale minţii, să depună o activitate creatoare. E ceea ce şi fac metafizica, arta, crearea de mituri, religia, mistica, ba, după <span class="CharOverride-2">B.</span>, chiar şi ştiinţa, atunci când părăseşte planul strict constatativ şi lansează teorii. Pe calea „minus-cunoaşterii” creatoare, omul nu epuizează niciodată „misterele”, ci le „deschide” şi le „variază”. <span class="CharOverride-3">Trilogia culturii</span> sugerează ori chiar numeşte căile prin care se realizează aceasta. Acolo unde Frobenius sau Spengler căutaseră un numitor stilistic comun în determinantul spaţial, autorul român elimină orice factor fizic, interiorizează totul şi imaginează nişte „coordonate abisale”, care ar dubla categoriile kantiene şi ar alcătui o „matrice” inconştientă. Ea îşi pune pecetea pe caracterele spiritului, silindu-le să urmeze, fără s-o ştie, o cale anume. Dictează, cu alte cuvinte, o reprezentare particulară spaţială şi temporală şi imprimă facultăţilor creatoare un „accent axiologic” aparte, după cum culturile îşi acceptă sau nu orizonturile; manifestă totodată o atitudine proprie faţă de destin şi o „năzuinţă formativă” specifică (<span class="CharOverride-3">Orizont şi stil</span>). În <span class="CharOverride-3">Spaţiul mioritic</span> <span class="CharOverride-2">B.</span> aplică felul său de a vedea particularismul cultural realizărilor spirituale româneşti. E cea mai îndrăzneaţă tentativă efectuată într-un domeniu care a preocupat la noi, aproape obsesiv, reflecţia intelectuală decenii întregi. Chiar dacă unele consideraţii sunt contestabile prin natura lor pur speculativă, stârnind de aceea critici, remarcile filosofului surprind adesea particularităţi reale şi le situează într-o perspectivă net superioară tuturor aserţiunilor precedente de acest ordin. Morfologul culturii semnalează o reprezentare spaţială „ondulată”, o predispoziţie de „retragere din istorie”, o împăcare cu destinul, văzut ca succesiune a unor „suişuri” şi „coborâşuri”, ca năzuinţă formativă geometrizantă, temperată. <span class="CharOverride-3">Spaţiul mioritic</span> aduce şi alte observaţii originale, referitoare la ortodoxie, influenţe spirituale străine, ornamentică etc. <span class="CharOverride-3">Geneza </span><span class="CharOverride-3">metaforei şi sensul culturii</span> îi dă prilej lui <span class="CharOverride-2">B.</span> să reevalueze, în comparaţie cu ştiinţa, şi manifestând vădit o simpatie superioară pentru ele, metafizica, mitologia, gândirea magică, mistica, sub raportul importanţei lor. Strădania sa speculativă e de a „anonimiza”, dacă se poate spune aşa, creaţia spirituală umană, accentul căzând mereu pe „apriorism” şi pe imbold „supraindividual”, chiar şi acolo unde sunt evocate contribuţii personale şi se rostesc nume ca Democrit, Rembrandt sau Goethe. Tendinţa apare şi mai marcată în argumentele aduse pentru reabilitarea culturilor aşa-zis „minore”. Teoria minus cunoaşterii, pe de o parte, şi a coordonatelor abisale, pe de alta, deschid sistemului blagian poarta către metafizică. Matricea stilistică face din om o fiinţă înzestrată cu darul metaforic, singurul în stare, după autor, să aproximeze misterele şi să cheme spiritul la creaţie culturală; dar creaţia nu dă niciodată o reprezentare integral adecvată a realităţii, tocmai din cauza acţiunii ei particularizante (<span class="CharOverride-3">Cenzura transcendentă</span>). Creaţia culturală suferă aşadar o interdicţie gnoseologică, o „cenzură transcendentă”. O exercită demiurgul însuşi, care – explică filosoful – a făurit lumea din emisii infime ale naturii sale atotputernice şi nemărginite, „diferenţialele divine”, totdeauna necomplete, fiindcă altfel ar risca să creeze o făptură cu însuşirile sale şi să se autonege prin limitare. Omul e fiinţa deţinătoare a celor mai multe asemenea particule sacre, iar cele absente instituie „cenzura transcendentă”, care îl împiedică să atingă cunoaşterea absolută şi – aşa cum tinde – să ia locul Marelui Anonim, nume poetic dat de filosof divinităţii. Această aspiraţie grandioasă, osândită la veşnică neîmplinire, ar dărui omului măreţia şi tragismul lui. Sub latura metafizică, sistemul trădează curioase înrudiri cu doctrinele emanentiste şi cabaliste despre creatorul universului. De asemenea, reflectă o rivalitate freudiană între fiu şi tată, proiectată în alt plan. Între sistemul filosofic şi opera poetică a lui <span class="CharOverride-2">B.</span> o legătură imediată o întreţine literatura aforistică, de care autorul s-a simţit atras încă din anii debutului editorial, când a publicat culegerea de maxime <span class="CharOverride-3">Pietre pentru templul meu</span>, şi până târziu, când îşi adună cugetările sub titlul <span class="CharOverride-3">Discobolul</span>. Nestrălucind prin vervă spirituală şi concizie expresivă, producţia lui sentenţioasă are în schimb sugestivitate imagistică şi respiraţie lirică, lăsându-se transpusă uşor sub formă de versuri, foarte asemănătoare celor care i-au alcătuit volumele.</p>
			<p class="Heuristica-BASE"><span class="CharOverride-3">Poemele luminii</span>, ca şi celelalte culegeri de versuri ale lui <span class="CharOverride-2">B.</span>, prezintă o puternică unitate, gravitând în jurul anumitor centre ale reţelei lirice. Aici centrul este natura misterioasă a luminii, adeseori obiect de reflecţie şi în scrierile filosofice ale autorului. Lirismul poemelor se hrăneşte dintr-o dublă sursă, expansiunea sufletească juvenilă, nevoia de cheltuire energetică în cuprinderi nemăsurate (<span class="CharOverride-3">Vreau să joc</span>)<span class="CharOverride-3"> </span>şi interiorizarea pe care i-o provoacă spiritului descoperirea unor relaţii tainice ale lucrurilor, simbioza rilkeană viaţă–moarte (<span class="CharOverride-3">Gorunul</span>). Sentimentul confundării cu o forţă stihială, impersonală a existenţei aminteşte de Nietzsche şi de vitalismul lui dionisiac, recognoscibil în multe din aceste versuri. Cântând lumina, ca Theodor Däubler, poetul se mişcă deopotrivă în universul cosmicist al forţelor elementare expresioniste. E şi momentul când dă glas avânturilor sale erotice (<span class="CharOverride-3">Lumina</span>), ceea ce nu va mai face decât în lirica târzie, din ultima parte a vieţii. Volumul următor, <span class="CharOverride-3">Paşii profetului</span>, îşi găseşte unitatea într-o întoarcere din reflecţia aducătoare de nelinişti la indiferenţa senzualismului elementar. Versurile, aşa cum indică şi titlul, stau sub semnul revenirii anahoretului printre oameni, după experienţa schimnică, moment celebrat şi de drama <span class="CharOverride-3">Zamolxe</span>. Aici apare pentru întâia oară un aspect caracteristic al liricii lui <span class="CharOverride-2">B.</span>, „panismul”. E sentimentul de beatitudine cosmică a naturii, care îşi trăieşte, calmă, darnică, senină, surdă la orice întrebare, strictul instinct vital, într-o eternă vară, când dogoarea ei blândă, adormitoare topeşte ierburile şi vietăţile laolaltă, dăruindu-le o pace universală, bucolică, anonimizantă. E practicat în <span class="CharOverride-3">Paşii profetului</span> un lirism extatic, de identificare cu sevele solului, cu holdele aplecate sub greutatea holdelor, cu cerul sclipitor, însorit, totul amintind vibraţia copleşitoare a pânzelor lui Van Gogh. Lumea e percepută de la nivelul rădăcinii vegetale, reconstituită prin mănunchiuri de senzaţii primare, căldură, umezeală, atingeri moi. Panismul blagian, variantă originală a regresiunii geologice expresioniste, converteşte nostalgia existenţei ne&#173;dife&#173;renţiate, molusculare, întâlnită la Gottfried Benn, în apologia vieţii neschimbate, „eternizate” a satului ardelean. Dar fiori metafizici vin şi aici, ca în <span class="CharOverride-3">Poemele luminii</span>, să tulbure nepăsarea fericită a firii. Pan, bătrân şi orb, retras într-o peşteră, e urmărit de umbra lui Christ. Conştiinţa, spiritul aştern umbră în edenul păgân al naturii. „Moartea lui Pan”, motiv liric foarte răspândit în literatura postnietzscheană, intervine şi la <span class="CharOverride-2">B.</span>, marcându-i poezia printr-un al doilea aspect caracteristic, „tristeţea metafizică”. Aceasta se extinde treptat în universul liric odată cu volumele <span class="CharOverride-3">În marea trecere</span>,<span class="CharOverride-3"> Lauda somnului</span>,<span class="CharOverride-3"> La cumpăna apelor</span>, unde are loc o înstrăinare tainică, tot mai pronunţată, a naturii de om. Imbold al cufundării în sânul ei liniştitor, panismul întâlneşte o rezistenţă crescândă. În întreaga fire se insinuează o melancolie secretă. O boală ascunsă roade lumea, o împuţinează şi ofileşte, împingând-o într-un anotimp autumnal, de extincţie lentă. Viaţa – descoperă poetul – înseamnă de fapt combustie, înaintare inexorabilă spre moarte. Existenţa e în esenţă „marea trecere”. După Georg Trakl, nimeni n-a dat o expresie mai copleşitoare acestui sentiment anxios, propriu liricii expresioniste. Poezia lui <span class="CharOverride-2">B.</span> începe să fie populată de viziuni apocaliptice, anunţă şi ea <span class="CharOverride-3">Menschheitsdämmerung</span>, „aude plânsul oraşelor”, aşa-numitul <span class="CharOverride-3">Qual der Städte</span>, lamentaţia marilor aglomerări umane, unde germenul originar al vieţii a fost ucis sau urmează curând să piară în cataclismul inevitabil către care se îndreaptă civilizaţia mecanizată modernă (<span class="CharOverride-3">Semne, Veac</span>). Sensibilitatea metafizică a autorului proiectează acest dezastru pe plan cosmic, noul diluviu nu mai conteneşte, semne ameninţătoare umplu zările, paradisul însuşi intră în destrămare. El excelează în a evoca o lume scăzută, stinsă, văduvită de sensurile vieţii autentice. Oriunde întorci privirea nu întâlneşti decât resturi calcinate, ca după un incendiu mistuitor. Tudor Vianu a atras atenţia asupra recurenţei cuvântului „cenuşă” în visările poetului, atinse de „tristeţea metafizică”. „Dezmărginirea” din <span class="CharOverride-3">Poemele luminii </span>şi din <span class="CharOverride-3">Paşii profetului</span> e căutată acum nu spaţial, în afară, ci interior şi temporal, scormonind străfundurile memoriei. Comunitatea cu Marele Tot are loc printr-o coborâre spre tiparele originare ale fiinţei, spre „obârşii”, la „mume”. <span class="CharOverride-3">Lauda somnului</span>, cel mai înalt punct al liricii blagiene, împinge universul într-o noapte an&#173;cestrală, grea de latenţe zămislitoare. Aici trăieşte prefigurarea fantastică a întregii speţe, fiindcă totul se situează pe tărâmul visului care permite sângelui să se „tragă înapoi, în părinţi” (<span class="CharOverride-3">Somn</span>). <span class="CharOverride-2">B.</span> practică în aceste versuri un <span class="CharOverride-3">traumhafter Vitalismus</span>, stăpânit de misterioase predestinări atavice, o lirică onirică foarte originală, modernă, expresionistă ca factură, dar comunicând prin viziune şi atmosferă cu o arhaitate absolută. Poetul îşi asumă existenţial consecinţele ipotezei speculative a filosofului. Dacă viaţa nu poate ieşi niciodată din nişte „izvoade” iniţiale şi participă necontenit la un „joc al întoarcerii”, toate zbaterile individuale rămân fără rost. Dezolarea invadează astfel vitalismul oniric, imprimându-i oboseala nesfârşitelor întrupări. Descurajarea şi chiar refuzul de a relua revenirile dinainte prevăzute ale fiinţei nimeni nu le-a cântat mai zguduitor ca <span class="CharOverride-2">B.</span> (<span class="CharOverride-3">Cetire în palmă</span>,<span class="CharOverride-3"> Tăgăduiri</span>). Tristeţea metafizică traversează un stadiu anxios (<span class="CharOverride-3">În marea trecere</span>) şi apoi chinuitor (<span class="CharOverride-3">Lauda somnului</span>), spre o resemnare înţeleaptă. Ecoul ei îl aduc versurile culegerii următoare, <span class="CharOverride-3">La cumpăna apelor</span>, care,<span class="CharOverride-3"> </span>cum sugerează titlul, fixează pragul de unde evenimentele vieţii urmează a fi retrăite într-o simetrie a declinului. Se înmulţesc şi reprezentările satului românesc sub o aură mitică, întreţinând ideea veşniciei lui, prin fauna sacră pe care o găzduieşte – taurul neînjugat, ursul tămăduitor, licuricii cu lămpaşe. Volumele <span class="CharOverride-3">La curţile dorului </span>şi <span class="CharOverride-3">Nebănuitele trepte</span> reiau motive lirice anterioare, adăugându-le o mai intensă nostalgie, în prelungita depărtare de ţară, după plaiurile natale, dar şi imagini cu tot mai dese note locale (<span class="CharOverride-3">Olarii</span>,<span class="CharOverride-3"> Mânzul</span>,<span class="CharOverride-3"> Veste</span>) şi cu trimiteri spre credinţe străvechi. E sensibilă şi o abandonare treptată a formelor prozodice libere în favoarea celor regulate, cu preferinţă pentru metrica populară. În asemenea versuri ritmate sunt scrise mai toate textele din lunga perioadă când autorul a fost împiedicat să publice. Această producţie, apărută aproape în întregime abia postum, egalează ca întindere lirica antumă şi se ordonează în câteva cicluri: <span class="CharOverride-3">Vârsta de fier. 1940–1944</span>, <span class="CharOverride-3">Cântecul focului</span>,<span class="CharOverride-3"> Corăbii cu cenuşă</span>,<span class="CharOverride-3"> Ce aude unicornul</span>. O iubire târzie îl întoarce pe autor la poezia erotică, uitată parcă după prima lui culegere. Puterile regeneratoare ale iubirii aduc o înseninare sensibilă a universului liric. Acesta îşi rafinează formele şi îşi aprinde culorile până la incandescenţă. Lumea renaşte miraculos, într-o înfăţişare purificată şi transparentă, ce aminteşte o mitică preexistenţă paradisiacă. Până şi atracţia amoroasă se spiritualizează, îndrăgostiţii simţindu-se fericiţi să adoar&#173;mă sub ninsori vegetale, asemenea amanţilor eminescieni. E însă o dragoste la apusul vieţii (<span class="CharOverride-3">Vară de noiembrie</span>) şi, pe deasupra, silită să rămână mereu tăinuită (<span class="CharOverride-3">Întâlniri</span>). Poetul speculează mişcător aceste con&#173;diţii restrictive ale sentimentului erotic, lăsând să-l umbrească regretele şi temerile social-morale. E mai goethean ca oriunde în opera sa lirică apărută postum; se apropie aici de o limpezime şi o seninătate clasică (chiar şi sub raportul formei, împinsă către o simplificare rafinată), dar nu încetează a iscodi lucrurile, a le căuta tâlcuri ascunse. În grupajul <span class="CharOverride-3">Câinele din Pompei</span> impresii italice fac să tresară memoria mitică a celui care vizitase de timpuriu locuri cu rezonanţă culturală unică. Numeroase versuri exprimă o tot mai accentuată neîncredere rilkeană a poetului în cuvânt şi se amplifică lirica autoreflexivă (<span class="CharOverride-3">Ulise</span>). Autorul distingea metafora „plasticizantă” de cea „revelatoare”, căreia avea să-i acorde preferinţă. Aceasta din urmă implică – după el – un sâmbure „mitic”, o frântură de „poveste”, fiindcă e rodul unei crize gnoseologice şi nu o poate aminti fără a schiţa o naraţie a ei. Lirica lui <span class="CharOverride-2">B.</span> conţine, drept urmare, întotdeauna, ecouri epice îndepărtate, istoriseşte experienţe existenţiale sub formă de „basm” sau parabolă, lăsând dicţiunii principala funcţie metaforică şi reducând la minimum descripţia. Din cauză că utilizează frecvent zăcăminte imaginative folclorice, credinţe obscure, reminiscenţe ale unor practici magice străvechi, în ciuda subiectivităţii extreme, poezia lui dă o impresie stranie de obiectivitate. Deformarea fabulatorie a realităţii trimite la reprezentări colective persistente, de unde senzaţia că relevă o natură veritabilă, profundă, esenţială, a lucrurilor, şi nu simpla lor aparenţă. Arta poetică e una a făuririi de „viziuni”. Lirica dobândeşte în consecinţă o factură foarte personală, rezultată dintr-o împăcare a spiritului reflexiv, chinuit mereu de otrava îndoielii, cu o sensibilitate genuină, care-şi păstrează intactă naivitatea copilărească; singularitatea, împinsă până la bizarerie, izbuteşte astfel să împrumute aspectul anonim al creaţiei populare şi nota ei naţională atât de pregnantă. Din aliajul rar de cultură solidă, sensibilitate metafizică şi fond arhaic rural <span class="CharOverride-2">B.</span> plăsmuieşte o mitologie inedită. De esenţă folclorică, aceasta are o notă autohtonă, pronunţat ardelenească, dar rămâne, totuşi, strict personală şi aparţine poetului şi numai lui. Fauna pe care o instituie – unicorni fără glas, urşi împăraţi, păsări prefăcute în oameni, greieri cu apucături popeşti, fete lunatice, şerpi domestici, balauri deprinşi să calce stânile ca să fure lapte albastru – închipuie un tărâm din basme, întrezărit parcă sub sclipiri de rouă diamantină. Peisajul pare cufundat într-o tăcere de biserică şi doar ecourile tulnicelor îl străbat câteodată cu chemările lor melancolice, îndepărtate. Viaţa se urzeşte aici după modelul regnului vegetal. Totul dă sentimentul că răsare şi creşte din ierburi, frunze şi copaci, are o origine silvestră. Poetul<span class="CharOverride-2"> </span>proiectează asupra unei realităţi degradate, pentru el, imaginea infantilă, tradiţională, a spaţiului stăpânit de mister şi permanent deschis miracolului: pădurea. </p>
			<p class="Heuristica-BASE">Teatrul lui <span class="CharOverride-2">B.</span> are o factură net expresionistă, piesele, evitând denumirile obişnuite ale genului, se vor „mistere”, „jocuri dramatice”, „pantomime”, aşa cum textele destinate scenei de Georg Kaiser, Walter Hasenclever, Fritz von Unruh sau de Ernst Toller ţineau să fie nu comedii ori tragedii, ci „utopii”, „strigăte”, „dansuri ale morţii”. Personajele, rezumate la condiţia lor categorială, adesea n-au nume. Ele sunt „un bărbat”, „un moşneag”, „un tânăr”, „un cioban”, „magul”, „întâiul”, „al doilea”, „al treilea zidar” etc. Conflictele migrează pe plan cosmic, oamenii constituie doar veşmintele pasagere ale diverselor „stihii”, „principii”, „puteri elementare”, care se ciocnesc şi-şi dispută supremaţia. Piesele au structura dramelor „vestirii” (<span class="CharOverride-3">Verkündigungsdramen</span>) sau ale „metamorfozei” (<span class="CharOverride-3">Verwandlungsdramen</span>), proprii teatrului expresionist, adică prezintă prefacerea oamenilor în alţii „noi”, altfel de cum erau până atunci, sub efectul „jertfei” săvârşite de protagonist. Psihologia individuală dispare, fiind înlocuită de porniri irepresibile, elementare, sub stăpânirea cărora personajele se mişcă. „Mesagiul” („vestirea”) ia forma unor devize cu putere de a contamina oamenii şi a le biciui voinţa, îndreptând-o spre faptă. <span class="CharOverride-3">Zamolxe</span>, subintitulată „mister păgân”, e o dramă poematică, situată într-un timp mitic, pe meleaguri dacice, printre inşi care, trăind confundaţi cu natura, sunt fulgere, izvoare, clocote de viaţă impersonală. Ei constituie pur şi simplu forţe „smulse din potirul Marei Firi”, cum se spune în piesă. Zamolxe, întruchipând principiul „profetic”, înţelege foarte bine şi ce ordine superioară le ghidează existenţa, drept care predică religia Marelui Orb, un soi de panteism păgân, corespunzător naturii şi comportamentului dacilor. Ei practică inconştient credinţa aceasta, fără a avea revelaţia învăţăturii lui Zamolxe. Profetul intră în conflict cu Magul, personificare a spiritului practic şi a instrumentalizării sentimentului religios, a utilizării lui ca mijloc de dominaţie politico-socială. Altfel zis, sacrul refuză instituţionalizarea. Zamolxe trebuie să se sacrifice pentru a-şi împiedica rivalul să transforme o dispoziţie nativă autentică, o credinţă adevărată, într-un cult. După ce-l acuzase pe propovăduitorul religiei Marelui Orb de erezie şi obţinuse izgonirea profetului, Magul, observând răspândirea tot mai mare a învăţăturii lui Zamolxe şi întrevăzând repede că o poate folosi ca să-şi întărească autoritatea, pune să se cioplească o statuie a acestuia, o aşază în templu şi organizează venerarea ei. Din peştera unde vieţuise şi dobândise, asemenea muşchiului jilav, sălbăticiunilor, ploii şi vântului, indiferenţa naturii, profetul revine printre oameni. Aflând că ei se închină unui idol cu chipul său, pătrunde în templu şi sfărâmă statuia. Indignaţi de sacrilegiu, credincioşii îl lapidează. Dar abia astfel, prin actul jertfei, religia Marelui Orb le pătrunde în suflete. Originalitatea dramaturgiei lui <span class="CharOverride-2">B.</span> rezidă în facultatea autorului de a descoperi în credinţe populare ancestrale luminişuri metafizice şi surse ale unor conflicte cu implicaţii ontologice. „Misterul păgân” e de fapt un „eres” care aduce pe scenă ecouri spirituale creştine într-o dramă religioasă dacică: Dumnezeu trebuie să-şi sacrifice cuvântul (aici pe profetul său) spre a se revela oamenilor. Tot un „eres”, „Iisus pământul”, credinţa populară străveche potrivit căreia nu a avut loc o înălţare la cer a Mântuitorului, ci din dragoste pentru umanitate El a rămas în mijlocul ei, fiind chiar solul pe care lumea calcă, alcătuieşte miezul celei mai solide piese a lui <span class="CharOverride-2">B.</span>, <span class="CharOverride-3">Tulburarea apelor</span>, unde luteranismul exercită o energică operă misionară asupra valahilor transilvăneni şi e gata să câştige sufletul păstorului lor spiritual, o fiinţă rustică, pădureaţă, în haine preoţeşti. Iarăşi o jertfă salvează integritatea corpului religiei autohtone. Un moşneag, care crede în Iisus pământul, ia asupra sa vina incendierii bisericii din sat şi îl ajută astfel pe preot să se smulgă de sub fascinaţia luteranismului şi să rămână fidel ortodoxiei. Drame cu punct de plecare istoric, <span class="CharOverride-3">Meşterul Manole</span>, <span class="CharOverride-3">Cruciada copiilor</span>,<span class="CharOverride-3"> Avram Iancu</span> dizolvă în mit o vagă atmosferă de Ev Mediu românesc. Forţele chemate să ducă înainte acţiunea sunt tot stihii, de la puterile diavoleşti şi divine, conlucrând, conform credinţelor bogomilice, la prozelitismul catolic şi transcendentalismul ortodox şi la duhurile câmpiei şi ale pădurii. Jertfa cu efect moral metamorfozant intervine în toate trei piesele. Prima şi ultima dramatizează din nou „eresuri”, practica magică păgână a sacrificiului uman slujind înălţării unui edificiu (aici, sacru) şi sugerând „frăţia” Diavol–Dumnezeu sau aducând în scenă identitatea dintre căpetenia moţilor, tribunul Avram Iancu, şi o pasăre „fără nume”, blestemată să se „facă om”, aşa cum spun nişte stranii versuri populare. <span class="CharOverride-3">Daria</span> şi <span class="CharOverride-3">Fapta</span> sunt piese freudiene, cu o substanţă dramatică extrasă din complexul oedipian. Limbajul poetic şi factura expresionistă au făcut ca teatrul lui <span class="CharOverride-2">B.</span> să nu prea fie jucat în perioada interbelică şi cu atât mai puţin ulterior. Prin originalitate şi substanţă însă, ocupă un loc de frunte în literatura dramatică a epocii. Singură contribuţia lui Camil Petrescu îi poate sta alături. În fine, <span class="CharOverride-3">Hronicul şi cântecul vârstelor</span>, o reconstituire autobiografică a copilăriei şi adolescenţei autorului, cuprinde bogate şi sugestive informaţii asupra mediului său de formare, familial şi intelectual. Romanul postum <span class="CharOverride-3">Luntrea lui Caron</span> are stângăcii de poet aventurat pe tărâmul prozei, dar reuşeşte să intereseze datorită stăruitoarelor analogii mitice evocate. </p>
			<p class="Heuristica_CITAT">Lirism gnoseologic, lirismul lui Blaga se constituie din aspiraţia spiritului său la cunoaşterea totală. Descoperind pretutindeni în lume numai taine nedezlegate, ciudăţenii (sensul vechi, slavon), adică minuni, poetul este un miraculat. El a dat de cu vreme de izvoarele propriei poezii, pe care, formulându-le mai întâi ca pe nişte enunţuri de teoreme ale misterului cosmic, le va demonstra liric în versuri şi teoretic într-o operă de gânditor, care este şi cea mai cuprinzătoare şi înaltă construcţie raţională ce a fost impusă vreodată iraţionalului. </p>
			<p class="Heuristica_CITAT_semnat">Vladimir Streinu</p>
			<p class="Heuristica_CITAT">Tragedia de cunoaştere experimentată de poezia d-lui Blaga i-a lăsat o aspiraţie spre moarte care-l însoţeşte chiar şi în aparenta lui împăcare cu lumea. Metafizica sa îşi clădeşte un univers legendar, în absolutul unei candori originare, din cenuşa marilor îndoieli care s-au lăsat pe fundul sufletului.</p>
			<p class="Heuristica_CITAT_semnat">Pompiliu Constantinescu</p>
			<p class="Heuristica_CITAT">Blaga a avut nu numai o mare vocaţie creatoare, ci şi orgoliul modernilor în afirmarea ei, a fost tentat deopotrivă de „creaţia absolută” a spiritului şi de „abdicarea” acestuia. Tensiunea între orgoliul care ignoră totul şi umilinţa abandonării de sine în faţa lui s-a rezolvat exemplar: spiritul poetic îşi asimilează lumea naturii, a istoriei şi a culturii, o transformă în expresie şi o organizează în funcţie de o semnificaţie nouă, fără a o trăda. Scrisul lui Blaga se naşte mereu la graniţa insesizabilă dintre reflectarea datului, receptat cu o sensibilitate acută şi cu o mare disponibilitate intelectuală, şi proiecţia de sine a propriului spirit. De aci, pe de o parte, lirismul fundamental, unitatea substanţială şi pecetea stilistică inconfundabilă şi, pe de alta, densitatea materiei şi un anumit realism, care-l împiedică pe scriitor de la speculaţia goală şi-l ţine la distanţă atât faţă de ermetismul mallarméean, cât şi faţă de avangarda postbelică. </p>
			<p class="Heuristica_CITAT_semnat">GEORGE GANĂ</p>
			<p class="Heuristica_CITAT">Poet de factură intelectuală, Blaga aliază în puternica sa personalitate o excepţională capacitate de invenţie metaforică cu un nu mai puţin remarcabil dar al construcţiei poeziei. Imaginea ultimă cu care rămânem este a unei lumi în care obiectele trăiesc şi prin concretul lor material, dar poate cu mai multă forţă iese în prim-plan natura lor emblematică. Ele par în acelaşi timp noi şi străvechi, reprezentându-se pe ele însele, dar şi un altceva ce le depăşeşte, aproximat în faţa noastră într-un ritual al rostirii, într-o regie a mişcării, într-o anume dispunere scenică. Dar nu libertatea jocului cu emblemele sale se impune, ci tocmai stricteţea ordinii sale, severa disciplină a unei arhitecturi clasice.<span class="CharOverride-4"> [...]</span> În evenimentele şi decorurile sale de extremă stilizare se lasă mereu întrevăzută figura pură a unei realităţi spirituale paradigmatice, pe care o simţim încă foarte aproape de noi. </p>
			<p class="Heuristica_CITAT_semnat">ION POP</p>
			<p class="Heuristica_CITAT">Nu scapă neobservat faptul că eroii lui Blaga, memorabili sau șterși, își pun problemele mari de existență și chiar mai mult decât atât: au o deschidere metafizică (uneori prea insistentă și, de aceea, convențională) și comunică, în chip firesc, cu arhetipurile, miturile, marile simboluri. Moșul (Dumnezeu), Ana – nevasta lui Noe – pălăvrăgesc cu Nefârtate (diavolul astuțios și intrigant), Popa ortodox din <span class="CharOverride-4">Tulburarea apelor</span> este influențat de Moșneagul care face teoria panteismului și, după ce este ucis pe pământ (ca Iisus), zboară spre cer etc. Cât de profunde sunt aceste reverii în teatrul modern, puternic desacralizat? Profunzimea estetică depinde de mulți factori. Blaga încearcă să împace miticul cu realul, istoricul, existențialul și de multe ori reușește. Vorbind de personajele care stau de vorbă pe scenă cu Dumnezeu și cu miturile păgâne, să spunem un cuvânt despre originalitatea tipologiei blagiene, proba de foc, în fond, a oricărei opere literare. Pe cine ținem minte după ce citim aceste piese filosofice? După lectură, ne rămân în minte <span class="CharOverride-4">personajele-simboluri</span> (personajele oraculare), acelea care întruchipează mituri sau comunică mesajul lor: Zamolxe, Magul, Vrăjitorul, Popa, împărțit între ortodoxie și luteranism, starețul Bogumil, starețul Ghenadie și Teodul (reprezentanții celor două ramuri principale ale creștinismului), apoi Manole – simbolul sacrificiului cerut de creație – și Mira – jertfa care se apără și apără morala creștină. Alături de ea se află un șir de femei pasionate și zănatice, fiice ale pământului – care tulbură tiparele și convențiile curente. Dramaturgul Blaga are predilecție pentru acest tip de feminitate. Cea mai bună piesă a lui este <span class="CharOverride-4">Meșterul Manole</span>, iar cea mai slabă <span class="CharOverride-4">Anton Pann</span>. Misterele <span class="CharOverride-4">(Zamolxe, Tulburarea apelor, Cruciada copiilor)</span> confirmă în genul lor originalitatea gândirii sale mitice. Teatrul românesc dominat de geniul comic al lui Caragiale avea și are în continuare nevoie de această alternativă. </p>
			<p class="Heuristica_CITAT_semnat">eugen simion</p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Poemele luminii</span>,<span class="CharOverride-3"> </span>Sibiu, 1919;<span class="CharOverride-3"> Pietre pentru templul meu</span>, Sibiu, 1919;<span class="CharOverride-3"> Paşii profetului</span>,<span class="CharOverride-3"> </span>Cluj, 1921; <span class="CharOverride-3">Zamolxe</span>, Cluj, 1921;<span class="CharOverride-3"> Cultură şi cunoştinţă</span>,<span class="CharOverride-3"> </span>Cluj, 1922;<span class="CharOverride-3"> Tulburarea apelor</span>,<span class="CharOverride-3"> </span>Cluj, 1923;<span class="CharOverride-3"> Filosofia stilului</span>,<span class="CharOverride-3"> </span>Bucureşti, 1924;<span class="CharOverride-3"> În marea trecere</span>,<span class="CharOverride-3"> </span>Cluj, 1924;<span class="CharOverride-3"> Feţele unui veac</span>,<span class="CharOverride-3"> </span>Arad, 1925;<span class="CharOverride-3"> Daria</span>,<span class="CharOverride-3"> </span>Cluj, 1925;<span class="CharOverride-3"> Fapta. Învierea</span>,<span class="CharOverride-3"> </span>Bucureşti, 1925;<span class="CharOverride-3"> Fenomenul originar</span>,<span class="CharOverride-3"> </span>Bucureşti, 1925;<span class="CharOverride-3"> Ferestre colorate</span>,<span class="CharOverride-3"> </span>Arad, 1926;<span class="CharOverride-3"> Meşterul Manole</span>, Sibiu, 1927;<span class="CharOverride-3"> Lauda somnului</span>,<span class="CharOverride-3"> </span>Bucureşti, 1929;<span class="CharOverride-3"> Daimonion</span>,<span class="CharOverride-3"> </span>Cluj, 1930;<span class="CharOverride-3"> Cruciada copiilor</span>,<span class="CharOverride-3"> </span>Sibiu, 1930;<span class="CharOverride-3"> Eonul dogmatic</span>,<span class="CharOverride-3"> </span>Bucureşti, 1931; <span class="CharOverride-3">Cunoaşterea luciferică</span>, Sibiu, 1933; <span class="CharOverride-3">La cumpăna apelor</span>, Sibiu, 1933;<span class="CharOverride-3"> Cenzura transcendentă</span>,<span class="CharOverride-3"> </span>Bucureşti, 1934; <span class="CharOverride-3">Avram Iancu</span>,<span class="CharOverride-3"> </span>Sibiu, 1935;<span class="CharOverride-3"> Orizont şi stil</span>,<span class="CharOverride-3"> </span>Bucureşti,<span class="CharOverride-3"> </span>1936; <span class="CharOverride-3">Spaţiul mioritic</span>,<span class="CharOverride-3"> </span>Bucureşti, 1936;<span class="CharOverride-3"> Geneza metaforei şi sensul culturii</span>,<span class="CharOverride-3"> </span>Bucureşti, 1937;<span class="CharOverride-3"> La curţile dorului</span>,<span class="CharOverride-3"> </span>Bucureşti, 1938;<span class="CharOverride-3"> Artă şi valoare</span>,<span class="CharOverride-3"> </span>Bucureşti, 1939;<span class="CharOverride-3"> Diferenţialele divine</span>,<span class="CharOverride-3"> </span>Bucureşti, 1940;<span class="CharOverride-3"> Despre gândirea magică</span>,<span class="CharOverride-3"> </span>Bucureşti, 1941; <span class="CharOverride-3">Poezii</span>, Bucureşti, 1942; <span class="CharOverride-3">Opera dramatică</span>,<span class="CharOverride-3"> </span>I–II, Sibiu, 1942;<span class="CharOverride-3"> Religie şi spirit</span>,<span class="CharOverride-3"> </span>Sibiu,<span class="CharOverride-3"> </span>1942; <span class="CharOverride-3">Ştiinţă şi creaţie</span>, Sibiu, 1942; <span class="CharOverride-3">Nebănuitele trepte</span>,<span class="CharOverride-3"> </span>Sibiu, 1943;<span class="CharOverride-3"> Trilogia cunoaşterii</span>,<span class="CharOverride-3"> </span>Bucureşti, 1943; <span class="CharOverride-3">Arca lui Noe</span>,<span class="CharOverride-3"> </span>Sibiu, 1944;<span class="CharOverride-3"> Trilogia culturii</span>,<span class="CharOverride-3"> </span>Bucureşti, 1944; <span class="CharOverride-3">Discobolul</span>,<span class="CharOverride-3"> </span>Bucureşti, 1945; <span class="CharOverride-3">Trilogia valorilor</span>,<span class="CharOverride-3"> </span>Bucureşti, 1946; <span class="CharOverride-3">Despre conştiinţa filosofică</span>,<span class="CharOverride-3"> </span>I–II, Cluj, 1947; ed.<span class="CharOverride-3"> </span>2, îngr. Dorli Blaga şi Ion Maxim, pref. H. Wald, Timişoara, 1974;<span class="CharOverride-3"> Poezii</span>,<span class="CharOverride-3"> </span>îngr. şi pref.<span class="CharOverride-3"> </span>George Ivaşcu, Bucureşti, 1962;<span class="CharOverride-3"> Hronicul şi cântecul vârstelor</span>,<span class="CharOverride-3"> </span>îngr. şi pref. George Ivaşcu<span class="CharOverride-3">, </span>Bucureşti, 1965; <span class="CharOverride-3">Gândirea românească în Transilvania în secolul al XVIII-lea</span>, îngr. George Ivaşcu, Bucureşti, 1966;<span class="CharOverride-3"> Poezii</span>, îngr. George Ivaşcu, Bucureşti, 1967;<span class="CharOverride-3"> Zări şi etape</span>,<span class="CharOverride-3"> </span>îngr. Dorli Blaga, pref. D. Ghişe, Bucureşti, 1968;<span class="CharOverride-3"> Poezii</span>, I–II, îngr. George Ivaşcu, pref. Mircea Tomuş, Bucureşti, 1968;<span class="CharOverride-3"> Experimentul şi spiritul matematic</span>, pref. Călina Mare, Bucureşti, 1969;<span class="CharOverride-3"> Teatru</span>, îngr. şi pref. Eugen Todoran, Bucureşti, 1970;<span class="CharOverride-3"> Scrieri despre artă</span>,<span class="CharOverride-3"> </span>îngr. şi<span class="CharOverride-3"> </span>introd. Emil Manu, pref. D. Micu, Bucureşti, 1970; <span class="CharOverride-3">Isvoade</span>,<span class="CharOverride-3"> </span>îngr. Dorli Blaga şi Petre Nicolau, pref. George Gană, Bucureşti, 1972; <span class="CharOverride-3">Poezie. Teatru. Proză autobiografică</span>, I–II, îngr. şi pref. George Gană, Bucureşti, 1972;<span class="CharOverride-3"> Ceasornicul de nisip</span>, îngr. şi pref. Mircea Popa, Cluj, 1973;<span class="CharOverride-3"> Opere</span>, I–XII, îngr. Dorli Blaga, pref. Şerban Cioculescu, Bucureşti, 1974–1995; <span class="CharOverride-3">Elanul insulei</span>, îngr. Dorli Blaga şi George Gană, pref. George Gană, Cluj-Napoca, 1977; <span class="CharOverride-3">Opere</span>, I–VI, îngr. şi introd. George Gană, Bucureşti, 1982–1997;<span class="CharOverride-3"> Corespondenţă A–F</span>,<span class="CharOverride-3"> </span>îngr. Mircea Cenuşă, Cluj-Napoca, 1989;<span class="CharOverride-3"> Luntrea lui Caron</span>,<span class="CharOverride-3"> </span>îngr. Dorli Blaga şi Mircea Vasilescu, postfaţă Mircea Vasilescu,<span class="CharOverride-3"> </span>Bucureşti, 1990;<span class="CharOverride-3"> De amicitia: Lucian Blaga – Ion Breazu. Corespondenţă</span>, îngr. Mircea Curticeanu, Cluj-Napoca, 1995;<span class="CharOverride-3"> Din activitatea diplomatică </span>(<span class="CharOverride-3">rapoarte, articole, scrisori, cereri, telegrame). Anii 1927–1938</span>, I–III, îngr. şi postfaţă Pavel Ţugui, Bucureşti, 1995; Lucian Blaga–Domniţa Gherghinescu-Vania, <span class="CharOverride-3">Domniţa nebănuitelor trepte</span>, îngr. şi pref. Simona Cioculescu, Bucureşti, 1995; <span class="CharOverride-3">Corespondenţă de familie</span>, îngr. Dorli Blaga, Bucureşti, 2000; <span class="CharOverride-3">Vasile Băncilă – Lucian Blaga. Corespondenţă</span>,<span class="CharOverride-3"> </span>îngr. Dora Mezdrea, Bucureşti–Brăila, 2001; <span class="CharOverride-3">Opere</span>, I–III, îngr. George Gană şi Nicolae Mecu, pref. Eugen Simion, Bucureşti, 2012. <span class="CharOverride-2">Antologii:</span><span class="CharOverride-3"> Antologie de poezie populară</span>,<span class="CharOverride-3"> </span>îngr. George Ivaşcu, Bucureşti, 1966.<span class="CharOverride-3"> </span><span class="CharOverride-2">Traduceri:</span> Hugo Marti, <span class="CharOverride-3">Intermezzo românesc (Cartea amintirii)</span>, Bucureşti, 1931; Goethe, <span class="CharOverride-3">Faust</span>, pref. Tudor Vianu, Bucureşti, 1955; <span class="CharOverride-3">Din lirica universală</span>,<span class="CharOverride-3"> </span>Bucureşti, 1957;<span class="CharOverride-3"> </span>Lessing, <span class="CharOverride-3">Opere</span>, I–II, pref. Paul Langfelder, Bucureşti, 1958; <span class="CharOverride-3">Din lirica engleză</span>, Bucureşti, 1970. </p>
			<p class="Heuristica___m_RPR"><span class="CharOverride-2">Repere bibliografice:</span> Lovinescu, <span class="CharOverride-3">Critice</span>, VII, <span class="CharOverride-3">15–25</span>, IX, <span class="CharOverride-3">121–128</span>; Aderca, <span class="CharOverride-3">Contribuţii</span>, I, <span class="CharOverride-3">25–30</span>, II, <span class="CharOverride-3">190</span>,<span class="CharOverride-3"> 284–286</span>; Ralea, <span class="CharOverride-3">Scrieri</span>,<span class="CharOverride-3"> </span>II, <span class="CharOverride-3">126–132</span>;<span class="CharOverride-3"> </span>Lovinescu, <span class="CharOverride-3">Ist. lit. rom. cont.</span>, III, <span class="CharOverride-3">378–382</span>; Constantinescu, <span class="CharOverride-3">Scrieri</span>, I, <span class="CharOverride-3">249–313</span>; Perpessicius, <span class="CharOverride-3">Menţiuni</span>, I, <span class="CharOverride-3">333–337</span>, II, <span class="CharOverride-3">32–39</span>, V,<span class="CharOverride-3"> 305–312</span>; Călinescu, <span class="CharOverride-3">Opere</span>, I, <span class="CharOverride-3">293–306</span>, V, <span class="CharOverride-3">21–42</span>, X, <span class="CharOverride-3">586–588</span>, XI, <span class="CharOverride-3">40–45</span>, XII, <span class="CharOverride-3">543</span>; Sebastian, <span class="CharOverride-3">Jurnal</span>, <span class="CharOverride-3">189–192</span>; Şuluţiu, <span class="CharOverride-3">Scriitori</span>,<span class="CharOverride-3"> 91–120</span>;<span class="CharOverride-3"> </span>Băncilă, <span class="CharOverride-3">Portrete</span>,<span class="CharOverride-3"> 182–230</span>,<span class="CharOverride-3"> 292–330</span>; Lovinescu, <span class="CharOverride-3">Ist. lit. rom. cont.</span>,<span class="CharOverride-3"> 68</span>,<span class="CharOverride-3"> 97–99</span>,<span class="CharOverride-3"> 369–373</span>;<span class="CharOverride-3"> </span>Cioculescu, <span class="CharOverride-3">Aspecte</span>,<span class="CharOverride-3"> 71–83</span>;<span class="CharOverride-3"> </span>Vianu, <span class="CharOverride-3">Studii şi portrete</span>,<span class="CharOverride-3"> passim</span>; Vasile Băncilă, <span class="CharOverride-3">Lucian Blaga, energie românească</span>, Cluj, 1938; Munteano, <span class="CharOverride-3">Panorama</span>, <span class="CharOverride-3">185–192</span>, <span class="CharOverride-3">299–303</span>; Ivaşcu, <span class="CharOverride-3">Confruntări</span>,<span class="CharOverride-3"> </span>I, <span class="CharOverride-3">317–384</span>; C. Fântâneru, <span class="CharOverride-3">Poezia lui Lucian Blaga şi gândirea mitică</span>,<span class="CharOverride-3"> </span>Bucureşti, 1940; ed. Cluj-Napoca, 2011; Dan Botta, <span class="CharOverride-3">Cazul Blaga</span>, Bucureşti, 1941; Călinescu, <span class="CharOverride-3">Ist. lit.</span> (1941), <span class="CharOverride-3">792–797</span>,<span class="CharOverride-3"> Ist. lit. </span>(1982), <span class="CharOverride-3">876–881</span>,<span class="CharOverride-3"> 951–953</span>;<span class="CharOverride-3"> </span>Papadima, <span class="CharOverride-3">Creatorii</span>,<span class="CharOverride-3"> 84–92</span>,<span class="CharOverride-3"> 430–449</span>; Ovidiu Drimba, <span class="CharOverride-3">Filosofia lui Blaga</span>,<span class="CharOverride-3"> </span>Bucureşti, 1944; Ov. S. Crohmălniceanu, <span class="CharOverride-3">Lucian Blaga</span>, Bucureşti, 1963; Călinescu, <span class="CharOverride-3">Aspecte</span>,<span class="CharOverride-3"> 81–91</span>; Dumitru Micu, <span class="CharOverride-3">Lirica lui Lucian Blaga</span>, Bucureşti, 1967; Tomuş, <span class="CharOverride-3">15 poeţi</span>,<span class="CharOverride-3"> 243–271</span>; Streinu, <span class="CharOverride-3">Pagini</span>, I, <span class="CharOverride-3">42–51</span>, <span class="CharOverride-3">247–251</span>, II, <span class="CharOverride-3">86–89</span>,<span class="CharOverride-3"> </span>IV, <span class="CharOverride-3">49–52</span>; Balotă, <span class="CharOverride-3">Euphorion</span>,<span class="CharOverride-3"> 259–330</span>; Dumitru Micu, <span class="CharOverride-3">Estetica lui Lucian Blaga</span>,<span class="CharOverride-3"> </span>Bucureşti, 1970; Mariana Şora, <span class="CharOverride-3">Cunoaştere poetică şi mit în opera lui Lucian Blaga</span>, Bucureşti, 1970; Negoiţescu<span class="CharOverride-3">, Însemnări</span>,<span class="CharOverride-3"> 67–82</span>; Paleologu, <span class="CharOverride-3">Spiritul</span>,<span class="CharOverride-3"> 73–94</span>; Zaciu, <span class="CharOverride-3">Glose</span>,<span class="CharOverride-3"> 77–95</span>; Crohmălniceanu, <span class="CharOverride-3">Lit. rom. expr.</span>,<span class="CharOverride-3"> 64–92</span>; Marin Bucur, <span class="CharOverride-3">Lucian Blaga. Dor şi eternitate</span>, Bucureşti, 1971; Nicoletta Corteanu-Loffredo, <span class="CharOverride-3">Profili di estetica europea</span>, Roma, 1971, <span class="CharOverride-3">13–91</span>; Manolescu, <span class="CharOverride-3">Teme</span>, I, <span class="CharOverride-3">58–60</span>, II, <span class="CharOverride-3">74–77</span>,<span class="CharOverride-3"> 100–102</span>; Crohmălniceanu, <span class="CharOverride-3">Literatura</span>, I (1972), <span class="CharOverride-3">79–86</span>, II, <span class="CharOverride-3">192–256</span>; Braga, <span class="CharOverride-3">Sincronism</span>,<span class="CharOverride-3"> 78–86</span>,<span class="CharOverride-3"> 122–167</span>; Doinaş, <span class="CharOverride-3">Poezie</span>,<span class="CharOverride-3"> 9–19</span>,<span class="CharOverride-3"> 79–84</span>; Balotă, <span class="CharOverride-3">Umanităţi</span>,<span class="CharOverride-3"> 368–377</span>; Doinaş, <span class="CharOverride-3">Orfeu</span>,<span class="CharOverride-3"> 167–178</span>; Melania Livadă, <span class="CharOverride-3">Iniţiere în poezia lui Blaga</span>, Bucureşti, 1974; Piru, <span class="CharOverride-3">Poezia</span>, I, <span class="CharOverride-3">44–57</span>; Mircea Vaida, <span class="CharOverride-3">Lucian Blaga. Afinităţi şi izvoare</span>,<span class="CharOverride-3"> </span>Bucureşti, 1975; Micu, <span class="CharOverride-3">„Gândirea”</span>,<span class="CharOverride-3"> passim</span>; Alexandra Indrieş, <span class="CharOverride-3">Corola de minuni a lumii.</span> <span class="CharOverride-3">Interpretare stilistică a sistemului poetic al lui Lucian Blaga</span>, Timişoara, 1975; Pop, <span class="CharOverride-3">Transcrieri</span>,<span class="CharOverride-3"> 5–32</span>; George Gană, <span class="CharOverride-3">Opera literară a lui Lucian Blaga</span>, Bucureşti, 1976; Balotă, <span class="CharOverride-3">Universul</span>,<span class="CharOverride-3"> 26–48</span>;<span class="CharOverride-3"> </span>Simion, <span class="CharOverride-3">Scriitori</span>, II, <span class="CharOverride-3">111–153</span>;<span class="CharOverride-3"> </span>Martin, <span class="CharOverride-3">Identificări</span>,<span class="CharOverride-3"> 5–47</span>,<span class="CharOverride-3"> 168–170</span>; Ciopraga, <span class="CharOverride-3">Ulysse</span>,<span class="CharOverride-3"> 61–81</span>; Raicu, <span class="CharOverride-3">Practica scrisului</span>,<span class="CharOverride-3"> 127–146</span>; Ungureanu, <span class="CharOverride-3">Contextul</span>,<span class="CharOverride-3"> 7–46</span>; Doinaş, <span class="CharOverride-3">Lectura</span>,<span class="CharOverride-3"> 7–90</span>; Eugen Todoran, <span class="CharOverride-3">Fondul folcloric românesc în poezia lui Lucian Blaga</span>, I–II, Timişoara, 1980–1981; <span class="CharOverride-3">Lucian Blaga interpretat de …</span>, îngr. şi introd. Emil Vasilescu, Bucureşti, 1981; Zaciu, <span class="CharOverride-3">Lancea</span>,<span class="CharOverride-3"> 326–385</span>; Rusu, <span class="CharOverride-3">Eminescu – Blaga</span>, <span class="CharOverride-3">163–228</span>; Ion Pop, <span class="CharOverride-3">Lucian Blaga. Universul liric</span>, Bucureşti, 1981; ed. 2, Piteşti, 1999; Eugen Todoran, <span class="CharOverride-3">Lucian Blaga. Mitul poetic</span>, I–II, Timişoara, 1981–1983; Mircea Vaida, <span class="CharOverride-3">Pe urmele lui Lucian Blaga</span>, Bucureşti, 1982; Cioculescu, <span class="CharOverride-3">Poeţi</span>,<span class="CharOverride-3"> 312–347</span>;<span class="CharOverride-3"> </span>Cotruş, <span class="CharOverride-3">Meditaţii</span>,<span class="CharOverride-3"> 170–206</span>,<span class="CharOverride-3"> 507–517</span>; Dan C. Mihăilescu, <span class="CharOverride-3">Dramaturgia lui Lucian Blaga</span>,<span class="CharOverride-3"> </span>Cluj-Napoca, 1984; Eugen Todoran, <span class="CharOverride-3">Lucian Blaga. Mitul dramatic</span>, Timişoara, 1985; Scarlat, <span class="CharOverride-3">Ist. poeziei</span>, III, <span class="CharOverride-3">144–146</span>,<span class="CharOverride-3"> 224–282</span>; Ion Bălu, <span class="CharOverride-3">Lucian Blaga</span>, Bucureşti, 1986; Bârlea, <span class="CharOverride-3">Efigii</span>, <span class="CharOverride-3">116–165</span>; I. Oprişan, <span class="CharOverride-3">Lucian Blaga printre contemporani</span>, Bucureşti, 1987; Petrescu, <span class="CharOverride-3">Eminescu</span>,<span class="CharOverride-3"> passim</span>; Noica, <span class="CharOverride-3">Istoricitate</span>,<span class="CharOverride-3"> 130–195</span>;<span class="CharOverride-3"> </span>Grigurcu, <span class="CharOverride-3">Eminescu – Labiş</span>,<span class="CharOverride-3"> 111–132</span>; Indrieş, <span class="CharOverride-3">Dimensiuni</span>,<span class="CharOverride-3"> 7–69</span>;<span class="CharOverride-3"> </span>Negoiţescu, <span class="CharOverride-3">Ist. lit.</span>, I, <span class="CharOverride-3">275–283</span>;<span class="CharOverride-3"> </span>Papu, <span class="CharOverride-3">Scriitori-filosofi</span>,<span class="CharOverride-3"> passim</span>; Ion Bălu, <span class="CharOverride-3">Viaţa lui Lucian Blaga</span>, I–IV, Bucureşti, 1995–1999; Ion Bălu, <span class="CharOverride-3">Opera lui Lucian Blaga</span>,<span class="CharOverride-3"> </span>Bucureşti, 1997; Titus Bărbulescu, <span class="CharOverride-3">Lucian Blaga. Teme şi tipare fundamentale</span>,<span class="CharOverride-3"> </span>Bucureşti, 1997; Corin Braga, <span class="CharOverride-3">Lucian Blaga. Geneza lumilor imaginare</span>, Bucureşti, 1997; Mihai Cimpoi, <span class="CharOverride-3">Lucian Blaga, paradisiacul, lucifericul, mioriticul</span>, Cluj-Napoca, 1997; <span class="CharOverride-3">Eonul Blaga. Întâiul veac</span>, îngr. Mircea Borcilă, Cluj-Napoca, 1997; Eugen Todoran, <span class="CharOverride-3">Lucian Blaga. Mit, poezie, mit poetic</span>, Bucureşti, 1997; <span class="CharOverride-3">Dicţ. analitic.</span>,<span class="CharOverride-3"> </span>I, <span class="CharOverride-3">76–77</span>,<span class="CharOverride-3"> 157–159</span>, II, <span class="CharOverride-3">29–30</span>,<span class="CharOverride-3"> 112–113</span>,<span class="CharOverride-3"> 137–140</span>,<span class="CharOverride-3"> 241–243</span>,<span class="CharOverride-3"> 323–328</span>,<span class="CharOverride-3"> 346–348</span>,<span class="CharOverride-3"> 390–394</span>, III, <span class="CharOverride-3">54–55</span>,<span class="CharOverride-3"> 64–65</span>,<span class="CharOverride-3"> 117–118</span>,<span class="CharOverride-3"> 266–268</span>,<span class="CharOverride-3"> 370–372</span>, IV, <span class="CharOverride-3">258–259</span>,<span class="CharOverride-3"> 426–429</span>,<span class="CharOverride-3"> 648–650</span>; Ion Mareş, <span class="CharOverride-3">Lucian Blaga. Clasicizarea expresionismului românesc</span>, Bucureşti, 1998; Simion, <span class="CharOverride-3">Fragmente</span>, II, <span class="CharOverride-3">125–129</span>, III, <span class="CharOverride-3">343–355</span>; Dorli Blaga, Ion Bălu, <span class="CharOverride-3">Blaga supravegheat de Securitate, </span>Cluj-Napoca, 1999; <span class="CharOverride-3">Dicţ. esenţial</span>,<span class="CharOverride-3"> 84–89</span>;<span class="CharOverride-3"> </span>Danţiş,<span class="CharOverride-3"> Bucolica, 100–105</span>,<span class="CharOverride-3"> 113–114, passim; </span>Doina Modola, <span class="CharOverride-3">Lucian Blaga şi teatrul</span>, I–II, Bucureşti, 2000–2003; Mircea Muthu, <span class="CharOverride-3">Lucian Blaga. Dimensiuni răsăritene</span>, Cluj-Napoca, 2000; Traian Pop, <span class="CharOverride-3">Introducere în filosofia lui Blaga</span>, Cluj-Napoca, 2001; Ghiţulescu, <span class="CharOverride-3">Istoria</span>,<span class="CharOverride-3"> 86–100</span>; Grigurcu, <span class="CharOverride-3">În pădurea</span>, <span class="CharOverride-3">159–208</span>, <span class="CharOverride-3">219–223</span>; Dumitru Micu, <span class="CharOverride-3">Lucian Blaga. Autofăurirea prin logos</span>, Bucureşti, 2003; Dorli Blaga, <span class="CharOverride-3">Tatăl meu, Lucian Blaga</span>, Cluj-Napoca, 2004; Cornel Moraru, <span class="CharOverride-3">Lucian Blaga</span>, Braşov, 2004; Mihai Hr. Zissu, <span class="CharOverride-3">Dicţionarul limbii poetice a lui Lucian Blaga</span>, Constanţa, 2004;<span class="CharOverride-3"> Dicţionarul personajelor din teatrul lui Lucian Blaga</span>, coordonator Constantin Cubleşan, Cluj-Napoca, 2005; Cornel Moraru,  <span class="CharOverride-3">Lucian Blaga – convergenţe între poet şi filosof</span>, Târgu Mureş, 2005; Ovidiu Verdeş, <span class="CharOverride-3">Metaforă şi metafizică</span>, Bucureşti, 2005; <span class="CharOverride-3">Lucian Blaga – confluenţe filosofice în perspectivă culturală</span>, Bucureşti, 2007; Mircea Popa, <span class="CharOverride-3">Lucian Blaga şi contemporanii săi</span>, Cluj-Napoca, 2007; Popa, <span class="CharOverride-3">Ist. lit.</span>, I, <span class="CharOverride-3">1014–1026</span>, <span class="CharOverride-3">passim</span>; Constantin Cubleşan, <span class="CharOverride-3">Lucian Blaga – zece ipostaze teatrale</span>, Cluj-Napoca, 2011; Nicolae Mareş, <span class="CharOverride-3">Lucian Blaga, diplomat la Varşovia</span>, Bucureşti, 2011; Simuţ, <span class="CharOverride-3">Vămile</span>, <span class="CharOverride-3">462–470. &#9;</span><span class="Semnatura">Ov.S.C.</span></p>
			<p class="Heuristica-PRIMUL"><span class="titlu-12">BLAJEVICI, Teoctist</span> (23.II.1807, Tişăuţi, j. Suceava – 9.VII.1879, Cernăuţi), cărturar, autor de versuri. Teodor pe numele de mirean, fiu al parohului din Tişăuţi, după studii teologice la Cernăuţi, este numit, din 1832, preot la Storojineţ şi Prisăcăreni, iar după 1837 intră în cinul monahal. La Cernăuţi a funcţionat ca „spiritual” şi din 1857 ca rector la Seminarul Institutului Teologic. Între 1848 şi 1866 asesor şi referent la Consistoriul Episcopal, suplineşte, în răstimpuri, catedre vacante la gimnaziu şi la Preparandie. Din 1863 egumen la mănăstirea Dragomirna, este numit în 1874 arhimandrit diecezan şi vicar. În 1877 a fost ales mitropolit al Bucovinei şi Dalmaţiei. </p>
			<p class="Heuristica-BASE"><span class="CharOverride-2">B.</span> publică în „Calendariul pentru Bucovina” din Cernăuţi, în 1842, poemul religios <span class="CharOverride-3">Iordania. 1841 în Cernăuţi</span>, poezia <span class="CharOverride-3">Simţirile la mânecândă</span>, două fabule: <span class="CharOverride-3">Flămândul motan</span>, în care îi moralizează pe cei limbuţi, şi <span class="CharOverride-3">Cocoveica şi vrabia</span>, cu „parimiile” corespunzătoare. În calendarul pe 1844 îi apare traducerea unei ode a lui G.R. Derjavin, cu un conţinut religios. În 1848 el tipăreşte, într-o foaie volantă, ca şi Iraclie Porumbescu, o <span class="CharOverride-3">Odă la soborul clirosului Bucovinei</span>. În calendarul pe 1854 figurează o imitaţie a lui <span class="CharOverride-2">B.</span> după <span class="CharOverride-3">Dumnezeu</span>, oda lui Derjavin. În acelaşi an îi apar într-o broşură poeziile <span class="CharOverride-3">Preotesele vădane</span> şi <span class="CharOverride-3">Imnul văduvelor preotese</span>. Limba versurilor sale este curată, lipsită de împrumuturi străine, cu o ortografie neinfluenţată de etimologismul lui Aron Pumnul. Lui <span class="CharOverride-2">B.</span> îi aparţine şi o gramatică (scrisă în germană) a limbii române, <span class="CharOverride-3">Theoretisch-praktische Grammatik der Dacoromanischen</span>, imprimată la Lvov şi Cernăuţi în 1844, manual care a cunoscut mai multe ediţii. În anexa gramaticii autorul adaugă o <span class="CharOverride-3">Culegere de anecdote, fabule şi „istoricele”</span>, traduceri de proverbe, idiotisme şi texte literare româneşti. Pentru necesităţile învăţământului teologic, a redactat alte trei manuale, tipărite la Viena în 1865. La deschiderea mormintelor domneşti de la Putna, în 1856, el glorifică într-o scurtă descriere, în limba germană, viaţa lui Ştefan cel Mare. Ierarh cu merite culturale şi înzestrare poetică, <span class="CharOverride-2">B.</span> şi-a ales, ca poet, pseudonimul Teoctist Şoimul. </p>
			<p class="Heuristica___m_RPR"><span class="CharOverride-2">Repere bibliografice:</span> Ion Nistor, <span class="CharOverride-3">Istoria Bisericii din Bucovina,</span> Bucureşti, 1916, <span class="CharOverride-3">129–139</span>; C. Loghin, <span class="CharOverride-3">Istoria literaturii române din Bucovina, </span>Cernăuți, 1996<span class="CharOverride-3">, 49–50, 54–57</span>; I. Zugrav<span class="CharOverride-3">, Un ierarh cărturar: Teoctist Blajevici</span>, MM, 1970, 3–6; Balacciu–Chiriacescu, <span class="CharOverride-3">Dicționar</span>, <span class="CharOverride-3">70–71</span>; <span class="CharOverride-3">Dicţ. lit. 1900, 105</span>; Păcurariu, <span class="CharOverride-3">Dicţ. teolog., 50</span>.  &#9;<span class="Semnatura">A.Sm. </span></p>
			<p class="Heuristica_PRIMUL_Semnat"><span class="titlu-12">BLAJUL</span>,<span class="CharOverride-2"> </span>revistă de cultură apărută la Blaj, lunar, din ianuarie 1934 până în decembrie 1936. Se voia o replică locală la publicaţiile „Unirea” şi „Unirea poporului”, dominate de clericalism şi politicianism, şi totodată încerca să răspundă cerinţelor culturale ale zonei, lipsită de reviste literare sau de cultură. Secretar de redacţie: Nicolae Comşa; colectivul redacţional: Pavel Dan, Ştefan Manciulea, Nicolae Albu, Dionisie Popa, Virgil Fulicea. Seria a doua apare fără dată, probabil în 1991, ca „revistă lunară de cultură şi istorie”, într-un singur număr. Director coordonator: Octavian Barna; secretar de redacţie: Mihai Hila; redactori: Teodor Seiceanu, Mircea Stroia, Anca Matei. Articolul-program din 1934, <span class="CharOverride-3">Pornim la drum</span>, proclamând drept postulate „credinţa în Dumnezeu” şi „dragostea de neam”, jalonează orientarea către fenomenul literar, faptul ştiinţific şi de cultură, cu ecouri din ideile cipariene: „Vom dărui tiparului gândurile noastre, presărând printre ele nestemate vechi din biblioteci şi arhive. Drumul îl vrem străjuit de mâini prieteneşti, întinse cu acelaşi consemn: pelerini fără ezitări, spre zi de sărbătoare a sufletului!”. Revista a publicat studii, articole, documente, cronici şi recenzii tratând aspecte diverse de cultură, literatură, artă, istorie, filosofie, estetică, sociologie, politică. Un spaţiu larg este destinat literaturii originale – versuri şi proză semnate de Ion Agârbiceanu, Pavel Dan, Radu Brateş, Virgil Fulicea, Virgil Stanciu. Cele mai bogate colaborări le aparţin lui Pavel Dan şi lui Radu Brateş. În domeniul teoriei, istoriei şi criticii literare se publică opinii, controverse şi dispute relative la fenomenul literar contemporan. Se discută, astfel, modernismul arghezian, cu un răspuns tăios dat lui N. Iorga, adversar declarat al noilor tendinţe în poezia românească. Partea de cultură se concentrează asupra tradiţiilor autohtone progresiste, datorate activităţii unor personalităţi şi asociaţii culturale. Un domeniu bine reprezentat este al istoriei naţionale, şi în special al celei transilvănene, prin publicarea unor documente ce evidenţiază lupta seculară a românilor transilvăneni pentru drepturi sociale şi politice, întru apărarea fiinţei naţionale. Este înfăţişată opera istorică şi filologică a Şcolii Ardelene, se dau informaţii preţioase despre evenimente istorice, se tipăresc documente referitoare la Avram Iancu. <span class="CharOverride-2">B.</span> prezintă constant diverse reviste din ţară şi promovează legăturile cu alte societăţi şi reviste din Transilvania. În seria a doua redacţia îi invită pe cei interesaţi să colaboreze în paginile revistei, prezentată ca „o tribună de largă deschidere pentru actul autentic de istorie şi cultură”. Se pledează, bunăoară, pentru înfiinţarea unui muzeu al Şcolii Ardelene la Blaj. Colaboratori la primul şi singurul număr din această etapă sunt Ioan Alexandru, Ioana Em. Petrescu, Ion Buzaşi, Ioan Opriş, Octavian Jeican, Arcadie Hinescu, Iuliu Cheţan. &#9;<span class="Semnatura">V.V.G. </span></p>
			<div class="_idGenObjectLayout-1">
				<div id="_idContainer009">
					<div id="_idContainer007" class="Basic-Text-Frame">
						<p class="Titlu-Nume-H">BLANDIANA, Ana </p>
						<p class="Titlu-mic-DATE">(pseudonim al Otiliei Valeria Coman; 25.III.1942, Timişoara), poetă, prozatoare, eseistă. </p>
					</div>
					<div id="_idContainer008" class="Basic-Graphics-Frame _idGenObjectStyleOverride-1">
						<img class="_idGenObjectAttribute-1" src="07B_834-897_BiblioFam-Blazian-web-resources/image/01_BLANDIANA_sAna.png" alt="" />
					</div>
				</div>
			</div>
			<p class="Heuristica-PRIMUL">Este fiica Otiliei (n. Diacu) şi a lui Gheorghe Coman, preot ortodox; scriitorul Romulus Rusan este soţul ei. După 1944 familia se mută la Oradea, unde <span class="CharOverride-2">B.</span> face liceul (1955–1959), apoi urmează Facultatea de Filologie la Universitatea din Cluj (1962–1967); în răstimp tatăl ei este închis, fiind eliberat prin amnistiere în 1964, împreună cu mai toţi deţinuţii politici. <span class="CharOverride-2">B. </span>lucrează în redacţia revistelor „Viaţa studenţească” şi „Amfiteatru” (1968–1974), ca bibliotecară la Institutul de Arte Plastice „Nicolae Grigorescu” din Bucureşti (1975–1977) şi ca redactor la Uniunea Scriitorilor (1977–1979). În 1973–1974 a beneficiat de o bursă la Universitatea din Iowa City, în 1991 are o bursă la Heidelberg, iar în 1993 la Berlin. În 1982 a fost distinsă cu Premiul Herder. În 1990 este aleasă preşedintă a PEN–Clubului Român. Din 1991 preşedinte şi vicepreşedinte la Alianţa Civică, a devenit în 1995 preşedinte la Fundaţia Academia Civică, în cadrul căreia, şi sub egida Consiliului Europei, a iniţiat, împreună cu soţul său, Romulus Rusan, Memorialul de la Sighet, dedicat victimelor comunismului. După debutul absolut în revista „Cravata roşie”, în 1956, reînnoit în „Tribuna” din 1959, va avea interdicţie de publicare între 1960 şi 1963, pentru ca din 1964, când reintră în publicistică la „Contemporanul”, să fie o prezenţă constantă, semnând săptămânal vreme de trei decenii, cu precădere în paginile „României literare”. A doua dispariţie din presă, din librării și biblioteci a fost în ultimii ani ai dictaturii ceauşiste şi are tot cauze politice. Cea dintâi plachetă, <span class="CharOverride-3">Persoana întâia plural</span>, îi apare în 1964. Totalizând, i-au ieşit de sub tipar peste treizeci de volume de poezie şi peste douăzeci de cărţi de proză, eseistică şi publicistică. Multe au fost traduse în alte limbi, având o bună promovare peste hotare. <span class="CharOverride-2">B.</span> participă la numeroase festivaluri de poezie în diferite oraşe ale lumii, conferenţiază şi susţine lecturi publice în Europa, dar nu numai. I s-au acordat numeroase premii, printre care Premiul Uniunii Scriitorilor (1970, 1977, 1982, 2000), Premiul „Mihai Eminescu” al Academiei RSR (1970), Premiul Asociaţiei Scriitorilor din Bucureşti (1982), Premiul Naţional de Poezie „M. Eminescu” (1997), Premiul Opera Omnia al Uniunii Scriitorilor (2001), mai multe premii oferite în Italia, Slovenia, Serbia etc. </p>
			<p class="Heuristica-BASE">Natură eminamente romantică, de tip contemplativ şi interiorizat, formată îndeosebi prin studierea intensă a lui Eminescu, Blaga şi Novalis, a muzicii clasice şi a picturii, <span class="CharOverride-2">B.</span> tinde spre lirismul esenţial, pe care adesea îl şi realizează. În versurile ei – libere şi albe, cele mai multe – figurile de stil nu sunt numeroase, însă poeta creează metafore totale prin aceea că însăşi gândirea îi este metaforică. Atrasă de ceea ce Goethe numeşte „fenomenul originar”, de prototipurile existenţei, stăpânită de nostalgia increatului, poeta îşi însuşeşte gândirea mitică, proprie copilăriei umanităţii. Ea „se copilăreşte”, interogând cosmosul cu ingenuitate şi abandonându-se unor reverii de natură a-i restitui sensibilitatea ingenuă din vârsta inocenţei. „Am scris [...] – zice ea într-un eseu – pentru a mă copilări, pentru a deveni un copil, pentru a mă vindeca astfel de maturitatea pe care o simţeam coborând asupra mea ca o febră, ca o boală ce s-ar putea dovedi incurabilă”. În primele două volume (<span class="CharOverride-3">Persoana întâia plural</span> şi <span class="CharOverride-3">Călcâiul vulnerabil</span>, 1966) şi chiar în următorul (<span class="CharOverride-3">A treia taină</span>, 1969), fuziunea reflecţiei cu vibraţia e discontinuă şi nu în toate cazurile deplină. Nota cărţii de debut este un lirism al ingenuităţii, căruia nu-i sunt necesare, spre a se comunica, construcţiile imagistice, „procedeele”, „literatura”. Simpla (de fapt, doar aparent simpla) confesie îi este de ajuns. Poeta operează rareori cu metafore, de regulă apelează la, de asemenea „simple” (însă provocatoare), reprezentări: „Iubesc ploile, iubesc cu patimă ploile,/ Îmi place să mă tăvălesc prin iarba lor albă, înaltă,/ Îmi place să le rup firele şi să umblu cu ele în dinţi,/ Să ameţească, privindu-mă astfel, bărbaţii”. În <span class="CharOverride-3">Călcâiul vulnerabil</span> lirismul emană uneori din reflecţie, devenind gnomic sau parabolic, iar <span class="CharOverride-3">A treia taină</span> e un fel de <span class="CharOverride-3">mea culpa</span> faţă de versurile anterioare. Autoarea se străduieşte să-şi comunice simţirea ne-„modelată în fraze”, ne-„înnorată de vorbe”, neliteraturizată şi, implicit, neadulterată de reflecţie. Întoarcerea la modul ingenuu al debutului nu mai e însă posibilă. Poeta nu-şi poate traversa stările sufleteşti fără a le decanta în „raza gândului etern”. Gândeşte însă cu simţurile. Mai exact, ocoleşte conceptul, transmiţând – nu ca atare, ci distilată, sterilizată prin idee – frenezia simţurilor. Piesele exemplar-antologice sunt, de departe, <span class="CharOverride-3">Requiem</span> şi <span class="CharOverride-3">Pietà</span>, un fel de ode meditative (în tonalitate elegiacă), una către „bărbatul cu numele Gheorghe,/ copilul cu numele tată”, cealaltă către Mamă, care posedă atributele mamei absolute, ale Geei. Cu <span class="CharOverride-3">Octombrie, noiembrie, decembrie </span>(1972), poeta ancorează în mitologic; mai propriu spus, îşi mitologizează meditaţia lirică, îşi proiectează în mit aventura pe tărâmul creaţiei, aventură direcţionată de o continuă şi implicită meditaţie asupra fenomenologiei actului creator. Piesele ce compun volumul se integrează, prin convergenţa semnificaţiilor, într-o viziune totalizantă, întocmesc, de fapt, un singur poem, în care este celebrat miracolul naşterii Poemului. Beatitudinea extatică provocată de ceea ce estetica de sursă platoniană numeşte „inspiraţie” e omologată cu ceremonialul unor nupţii nepământeşti, poeta imaginându-se mireasă a unui personaj fabulos, un fel de demon „pe care nimeni/ Nu l-a văzut decât în somn” şi care, ca să existe, trebuie creat prin cuvânt, rămânând, totuşi, principe al necuvântului: „Tată cuvintelor din mine/ Şi peste nerostire domn”. Prin sonoritatea unor versete, poemul devine o adevărată replică la <span class="CharOverride-3">Cântarea Cântărilor</span>, opunând erosului foarte senzual de acolo o senzualitate de lume florală, serafică. În zona suavului şi – de astă dată – a fragmentarului, în registrul liric al confidenţei se înscriu paginile din <span class="CharOverride-3">Poezii</span> (1974), pe al căror spaţiu „raza gândului” iradiază în decoruri de transparenţe lunare, cu fructe îngreunate de somn, topite parcă în zumzete auzite ca prin vis. Această culegere preludează <span class="CharOverride-3">Somnul din somn</span> (1977), carte ce marchează o nouă etapă, învederând asumarea artisticului. Autoarei nu-i mai este frică de cuvânt, nu consideră o tragedie preschimbarea lucrurilor în aur verbal. Poezia rezidă aici în fineţea sugestiei, în efectele de ton, de culoare, de accent, de nuanţă, în inefabilul pictural, în imagine. Privelişti şi, în genere, existenţe banale dobândesc, prin transfigurare, proprietăţi incantatorii; copacii, fructele, frunzele, păsările răspândesc irizări de tărâm fantastic. Spre a obţine astfel de rezultate, poeta întrebuinţează tehnicile stării de vis natural, pentru prima dată însă – după cum o sugerează chiar titlul volumului – visul este, în viziunea ei, însuşi principiul existenţei cosmice: „Suntem visaţi de cineva/ Visat la rândul său/ De altul/ Care e visul/ Unui vis/ Anume”. Noile poeme propun, în consecinţă, un univers analog celui imaginabil într-un presupus stadiu înainte de creaţie, existent doar ca pură posibilitate, un univers doar visat şi, ca atare, nesupus (încă) legilor mişcării (dar presimţindu-le), încremenit. Totul aici e părere, proiecţie pe un vast ecran al imaginaţiei „celui ce mă visează”. Alcătuit din „dealuri, dulci-mpădurite, ascunse jumătate în pământ” şi „jumătate în văzduh”, săgetat de păsări odată cu care zboară „cu vuiet mare” „tot mai sus”, biserici fără acoperişe, dar cu aripi de şindrilă, străbătut şi de „pleoapele plopului [...] duse de vânt”, cutreierat de „somnoroase şi indiferente mioare”, luminat de „ora de miere”, de „galbena zăpadă/ Pe care-o ning din crengi învinse merii”, acest univers e, de fapt, un „spaţiu mioritic” în viziune nouă, un spaţiu de vis eminescian (Dacia din <span class="CharOverride-3">Memento mori</span>) şi de închipuire blagiană. Pământ, pentru Blaga, ce „vindecă setea de mântuire”, „spaţiul mioritic” este pentru <span class="CharOverride-2">B.</span> un tărâm eutanasic, în care extincţia e o dulce topire, în adieri de miresme şi zumzet de albine. Dar nu numai aici, ci în întreaga operă a poetei, motivul fundamental e somnul. Somnul ca succedaneu al morţii sau, spus invers, moartea ca somn. „Somn” şi „moarte” sunt metafore ale stării de poezie. Versuri ca „Mori, mori, dragul meu” sau „Adormi, adormi”, din <span class="CharOverride-3">Octombrie, noiembrie, decembrie</span>, sunt formule rituale pentru „sărbătorirea nunţii”, a nunţii lirice „necesare”. Agenţii acesteia sunt greierii: „Greierii cântă numai în somn,/ Greierii ziua sunt numai insecte” (<span class="CharOverride-3">Ochiul de greier</span>, 1981); tot astfel poeţii. Pentru ca lumea să le apară miraculoasă, pentru ca deshidratarea frunzelor să li se înfăţişeze ca „mirific incendiu al pădurii căzute în roşu”, ei trebuie să iasă din orizontul diurnului, să dea ochiului sufletesc, închis spre existenţa din afară, posibilitatea de a se trezi înăuntru. În durata somnului său, fecund, poetul e „mort” ca ins obişnuit. În acest înţeles, creaţia este „moarte”. Poet e, în consecinţă, cine ştie să „moară”. Poetul devine, prin „moarte”, un simplu „glas/ Aşezat somptuos/ În al cărţii sicriu”. Devine, cu alte cuvinte, argheziene: „un nume adunat pe-o carte”. Cei vechi credeau că numele sunt „puteri”, că în nume e cuprinsă chintesenţa numenală a individuaţiunilor, partea lor de eternitate. Aflând doar în „somn” „cum o cheamă” cu adevărat, <span class="CharOverride-2">B.</span> îşi ia, astfel, în posesie natura incoruptibilă. Coboară la izvoarele fiinţei, la „nume”. Când, în următoarele cărţi, îndeosebi în <span class="CharOverride-3">Arhitectura valurilor</span> (1990) şi în <span class="CharOverride-3">Soarele de apoi</span> (2000), intuiţiile şi, în genere, stările sufleteşti devin, prin exces de conştientizare, cam prea transparente, lirismul riscă a fi absorbit pe alocuri de filosofie. Asemenea situaţii sunt rare. De regulă, poeta „filosofează” visând, cântând în „somn”, ca greierii. Visuri treze, graţioase fantazii se materializează liric, adesea cu efecte de umor delicios, în versurile, accesibile şi copiilor, din volumele <span class="CharOverride-3">Întâmplări din grădina mea</span> (1980) şi <span class="CharOverride-3">Alte întâmplări din grădina mea</span> (1983),<span class="CharOverride-3"> Întâmplări de pe strada mea </span>(1988), <span class="CharOverride-3">Cartea albă a lui Arpagic </span>(1998), <span class="CharOverride-3">Poezii cu şi fără Arpagici pentru copii şi bunici </span>(2004). Poezia de după <span class="CharOverride-3">Ochiul de greier </span>diferă de cea din volumele anterioare. E o deosebire ca (în termeni schillerieni) între poezia „sentimentală” şi cea „naivă”. Volumele <span class="CharOverride-3">Stea de pradă </span>(1985), <span class="CharOverride-3">Arhitectura valurilor</span>, <span class="CharOverride-3">Soarele de apoi</span>, <span class="CharOverride-3">Refuzul sensurilor</span> (2004), <span class="CharOverride-3">Patria mea A 4 </span>(2010) nu conţin totuși poezie „de concepţie”, de „cugetare”. Obişnuit, poeta nu comunică decât rareori idei ca atare, reflecţii; comunică emoţii intelectuale. Şi o face în termeni inediţi, în formulări neaşteptate, în imagini şi reprezentări ce învederează actualizarea în conştiinţa proprie a unor experienţe de cunoaştere ale umanităţii. Manipulează surpriza, cultivă paradoxul, uneori vorbeşte aluziv, parabolic ori sentenţios, într-un fel analog întrucâtva celui propriu poeziei sapienţiale din Antichitatea orientală.</p>
			<p class="Heuristica-BASE">Proza narativă este la <span class="CharOverride-2">B.</span> – ca şi poezia, eseistica – eminamente meditativă. Lirice, prin autoproiecţia în fabulos, prin subiectivitate în genere, piesele ce compun <span class="CharOverride-3">Cele patru anotimpuri</span> (1977) narează aventuri cerebrale, devenind implicit moduri ale unei interogaţii. Într-o capelă cufundată în întuneric ochiul descoperă, în lumina chibriturilor, roiuri de fluturi. Desenele de pe aripile fluturilor le reproduc pe cele din vitralii. Ridicaţi în aer, viermii înaripaţi execută un dans bizar, halucinant, dând un spectacol de o frumuseţe perversă, demonică. După terminarea baletului, fluturii inundă iconostasul. Moment dintr-o fantastică aventură infernală, această vedenie rezumă procesul ireversibil al degradării sacrului, al profanării sacrilege. <span class="CharOverride-3">Cele patru anotimpuri</span> se instalează într-un spaţiu al fantasticului oniric lipsit de elementul terifiant, al fantasticului revelatoriu, de tipul celui cultivat de Eminescu şi de Mircea Eliade. Patru proze, care ilustrează simbolic titlul, sunt tot atâtea basme, în acelaşi timp poeme meditative. Înfăptuite sub acelaşi regim literar, al metaforicului, al parabolicului, al fantasticului, prozele din <span class="CharOverride-3">Proiecte de trecut</span>, editate în 1982, inserează într-un climat ce pare de basm situaţii din realitatea prozaică, inclusiv – cum criptografic o atestă şi titlul cărţii – reminiscenţe traumatizante ale trecutului autobiografic. Intitulat de-a dreptul <span class="CharOverride-3">Reportaj</span>, un text aduce imagini ale Dunării revărsate peste locurile în care tatăl naratoarei pătimise, ca deţinut politic, în anii terorii dejiste, refăcând în context seara de răvăşitoare amintire a „ridicării” lui. Naraţiunea titulară descrie traiul, în aceeaşi perioadă cumplită, al unor deportaţi în Bărăgan. Inspirată de rememorări ce trec inevitabil faptele reale prin fascicule de refracţii subiective, halucinante, povestirea <span class="CharOverride-3">Proiecte de trecut</span> trenspune un aspect al dramei istorice parcurse de poporul român sub comunism într-un motiv literar universal, reactualizând povestea lui Robinson Crusoe într-o nouă versiune, superioară celei sadoveniene din <span class="CharOverride-3">Păuna Mică</span>, comparabilă cu cea din <span class="CharOverride-3">Cefalu</span> de Lawrence Durrell. Alta e modalitatea artistică în <span class="CharOverride-3">Imitaţie de coşmar </span>(1995), unde nu realul preia atribute ale fabulosului, ci o scenerie onirică revelă uluitor un implicat al realului. Romanul <span class="CharOverride-3">Sertarul cu aplauze</span> (1992) se integrează doar parţial tipului de proză cultivat în precedentele cărţi ale autoarei. Există şi aici poezie, simboluri, parabolă, irealitate, textul încorporează în cuprinsul său reflecţie, însă construcţia (nu străină de „iluziile Noului Roman francez”, chiar dacă scriitoarea crede că le-a părăsit „înainte de a le da formă materială”) e mult mai complexă. Ceea ce leagă fluxurile narative, trei la număr, nu este doar trecerea unor personaje prin fiecare din ele, ci confluenţa problematică. Insolite, situaţiile-pivot frizează absurdul, şi chiar îl produc. Răspunzând invitaţiei de a vizita, într-un grup de scriitori, un fel de şcoală, Alexandru Şerban se pomeneşte închis în ospiciu. Oameni de la ţară, cultivatorii de pământ îşi procură hrana de la oraş. Pâinile găsite asupra celor ce le aduc, trecând Dunărea, sunt aruncate de miliţieni în fluviu. În aceeaşi zonă dunăreană, acoperită pe suprafeţe imense cu vie, nimeni nu poate gusta licit nici măcar o singură boabă de strugure, întreaga producţie viticolă fiind destinată exportului. În octombrie se reeditează, totuşi, an de an, misterele dionisiace. Totul în roman e ambiguu. Ceea ce se vede nu e decât camuflaj; real cu adevărat este ceea ce se ascunde sub aparenţa realităţii. Ca în timpurile migraţiilor, oamenii pământului carpato-dunărean participă doar aparent la viaţa istorică, în realitate o boicotează, instalaţi în infraistorie. Dedesubtul structurilor sociale în care sunt formal integraţi, ei şi-au recreat structuri de tip arhaic. Altfel spus, ţăranii au fugit din istorie. Roman-parabolă, structurat de situaţii cu încărcătură metaforică, <span class="CharOverride-3">Sertarul cu aplauze</span> devine, prin comentarea situaţiilor metaforizante şi prin frecvenţa enunţurilor reflexive în general, şi un roman-eseu. În subtext, un roman polemic. Nedeclarat (şi aproape sigur neintenţionat), meditaţia pe tema fugii devine o replică la o idee ce traversează ca laitmotiv proza narativă postbelică a lui Mircea Eliade. Tema fundamentală a eposului eliadesc este căutarea libertăţii, şi din toate experienţele personajelor angajate în această căutare rezultă că adevărata libertate nu poate fi decât interioară. Doar pe aceasta nu o poate răpi nimeni şi nimic, doar ea nu dispare sub nici o tiranie, în nici o detenţie. Fără a opune acestei concepţii un nu categoric, <span class="CharOverride-2">B.</span> se întreabă, prin tot ce expune şi istoriseşte, dacă acesta e întreg adevărul. Dacă, în alţi termeni, singura alternativă la suportarea morţii prin teroarea istoriei rămâne fuga. Dacă da, ai unde să fugi? Experienţa lui Alexandru Şerban dovedeşte că nu. Fugind din temniţă, el nimereşte într-o piaţă în care, fără nici o constrângere, o masă de oameni aplaudă şi aclamă atât de aidoma dresaţilor de care a fugit, încât personajul crede, la început, că aude tot ropotele şi glasurile din „sertar”. Astfel realizează evadatul că întreaga ţară devenise o şcoală de corecţie, că lumea întreagă chiar este o închisoare. Scriitoarea nu contrazice explicit această opinie, pare chiar să o confirme. Când personajul şi naratoarea ajung în situaţia de a fi înecaţi de valuri murdare, şi el încearcă să li se împotrivească, ea îi porunceşte, plângând: „Deschide aripile! [...] Numai de noi depinde să nu acceptăm”.</p>
			<p class="Heuristica_CITAT">Motivul somnului şi al dorinţei de repaos, cu vechi rădăcini în poezia românească, de la Eminescu la Blaga şi mai departe, îşi leapădă crusta de temă literară, se îmbogăţeşte cu o varietate de sensuri, adesea divergente, îşi regenerează substraturile şi redobândeşte o nouă, surprinzătoare prospeţime la Ana Blandiana. Numeroase titluri <span class="CharOverride-4">[…]</span> pot figura în orice antologie a acestei teme atât de fertile pentru meditaţia lirică de totdeauna. Din perspectiva ei, polaritatea viaţă–moarte, terestru–spiritual capătă un relief memorabil. Particularitatea acestei rostiri este că într-o formă echilibrat melodioasă, calm elegiacă, de felul unui blând şi inofensiv murmur abia dacă muzical, spune lucruri deloc temperate, neliniştitoare, dureroase. Materialitatea percepţiilor directe se filtrează în sunete de o mare puritate. Înăbuşirea conţinutului dramatic într-o formulare dulce somnolentă este de un neaşteptat efect.</p>
			<p class="Heuristica_CITAT_semnat">Lucian Raicu</p>
			<p class="Heuristica_CITAT"><span class="CharOverride-4">Călcâiul vulnerabil</span> este cartea care individualizează talentul Anei Blandiana şi-i arată disponibilităţile pentru temele mari ale poeziei. Şi chipul ei liric se modifică: adolescenta băieţoasă care se întorcea victorioasă cu arcul pe umeri, alături de prietenii săi, şi se lăsa spălată de ploile tinere lăudând miracolul lumii şi bucuria simplă de a exista, descoperă deodată complicaţiile şi dedesubturile lumii. Chipul ei capătă asprimi de stareţă tânără şi spiritul renunţă la morala beatitudinii, optând pentru o morală a ascezei şi a <span class="CharOverride-4">tonurilor clare</span>. Din reveria candorii, poezia trece într-o reverie a suferinţei şi a freneziei tragicului. </p>
			<p class="Heuristica_CITAT_semnat">EUGEN SIMION</p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Persoana întâia plural</span>, pref. Nicolae Manolescu, Bucureşti, 1964; <span class="CharOverride-3">Călcâiul vulnerabil</span>, Bucureşti, 1966; <span class="CharOverride-3">A treia taină</span>, Bucureşti, 1969; <span class="CharOverride-3">Calitatea de martor</span>, Bucureşti, 1970; <span class="CharOverride-3">Cincizeci de poeme</span>, Bucureşti, 1970; <span class="CharOverride-3">Convorbiri subiective</span> (în colaborare cu Romulus Rusan), Bucureşti, 1971; <span class="CharOverride-3">Octombrie, noiembrie, decembrie</span>, Bucureşti, 1972; <span class="CharOverride-3">Poezii</span>, Bucureşti, 1974; <span class="CharOverride-3">Eu scriu, tu scrii, el, ea scrie</span>, Bucureşti, 1976; <span class="CharOverride-3">O discuţie la Masa Tăcerii şi alte convorbiri subiective</span> (în colaborare cu Romulus Rusan), Bucureşti, 1976; <span class="CharOverride-3">Cele patru anotimpuri</span>, Bucureşti, 1977; ed. 2, pref. Dan Cristea, Bucureşti, 2000; <span class="CharOverride-3">Somnul din somn</span>, Bucureşti, 1977; <span class="CharOverride-3">Cea mai frumoasă dintre lumile posibile</span>, Bucureşti, 1978; <span class="CharOverride-3">Poeme,</span> pref. Al. A. Philippide, Bucureşti, 1978; <span class="CharOverride-3">Întâmplări din grădina mea</span>, Bucureşti, 1980; <span class="CharOverride-3">Ochiul de greier</span>, Bucureşti, 1981; <span class="CharOverride-3">Proiecte de trecut</span>, Bucureşti, 1982; <span class="CharOverride-3">Alte întâmplări din grădina mea</span>, Bucureşti, 1983; <span class="CharOverride-3">Ora de nisip</span>, Bucureşti 1983; <span class="CharOverride-3">Coridoare de oglinzi</span>, Bucureşti 1984; <span class="CharOverride-3">Stea de pază</span>, Bucureşti, 1985; <span class="CharOverride-3">Autoportret cu palimpsest</span>, Bucureşti, 1986; <span class="CharOverride-3">Oraşe de silabe</span>, Bucureşti, 1987; <span class="CharOverride-3">Întâmplări de pe strada mea</span>, Bucureşti, 1988; <span class="CharOverride-3">Poezii</span>, pref. Eugen Simion, Bucureşti, 1989; <span class="CharOverride-3">Arhitectura valurilor</span>, Bucureşti, 1990; <span class="CharOverride-3">Poeme fără Arpagic, pentru cititorul cel mai mic</span>, Bucureşti, 1991; <span class="CharOverride-3">100 de poeme</span>, Bucureşti, 1991; <span class="CharOverride-3">Sertarul cu aplauze</span>, Bucureşti, 1992; ed. 3, Bucureşti, 2004; <span class="CharOverride-3">Imitaţie de coşmar</span>, Bucureşti, 1995; <span class="CharOverride-3">În dimineaţa de după moarte</span>, Bucureşti, 1996; <span class="CharOverride-3">Cartea albă a lui Arpagic,</span> Bucureşti, 1998; <span class="CharOverride-3">Geniul de a fi</span>, Bucureşti, 1998; <span class="CharOverride-3">La cules îngeri</span>, Bucureşti, 1998; <span class="CharOverride-3">Ghicitul în mulţimi</span>, Bucureşti, 2000; <span class="CharOverride-3">Soarele de apoi</span>,<span class="CharOverride-3"> </span>Bucureşti, 2000; <span class="CharOverride-3">Cine sunt eu? (Un sfert de secol de întrebări)</span>, Cluj-Napoca, 2001; <span class="CharOverride-3">Centrul singurătăţii</span>, Chişinău, 2004; <span class="CharOverride-3">Oraşul topit şi alte povestiri fantastice</span>, Bucureşti, 2004; <span class="CharOverride-3">Poezii cu şi fără Arpagici pentru copii şi bunici</span>, Bucureşti, 2004; <span class="CharOverride-3">Refluxul sensurilor</span>, Bucureşti, 2004; <span class="CharOverride-3">Un arhanghel murdar de funingine. Poeme rostite la Radio. 1970–2004</span>, Bucureşti, 2004; <span class="CharOverride-3">A fi sau a privi</span>, Bucureşti, 2005; <span class="CharOverride-3">Poeme (1964–2004)</span>, Bucureşti, 2005; ed. 2, Bucureşti, 2008; <span class="CharOverride-3">O silabisire a lumii</span>, Bucureşti, 2006; <span class="CharOverride-3">Spaima de literatură</span>, Bucureşti, 2006; <span class="CharOverride-3">Întoarcerea lui Arpagic</span>, Bucureşti, 2008; <span class="CharOverride-3">Patria mea A 4</span>, Bucureşti, 2010; <span class="CharOverride-3">Pleoape de apă</span>, postfaţă Mircea Martin, Piteşti, 2010.</p>
			<p class="Heuristica___m_RPR"><span class="CharOverride-2">Repere bibliografice:</span> Călinescu, <span class="CharOverride-3">Aspecte</span>,<span class="CharOverride-3"> 319–323</span>; Regman, <span class="CharOverride-3">Cărţi</span>,<span class="CharOverride-3"> 30–34</span>;<span class="CharOverride-3"> </span>Martin, <span class="CharOverride-3">Poeţi</span>, I, <span class="CharOverride-3">232–238</span>;<span class="CharOverride-3"> </span>Constantin, <span class="CharOverride-3">Despre</span> <span class="CharOverride-3">poeţi</span>,<span class="CharOverride-3"> 137–141</span>;<span class="CharOverride-3"> </span>Felea,<span class="CharOverride-3"> Poezie</span>,<span class="CharOverride-3"> 31–36</span>;<span class="CharOverride-3"> </span>Grigurcu,<span class="CharOverride-3"> Teritoriu</span>,<span class="CharOverride-3"> 184–188</span>; Pop, <span class="CharOverride-3">Poezia</span>,<span class="CharOverride-3"> 245–262</span>;<span class="CharOverride-3"> </span>Petrescu, <span class="CharOverride-3">Scriitori, 154–159</span>;<span class="CharOverride-3"> </span>Piru, <span class="CharOverride-3">Poezia</span>, II<span class="CharOverride-3">, 369–382</span>;<span class="CharOverride-3"> </span>Raicu,<span class="CharOverride-3"> Critica</span>,<span class="CharOverride-3"> 297–305</span>;<span class="CharOverride-3"> </span>Iorgulescu,<span class="CharOverride-3"> Al</span> <span class="CharOverride-3">doilea rond</span>,<span class="CharOverride-3"> 285–289</span>; Dimitriu, <span class="CharOverride-3">Ares, 186–195</span>; Poantă, <span class="CharOverride-3">Radiografii</span>, I, <span class="CharOverride-3">231–235</span>;<span class="CharOverride-3"> </span>Simion, <span class="CharOverride-3">Scriitori</span>, I (1978), <span class="CharOverride-3">331–340</span>,<span class="CharOverride-3"> </span>IV, <span class="CharOverride-3">151–171</span>; Niţescu, <span class="CharOverride-3">Poeţi</span>,<span class="CharOverride-3"> 173–180</span>;<span class="CharOverride-3"> </span>Grigurcu, <span class="CharOverride-3">Poeţi</span>,<span class="CharOverride-3"> 372–379</span>; Raicu, <span class="CharOverride-3">Contemporani</span>,<span class="CharOverride-3"> 122–126</span>; Zaciu, <span class="CharOverride-3">Lancea</span>,<span class="CharOverride-3"> 94–100</span>;<span class="CharOverride-3"> </span>Pop, <span class="CharOverride-3">Lecturi</span>, <span class="CharOverride-3">85–90</span>; Raicu, <span class="CharOverride-3">Fragmente</span>,<span class="CharOverride-3"> 247–254</span>; Cristea, <span class="CharOverride-3">Modestie</span>,<span class="CharOverride-3"> 58–61</span>, <span class="CharOverride-3">194–201</span>; Cistelecan, <span class="CharOverride-3">Poezie</span>,<span class="CharOverride-3"> 143–154</span>;<span class="CharOverride-3"> </span>Dimisianu, <span class="CharOverride-3">Subiecte</span>, <span class="CharOverride-3">164–171</span>;<span class="CharOverride-3"> </span>Regman, <span class="CharOverride-3">De la imperfect</span>,<span class="CharOverride-3"> 146–161</span>; Micu, <span class="CharOverride-3">Limbaje</span>, <span class="CharOverride-3">253–269</span>; George, <span class="CharOverride-3">Sfârşitul</span>, IV, <span class="CharOverride-3">313–322</span>; Constantin, <span class="CharOverride-3">Complicitatea</span>,<span class="CharOverride-3"> 184–188</span>; Negoi&#173;ţescu, <span class="CharOverride-3">Scriitori contemporani</span>, <span class="CharOverride-3">38–44</span>; Lovinescu, <span class="CharOverride-3">Unde scurte</span>, III, <span class="CharOverride-3">76–80</span>, IV, <span class="CharOverride-3">177–178</span>; Micu, <span class="CharOverride-3">Scurtă ist.</span>, II, <span class="CharOverride-3">324–327</span>; Pop, <span class="CharOverride-3">Pagini</span>,<span class="CharOverride-3"> 93–97</span>; <span class="CharOverride-3">Dicţ. analitic</span>, I, <span class="CharOverride-3">154–155</span>,<span class="CharOverride-3"> 159–161</span>, III, <span class="CharOverride-3">191–193</span>,<span class="CharOverride-3"> 422–425</span>, IV, <span class="CharOverride-3">127–129</span>; <span class="CharOverride-3">Dicţ.</span> <span class="CharOverride-3">esenţial</span>,<span class="CharOverride-3"> 89–92</span>; Iulian Boldea, <span class="CharOverride-3">Ana Blandiana</span>, Braşov, 2000; Grigurcu, <span class="CharOverride-3">Poezie</span>, I, <span class="CharOverride-3">112–131</span>; Manolescu, <span class="CharOverride-3">Lista</span>, I, <span class="CharOverride-3">263–274</span>; Pop, <span class="CharOverride-3">Viaţă</span>,<span class="CharOverride-3"> 141–143</span>; Ciopraga, <span class="CharOverride-3">Partituri</span>,<span class="CharOverride-3"> 109–120</span>; Cistelecan, <span class="CharOverride-3">Al doilea top</span>,<span class="CharOverride-3"> 37–39</span>; Cristea-Enache, <span class="CharOverride-3">Bucureşti</span>,<span class="CharOverride-3"> 168–175</span>; Ştefănescu, <span class="CharOverride-3">Istoria</span>, <span class="CharOverride-3">395–404</span>; Holban, <span class="CharOverride-3">Ist. lit.</span>, I, <span class="CharOverride-3">16–33</span>; Manolescu, <span class="CharOverride-3">Istoria</span>, <span class="CharOverride-3">1047–1052</span>;<span class="CharOverride-3"> </span>Popa, <span class="CharOverride-3">Ist. lit</span>., II, <span class="CharOverride-3">506–508</span>; Oana Codruţa Buşu, <span class="CharOverride-3">Ana Blandiana</span>, Craiova, 2010; Dumitru Micu, <span class="CharOverride-3">Blandiana, poeta după ’89</span>, „Nord literar”, 2011, 2, 3; Ion Pop, <span class="CharOverride-3">În tonuri clare: Ana Blandiana</span>, APF, 2012, 4. &#9;<span class="Semnatura">D.Mc. </span></p>
			<p class="Heuristica-PRIMUL"><span class="titlu-12">BLANK, Aristide</span><span class="CharOverride-2"> </span>(1.I.1883, Bucureşti – 1.I.1961, Paris), autor dramatic. Un personaj controversat a fost <span class="CharOverride-2">B.</span>, bancher cu notabile gesturi de filotimie şi, deopotrivă, rafinat om de cultură. După absolvirea Facultăţii de Drept (1904), devine jurisconsult şi se înscrie în Barou. La campania militară din Bulgaria şi la Primul Război Mondial participă ca ofiţer de aviaţie. De la tatăl său, Mauriciu Blank, moşteneşte conducerea unui adevărat im&#173;periu financiar, Banca Marmorosch–Blank, expunându-l, firesc, multor invidii. Bogătaşul – care se înscrie în Partidul Liberal – cam vorbeşte în vânt atunci când, în conferinţe, studii şi broşuri (<span class="CharOverride-3">Economice</span>, 1932 ş.a.), formulează propuneri de redresare a economiei româneşti. Contestat în violente campanii de presă, consilierul economic al regelui Carol al II-lea îşi caută o compensaţie în spaţiul ficţiunii. Dacă, însă, omul de condei – care debutează în „Foaia populară” (1899) cu poemul în proză <span class="CharOverride-3">Bătrâna</span> – primeşte aprecieri şi mai sincere, şi mai ipocrite, mecenatul face multe acte de caritate. Astfel, stipendiază, în ţară şi în străinătate, studenţi merituoşi. În 1920 întemeiază Editura Cultura Naţională. Mai târziu instituie Premiul „Techirghiol–Eforie”, primul laureat fiind Mircea Eliade. Îl sprijină pe doctorul N. Lupu în tipărirea ziarului „Aurora” (1921) şi, dintr-un capriciu de magnat de presă, cumpără publicaţiile „Lupta” şi „Rampa”, fiind, la un moment dat, şi proprietar al ziarelor „Adevărul” şi „Dimineaţa”. Membru, din 1930, al Societăţii Autorilor Dramatici, pune la dispoziţia lui N. Iorga fonduri pentru înfiinţarea Teatrului Popular.</p>
			<p class="Heuristica-BASE">În slăbiciunea lui <span class="CharOverride-2">B.</span> pentru teatru e un amestec de snobism şi de pasiune autentică. Drama <span class="CharOverride-3">L’ Assoiffé</span> (în prima versiune: <span class="CharOverride-3">Don Juan?</span>) a avut premiera la Paris, în 1925, Compania Pitoëff asigurându-i o montare la Théâtre des Arts. Versiunea românească, <span class="CharOverride-3">Însetatul</span>, deschide volumul <span class="CharOverride-3">Literare</span> (1932), care mai include <span class="CharOverride-3">Ariadna fără fir</span>, <span class="CharOverride-3">Vapoare în ceaţă</span>, <span class="CharOverride-3">Satele lui Potemkin</span>. Într-o ţară nedefinită, un ins supradotat, Andrei, îmbătându-se de himere şi clocotind de voinţa de a înfăptui, devine lider al unui partid dictatorial, după ce părăsise forţele de stânga. Stăpânit de beţia de a se jertfi, pentru a dărui celorlalţi bucurie, vizionarul nu izbuteşte să se facă înţeles în elanurile lui reformatoare. „Omul de mâine” suportă brutala respingere a clipei. Izolat, trădat, lovit de absurde învinuiri, protagonistul – proiecţie vanitoasă a lui <span class="CharOverride-2">B.</span> însuşi – ia calea exilului. Bărbat plin de farmec, Andrei nu acceptă să rămână captivul iubirii. În femeie el nu caută desfătarea, ci frumosul, ca şi misterul de care este însetat. Dar, printr-un renghi al destinului, idealistul ajunge să fie privit de ceilalţi doar ca un seducător cinic şi egoist. Un soţ zuliar îl ucide şi amintirea omului politic de anvergură se va pierde în legenda unui Don Juan care şi-a primit pedeapsa cuvenită. Adevăr şi minciună, esenţă şi aparenţă sunt conceptele de manevră ale unui autor care, contând pe un livresc de salon, pirandellizează fără a accede la consistenţa unei parabole. Dincolo de graţia fadă a mondenităţii, piesa îşi are totuşi momentele ei de febrilitate, ca şi o anume energie în disputa de idei. Un labirint fără ieşire, prin care suflete cuprinse de patimi rătăcesc amăgite de părelnicia vieţii, iată universul pe care ar vrea să-l sugereze tripticul <span class="CharOverride-3">Labirinte</span>:<span class="CharOverride-3"> Ariadna fără fir</span>, <span class="CharOverride-3">Vapoare în ceaţă, </span>„tragi-comedie”, <span class="CharOverride-3">Satele lui Potemkin</span>, dramă psihologică pe o canava istorică (inclusă în 1929, sub pseudonimul Andrei Dănescu, în repertoriul Teatrului Naţional din Bucureşti). O intenţie de complicare a trăirilor sufleteşti există şi în piesa, cu subiect preluat din cronici, <span class="CharOverride-3">Iarna lui Hangerli</span>. Publicat în „Viaţa românească” (1939), fragmentul – un singur act – nu era lipsit de făgăduieli. Dintre alte texte dramatice, <span class="CharOverride-3">Steaua</span>, „fantezie dialogată”, nu s-a păstrat, iar <span class="CharOverride-3">La Rhapsodie des dieux</span>, scrisă probabil în deceniul al treilea, dar tipărită abia în 1940, reformulează cu oarecare ingeniozităţi eposul homeric. E un capriciu în răspăr, mizând pe contrapunctul parodic, o nonşalantă erudiţie susţinând, cu sclipiri de spirit, amalgamul de replici şi aluzii. <span class="CharOverride-2">B.</span> demitizează cu un surâs subţire povestea, căreia încearcă să-i imprime şi o dimensiune psihologică, punându-şi eroii – Ulise şi Penelopa – într-o situaţie de specială infidelitate. În acorduri groteşti e orchestrată o ceartă „homerică” în Olimp, tărâm unde Icar se preumblă împreună cu Leonardo da Vinci, iar Venus pare desprinsă dintr-un tablou al lui Velázquez. În Infern îşi îndură supliciul grupul lui Laocoon, apoi Sisif şi Prometeu, dar şi Sofocle, Shakespeare, Voltaire, Goethe, Edison. Fie şi prin acest soi de intertextualism, piesei <span class="CharOverride-3">La Rhapsodie des dieux</span> nu i se poate nega tenta de modernitate. O textură dramatică „prezintă” şi scrierea în proză <span class="CharOverride-3">Dialogul</span> <span class="CharOverride-3">morţilor</span> („Dimineaţa”, 1933), feerie politică tincturată de sarcasm.</p>
			<p class="Heuristica___mici"><span class="CharOverride-2">SCRIERI:</span> <span class="CharOverride-3">Literare</span>, Bucureşti, 1932; <span class="CharOverride-3">La Rhapsodie des dieux</span>, Paris–Bucureşti, 1940.</p>
			<p class="Heuristica___m_RPR"><span class="CharOverride-2">Repere bibliografice:</span> Nicolae Ivaşcu [Nae Ionescu], <span class="CharOverride-3">Finanţe şi cultură</span>, „Ideea europeană”, 1922, 98; Camil Petrescu, <span class="CharOverride-3">Teze şi antiteze</span>, Bucureşti, 1936, <span class="CharOverride-3">206–214</span>; Arghezi, <span class="CharOverride-3">Scrieri</span>, XXIV, <span class="CharOverride-3">37–41</span>, <span class="CharOverride-3">200–214</span>, <span class="CharOverride-3">220–225</span>; Hyperion [Şt. Antim], <span class="CharOverride-3">Aristide Blank</span>, Bucureşti, 1928; Călinescu, <span class="CharOverride-3">Opere</span>, II, <span class="CharOverride-3">160–163</span>; Tudor Teodorescu-Branişte, „<span class="CharOverride-3">Literare</span>” <span class="CharOverride-3">de Aristide Blank</span>, ADV, 1933, 15128; Lucian Boz, <span class="CharOverride-3">„Economice” şi „Literare</span>”, DMN, 1933, 9481; Demostene Botez, „<span class="CharOverride-3">La Rhapsodie des dieux”</span>, VR, 1940, 5; Mirodan,<span class="CharOverride-3"> Dicţionar, </span>I, <span class="CharOverride-3">174–179</span>; Constantin Argetoianu, <span class="CharOverride-3">Pentru cei de mâine</span>, III, partea V, îngr. Stelian Neagoe, Bucureşti, 1992, <span class="CharOverride-3">228–231</span>, <span class="CharOverride-3">237, 244–245</span>; Faifer, <span class="CharOverride-3">Pluta</span>, <span class="CharOverride-3">38–41. &#9;</span><span class="Semnatura">F.F.</span></p>
			<p class="Heuristica-PRIMUL"><span class="titlu-12">BLAZIAN, H. [Henri]</span> (15.III.1902, Bucureşti – 20.X.1961, Bucureşti), gazetar, traducător. Era fiul Clarei (n. Blasbalg) şi a lui Martin Israilovici, comerciant. A urmat şcoala primară şi liceul în Bucureşti şi Bacău, apoi Conservatorul de Artă Dramatică din Cluj, absolvit în 1922. Ar fi studiat mai târziu dreptul şi filosofia. Paralel cu o intensă activitate publicistică, desfăşurată mai bine de trei decenii, <span class="CharOverride-2">B.</span> a fost inspector general al cinematografelor din ţară, director pentru partea literară şi artistică a Societăţii Române de Radiodifuziune (1929–1930) şi, la aceeaşi instituţie, până în anul 1940, „director al programului vorbit”. După război a înfiinţat Editura Tradiţia. A lucrat în Ministerul Artelor şi a publicat, aproape număr de număr, în cotidianul „Era nouă” (1944–1947), din a cărui redacţie a făcut parte. </p>
			<p class="Heuristica-BASE">Cel dintâi text al lui <span class="CharOverride-2">B.</span> este o schiţă umoristică apărută în revista „Veselia”, în 1920. Povestirea <span class="CharOverride-3">Taina trădării</span>, din „Adevărul literar şi artistic” (1926), pune capăt prozei de ficţiune a lui <span class="CharOverride-2">B.</span> În faza căutărilor, el publică versuri, cronici muzicale şi teatrale, interviuri, recenzii şi medalioane („medalii”) lite&#173;rare la „Gazeta Transilvaniei”, „Viaţa bucureşteană”, „Curierul artelor”, „Analele literare, politice”, „Rampa”, „Nădejdea” (Timişoara), „Năzuinţa” (Craiova), „Dacia” (Constanţa), „Clipa”. Din 1926, când devine secretar de redacţie la „Adevărul literar şi artistic”, şi până în 1938, scrisul său se adaptează profilului revistei, căpătând, din nevoia de a acoperi tot felul de rubrici mărunte, o diversitate definitorie pentru structura gazetărească a înzestrării pe care o avea. Aici şi la „Dreptatea” (1927–1938), la care a fost redactor, se concentrează majoritatea contribuţiilor sale interesând literatura. Mai colaborează cu articole de artă plastică şi culturale la „Universul literar”, „Convorbiri literare”, „Săptămâna literară”, „Adevărul”, „Viaţa literară”, „România literară”, „Viaţa românească”, „Democraţia”, „Lumină şi cu&#173;loare”, „Libertatea”, „Contemporanul”, „Tânărul scriitor” ş.a. Datorită experienţei sale redacţionale, a fost asociat şi la editarea periodicelor „Cărvunarii” (1927), „Hanul Samariteanului” (1929), „Progresul social” (1932–1933). Dintre ipostazele publicisticii lui mai ferm conturată este aceea de cronicar plastic. Albumele intitulate <span class="CharOverride-3">Plastica anului</span> (panoramând anii 1930, 1931, 1932) erau exerciţii pregătitoare pentru o proiectată istorie a artelor plastice româneşti. Câteva articole referitoare la secolul al XIX-lea apar în „Viaţa românească” şi „Curentul”, probând, prin utile cercetări şi îmbogăţiri de date, pasiunea şi seriozitatea documentării. Micromonografia <span class="CharOverride-3">Giovanni Schiavoni </span>(1939) dă adevărata măsură a remarcabilelor lui însuşiri de istoric. Au urmat <span class="CharOverride-3">Gh. Asachi</span> (1956) şi <span class="CharOverride-3">Pallady</span> (1958). Incisiv şi personal în cronica plastică, <span class="CharOverride-2">B.</span> s-a mărginit în ceea ce priveşte literatura să vehiculeze informaţii, să popularizeze valori consacrate. Medalionul e structurat didactic, dar bine documentat. Precumpănesc numele de autori străini (Georg Brandes, Knut Hamsun, Henrik Ibsen), iar literaturile nordice (norvegiană, suedeză, daneză), în plină expansiune asupra continentului, beneficiază de portrete colective, schiţe în perspectivă istorică. Traducerile, numeroase (August Strindberg, Thomas Hardy, H.G. Wells, Selma Lagerlöf, Blasco Ibañez ş.a.), deşi fragmentare sau de mică întindere, se subsumează aceleiaşi strategii cultural-informative. <span class="CharOverride-2">B.</span> selectează şi cărţi de succes, precum romanul <span class="CharOverride-3">Giacomo Casanova Cavaler de Seingalt (Un poet al vieţii sale)</span> de Stefan Zweig, transpus în colaborare cu Al. A. Philippide. Excepţii notabile sunt tălmăcirile câtorva eseuri ale lui Benedetto Croce, adunate în broşura <span class="CharOverride-3">Lirismul şi totalitatea artei</span> (1929), şi romanul lui Stendhal, <span class="CharOverride-3">Roşu şi negru</span> (1928). Recenziile sale la cărţi româneşti şi străine (Tudor Arghezi, F. Aderca, Gala Galaction, Ion Minulescu, Liviu Rebreanu, Tudor Vianu, Paul Zarifopol ş.a.), câteodată inspirat redactate, păstrează totuşi un aer ocazional. În schimb, cronica teatrală, practicată cu o riguroasă ritmicitate, acoperă din 1927 aproape toate reprezentaţiile scenelor din Bucureşti, pe parcursul mai multor stagiuni. Cronicarul abordează probleme de regie şi de interpretare, dar valoarea literară a textului dramatic este ceea ce îl interesează mai mult. El distinge, cu destulă siguranţă, între succesul comercial şi arta autentică. O eroare flagrantă, posibil efect al solidarizării cu o opinie de grup, este respingerea comediei <span class="CharOverride-3">Mitică Popescu</span>, de fapt a întregii opere dramatice a lui Camil Petrescu. De teatru <span class="CharOverride-2">B.</span> s-a apropiat şi prin intermediul traducerilor. Împreună cu I. Miasnikov, a dramatizat, sub titlul <span class="CharOverride-3">1+2+3,</span> romanul <span class="CharOverride-3">Podhodţev şi ceilalţi doi </span>de Arkadi Avercenko şi a realizat o versiune a comediei lui Leonid Andreev <span class="CharOverride-3">Gaudeamus, </span>jucată la Cluj în stagiunea 1935–1936. În 1931 era ales secretar general al Asociaţiei Criticii Dramatice şi Muzicale, iar în 1934 participă alături de Maria Filotti şi I.M. Sadoveanu la Congresul Internaţional de Teatru de la Moscova. Însemnările de călătorie în URSS, ca şi cele în Spania, Portugalia şi Cehoslovacia conţin vioaie naraţii de tip reportericesc, uneori cu o abilă tehnică a organizării elementului senzaţional. </p>
			<p class="Heuristica___mici"><span class="CharOverride-2">SCRIERI: </span><span class="CharOverride-3">Balcicul în artă</span>, Bucureşti, 1931; <span class="CharOverride-3">Jean-Louis Forain</span>, Bucureşti, 1931; <span class="CharOverride-3">Plastica anului. 1930–1932</span>, I–III, Bucureşti, 1933; <span class="CharOverride-3">Giovanni Schiavoni</span>, Bucureşti, 1939; <span class="CharOverride-3">Gh. Asachi</span>, Bucureşti, 1956; <span class="CharOverride-3">Pallady</span>, Bucureşti, 1958. <span class="CharOverride-2">Traduceri:</span> Stendhal, <span class="CharOverride-3">Roşu şi negru</span>, Bucureşti, 1928; Benedetto Croce, <span class="CharOverride-3">Lirismul şi totalitatea artei</span>, pref. Tudor Vianu, Bucureşti, 1929; Herbert G. Wells, <span class="CharOverride-3">Mărul cunoştinţii</span>, Bucureşti, f.a.; Stefan Zweig, <span class="CharOverride-3">Giacomo Casanova Cavaler de Seingalt (Un poet al vieţii sale)</span>, Bucureşti, 1945 (în colaborare cu Al. A. Philippide). </p>
			<p class="Heuristica___m_RPR"><span class="CharOverride-2">Repere bibliografice:</span> Zarifopol, <span class="CharOverride-3">Eseuri</span>, I, <span class="CharOverride-3">135–137</span>; Perpessicius, <span class="CharOverride-3">Opere</span>, VI, <span class="CharOverride-3">22–24</span>, VIII, <span class="CharOverride-3">378–381</span>; Călinescu, <span class="CharOverride-3">Opere</span>, I, <span class="CharOverride-3">778–779</span>,<span class="CharOverride-3"> 1321–1324</span>; Petre Oprea, <span class="CharOverride-3">Cronicari şi critici de artă în presa bucureşteană a anilor 1924–1930</span>, RMZ, 1989, 9–10<span class="CharOverride-3">. &#9;</span><span class="Semnatura">G.H.-T.</span></p>
		</div>
		<div id="_idContainer011" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Bibliotecă</span></p>
		</div>
		<div id="_idContainer012" class="Basic-Text-Frame">
			<p class="Basic-Paragraph"><span class="CharOverride-1">Biedrizycki</span></p>
		</div>
		<div id="_idContainer013" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Biénkowska</span></p>
		</div>
		<div id="_idContainer014" class="Basic-Text-Frame">
			<p class="Basic-Paragraph"><span class="CharOverride-1">Bilciurescu</span></p>
		</div>
		<div id="_idContainer015" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Bilete </span></p>
		</div>
		<div id="_idContainer016" class="Basic-Text-Frame">
			<p class="Basic-Paragraph"><span class="CharOverride-1">Bilete</span></p>
		</div>
		<div class="_idGenObjectLayout-1">
			<div id="_idContainer017" class="_idGenObjectStyleOverride-1">
				<img class="_idGenObjectAttribute-1" src="07B_834-897_BiblioFam-Blazian-web-resources/image/bilete_papagal__235.jpg" alt="" />
			</div>
		</div>
		<div id="_idContainer018" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Bileţchi</span></p>
		</div>
		<div id="_idContainer019" class="Basic-Text-Frame">
			<p class="Basic-Paragraph"><span class="CharOverride-1">Bileţchi-Albescu</span></p>
		</div>
		<div id="_idContainer020" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Biografie</span></p>
		</div>
		<div id="_idContainer021" class="Basic-Text-Frame">
			<p class="Basic-Paragraph"><span class="CharOverride-1">Biografie</span></p>
		</div>
		<div id="_idContainer022" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Biografie</span></p>
		</div>
		<div class="_idGenObjectLayout-1">
			<div id="_idContainer023" class="_idGenObjectStyleOverride-1">
				<img class="_idGenObjectAttribute-1" src="07B_834-897_BiblioFam-Blazian-web-resources/image/George-Calinescu__Viata-lui-Mihai-Eminescu__973-624-169-6-785334260239.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer024" class="_idGenObjectStyleOverride-1">
				<img class="_idGenObjectAttribute-1" src="07B_834-897_BiblioFam-Blazian-web-resources/image/scan000s7.png" alt="" />
			</div>
		</div>
		<div class="_idGenObjectLayout-1">
			<div id="_idContainer025" class="_idGenObjectStyleOverride-1">
				<img class="_idGenObjectAttribute-1" src="07B_834-897_BiblioFam-Blazian-web-resources/image/Piru_-_Ibraileasnu.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer026" class="_idGenObjectStyleOverride-1">
				<img class="_idGenObjectAttribute-1" src="07B_834-897_BiblioFam-Blazian-web-resources/image/Calinescu_creangas.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer027" class="_idGenObjectStyleOverride-1">
				<img class="_idGenObjectAttribute-1" src="07B_834-897_BiblioFam-Blazian-web-resources/image/A._Marino.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer028" class="_idGenObjectStyleOverride-1">
				<img class="_idGenObjectAttribute-1" src="07B_834-897_BiblioFam-Blazian-web-resources/image/scan0010.jpg" alt="" />
			</div>
		</div>
		<div id="_idContainer029" class="Basic-Text-Frame">
			<p class="Basic-Paragraph"><span class="CharOverride-1">Biografie</span></p>
		</div>
		<div id="_idContainer030" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Biografie</span></p>
		</div>
		<div id="_idContainer031" class="Basic-Text-Frame">
			<p class="Basic-Paragraph"><span class="CharOverride-1">Biografie</span></p>
		</div>
		<div class="_idGenObjectLayout-1">
			<div id="_idContainer032" class="_idGenObjectStyleOverride-1">
				<img class="_idGenObjectAttribute-1" src="07B_834-897_BiblioFam-Blazian-web-resources/image/Simion_-_Genurile_1.png" alt="" />
			</div>
		</div>
		<div class="_idGenObjectLayout-1">
			<div id="_idContainer033" class="_idGenObjectStyleOverride-1">
				<img class="_idGenObjectAttribute-1" src="07B_834-897_BiblioFam-Blazian-web-resources/image/Simion_-_Genurile_2.png" alt="" />
			</div>
		</div>
		<div id="_idContainer034" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Biografie</span></p>
		</div>
		<div class="_idGenObjectLayout-1">
			<div id="_idContainer035" class="_idGenObjectStyleOverride-1">
				<img class="_idGenObjectAttribute-1" src="07B_834-897_BiblioFam-Blazian-web-resources/image/scan0012.jpg" alt="" />
			</div>
		</div>
		<div class="_idGenObjectLayout-1">
			<div id="_idContainer036" class="_idGenObjectStyleOverride-1">
				<img class="_idGenObjectAttribute-1" src="07B_834-897_BiblioFam-Blazian-web-resources/image/scan0009.jpg" alt="" />
			</div>
		</div>
		<div id="_idContainer037" class="Basic-Text-Frame">
			<p class="Basic-Paragraph"><span class="CharOverride-1">Biografie</span></p>
		</div>
		<div id="_idContainer038" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Biografie</span></p>
		</div>
		<div id="_idContainer039" class="Basic-Text-Frame">
			<p class="Basic-Paragraph"><span class="CharOverride-1">Biografie</span></p>
		</div>
		<div id="_idContainer040" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Biografie</span></p>
		</div>
		<div id="_idContainer041" class="Basic-Text-Frame">
			<p class="Basic-Paragraph"><span class="CharOverride-1">Biografie</span></p>
		</div>
		<div id="_idContainer042" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Biolan</span></p>
		</div>
		<div id="_idContainer043" class="Basic-Text-Frame">
			<p class="Basic-Paragraph"><span class="CharOverride-1">Birăescu</span></p>
		</div>
		<div id="_idContainer044" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Birou</span></p>
		</div>
		<div id="_idContainer045" class="Basic-Text-Frame">
			<p class="Basic-Paragraph"><span class="CharOverride-1">Biruința</span></p>
		</div>
		<div id="_idContainer046" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Biserica</span></p>
		</div>
		<div id="_idContainer047" class="Basic-Text-Frame">
			<p class="Basic-Paragraph"><span class="CharOverride-1">Bistrițianu</span></p>
		</div>
		<div id="_idContainer048" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Bitay</span></p>
		</div>
		<div id="_idContainer049" class="Basic-Text-Frame">
			<p class="Basic-Paragraph"><span class="CharOverride-1">Bittel</span></p>
		</div>
		<div id="_idContainer050" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Bizantinism</span></p>
		</div>
		<div id="_idContainer051" class="Basic-Text-Frame">
			<p class="Basic-Paragraph"><span class="CharOverride-1">Bizantinism</span></p>
		</div>
		<div id="_idContainer052" class="Basic-Text-Frame">
			<p class="Legenda_BUN"><span class="CharOverride-3">Biserica Domnească din Curtea de Argeș</span></p>
		</div>
		<div class="_idGenObjectLayout-1">
			<div id="_idContainer053" class="_idGenObjectStyleOverride-1">
				<img class="_idGenObjectAttribute-1" src="07B_834-897_BiblioFam-Blazian-web-resources/image/bizantinissm_1.png" alt="" />
			</div>
		</div>
		<div id="_idContainer054" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Bizantinism</span></p>
		</div>
		<div id="_idContainer055" class="Basic-Text-Frame">
			<p class="Basic-Paragraph"><span class="CharOverride-1">Bizantinism</span></p>
		</div>
		<div id="_idContainer056" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Bizantinism</span></p>
		</div>
		<div id="_idContainer057" class="Basic-Text-Frame">
			<p class="Legenda_BUN"><span class="CharOverride-3">Biserica mănăstirii Cozia</span></p>
		</div>
		<div class="_idGenObjectLayout-1">
			<div id="_idContainer058" class="_idGenObjectStyleOverride-1">
				<img class="_idGenObjectAttribute-1" src="07B_834-897_BiblioFam-Blazian-web-resources/image/bizantinisms_2.jpg" alt="" />
			</div>
		</div>
		<div id="_idContainer059" class="Basic-Text-Frame">
			<p class="Basic-Paragraph"><span class="CharOverride-1">Bizantinism</span></p>
		</div>
		<div id="_idContainer060" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Bizantinism</span></p>
		</div>
		<div id="_idContainer061" class="Basic-Text-Frame">
			<p class="Basic-Paragraph"><span class="CharOverride-1">Bîlbîie</span></p>
		</div>
		<div id="_idContainer062" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Bîrsan</span></p>
		</div>
		<div id="_idContainer063" class="Basic-Text-Frame">
			<p class="Basic-Paragraph"><span class="CharOverride-1">Blaga</span></p>
		</div>
		<div id="_idContainer064" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Blaga</span></p>
		</div>
		<div id="_idContainer065" class="Basic-Text-Frame">
			<p class="Basic-Paragraph"><span class="CharOverride-1">Blaga</span></p>
		</div>
		<div class="_idGenObjectLayout-1">
			<div id="_idContainer066" class="_idGenObjectStyleOverride-1">
				<img class="_idGenObjectAttribute-1" src="07B_834-897_BiblioFam-Blazian-web-resources/image/lbs_1.jpg" alt="" />
			</div>
		</div>
		<div id="_idContainer067" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Blaga</span></p>
		</div>
		<div id="_idContainer068" class="Basic-Text-Frame">
			<p class="Legenda_BUN"><span class="CharOverride-3">Caius Brediceanu, Cornelia şi Lucian Blaga la Roma</span></p>
		</div>
		<div class="_idGenObjectLayout-1">
			<div id="_idContainer069" class="_idGenObjectStyleOverride-1">
				<img class="_idGenObjectAttribute-1" src="07B_834-897_BiblioFam-Blazian-web-resources/image/lbl_62.jpg" alt="" />
			</div>
		</div>
		<div id="_idContainer070" class="Basic-Text-Frame">
			<p class="Basic-Paragraph"><span class="CharOverride-1">Blaga</span></p>
		</div>
		<div class="_idGenObjectLayout-1">
			<div id="_idContainer071" class="_idGenObjectStyleOverride-1">
				<img class="_idGenObjectAttribute-1" src="07B_834-897_BiblioFam-Blazian-web-resources/image/BlagaLucian1s99.jpg" alt="" />
			</div>
		</div>
		<div id="_idContainer072" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Blaga</span></p>
		</div>
		<div id="_idContainer073" class="Basic-Text-Frame">
			<p class="Basic-Paragraph"><span class="CharOverride-1">Blaga</span></p>
		</div>
		<div id="_idContainer074" class="Basic-Text-Frame">
			<p class="Legenda_BUN"><span class="CharOverride-3">Lucian Blaga împreună cu ministrul Boerescu și atașatul comercial al României ieșind de la președintele Elveției (1931)</span></p>
		</div>
		<div class="_idGenObjectLayout-1">
			<div id="_idContainer075" class="_idGenObjectStyleOverride-1">
				<img class="_idGenObjectAttribute-1" src="07B_834-897_BiblioFam-Blazian-web-resources/image/03_cu_ministrul_Boerescu_iesind_de_la_Presedintele__Elvetiei_1931.jpg" alt="" />
			</div>
		</div>
		<div id="_idContainer076" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Blaga</span></p>
		</div>
		<div class="_idGenObjectLayout-1">
			<div id="_idContainer077" class="_idGenObjectStyleOverride-1">
				<img class="_idGenObjectAttribute-1" src="07B_834-897_BiblioFam-Blazian-web-resources/image/05_Impreuna_cu_fiica_sa.png" alt="" />
			</div>
		</div>
		<div id="_idContainer078" class="_idGenObjectStyleOverride-1">
			<p class="Legenda_BUN"><span class="CharOverride-3">Împreună cu fiica sa, Dorli</span></p>
		</div>
		<div id="_idContainer079" class="Basic-Text-Frame">
			<p class="Basic-Paragraph"><span class="CharOverride-1">Blaga</span></p>
		</div>
		<div class="_idGenObjectLayout-1">
			<div id="_idContainer080" class="_idGenObjectStyleOverride-1">
				<img class="_idGenObjectAttribute-1" src="07B_834-897_BiblioFam-Blazian-web-resources/image/blaga,_lucian.png" alt="" />
			</div>
		</div>
		<div class="_idGenObjectLayout-1">
			<div id="_idContainer081" class="_idGenObjectStyleOverride-1">
				<img class="_idGenObjectAttribute-1" src="07B_834-897_BiblioFam-Blazian-web-resources/image/blaga,_lucian1.png" alt="" />
			</div>
		</div>
		<div id="_idContainer082" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Blaga</span></p>
		</div>
		<div id="_idContainer083" class="Basic-Text-Frame">
			<p class="Basic-Paragraph"><span class="CharOverride-1">Blaga</span></p>
		</div>
		<div class="_idGenObjectLayout-1">
			<div id="_idContainer084" class="_idGenObjectStyleOverride-1">
				<img class="_idGenObjectAttribute-1" src="07B_834-897_BiblioFam-Blazian-web-resources/image/blaga,_lucian2.png" alt="" />
			</div>
		</div>
		<div class="_idGenObjectLayout-1">
			<div id="_idContainer085" class="_idGenObjectStyleOverride-1">
				<img class="_idGenObjectAttribute-1" src="07B_834-897_BiblioFam-Blazian-web-resources/image/blaga,_lucian3.png" alt="" />
			</div>
		</div>
		<div id="_idContainer086" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Blaga</span></p>
		</div>
		<div id="_idContainer087" class="Basic-Text-Frame">
			<p class="Basic-Paragraph"><span class="CharOverride-1">Blaga</span></p>
		</div>
		<div class="_idGenObjectLayout-1">
			<div id="_idContainer088" class="_idGenObjectStyleOverride-1">
				<img class="_idGenObjectAttribute-1" src="07B_834-897_BiblioFam-Blazian-web-resources/image/blaga,_lucian4.png" alt="" />
			</div>
		</div>
		<div id="_idContainer089" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Blaga</span></p>
		</div>
		<div class="_idGenObjectLayout-1">
			<div id="_idContainer090" class="_idGenObjectStyleOverride-1">
				<img class="_idGenObjectAttribute-1" src="07B_834-897_BiblioFam-Blazian-web-resources/image/Blaga_Lucian_3.png" alt="" />
			</div>
		</div>
		<div id="_idContainer091" class="Basic-Text-Frame">
			<p class="Basic-Paragraph"><span class="CharOverride-1">Blaga</span></p>
		</div>
		<div class="_idGenObjectLayout-1">
			<div id="_idContainer092" class="_idGenObjectStyleOverride-1">
				<img class="_idGenObjectAttribute-1" src="07B_834-897_BiblioFam-Blazian-web-resources/image/lbl_30.jpg" alt="" />
			</div>
		</div>
		<div id="_idContainer093" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Blaga</span></p>
		</div>
		<div id="_idContainer094" class="Basic-Text-Frame">
			<p class="Basic-Paragraph"><span class="CharOverride-1">Blaga</span></p>
		</div>
		<div id="_idContainer095" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Blajevici</span></p>
		</div>
		<div id="_idContainer096" class="Basic-Text-Frame">
			<p class="Basic-Paragraph"><span class="CharOverride-1">Blajul</span></p>
		</div>
		<div id="_idContainer097" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Blandiana</span></p>
		</div>
		<div id="_idContainer098" class="Basic-Text-Frame">
			<p class="Basic-Paragraph"><span class="CharOverride-1">Blandiana</span></p>
		</div>
		<div class="_idGenObjectLayout-1">
			<div id="_idContainer099" class="_idGenObjectStyleOverride-1">
				<img class="_idGenObjectAttribute-1" src="07B_834-897_BiblioFam-Blazian-web-resources/image/03_BLANDIAsNA.jpg" alt="" />
			</div>
		</div>
		<div id="_idContainer100" class="Basic-Text-Frame">
			<p class="Legenda_BUN"><span class="CharOverride-3">Ana Blandiana, Mircea Iorgulescu și Al. Piru</span></p>
		</div>
		<div class="_idGenObjectLayout-1">
			<div id="_idContainer101" class="_idGenObjectStyleOverride-1">
				<img class="_idGenObjectAttribute-1" src="07B_834-897_BiblioFam-Blazian-web-resources/image/abna_bl02.jpg" alt="" />
			</div>
		</div>
		<div id="_idContainer102" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Blandiana</span></p>
		</div>
		<div id="_idContainer103" class="Basic-Text-Frame">
			<p class="Basic-Paragraph"><span class="CharOverride-1">Blandiana</span></p>
		</div>
		<div id="_idContainer104" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Blank</span></p>
		</div>
		<div id="_idContainer105" class="Basic-Text-Frame">
			<p class="Basic-Paragraph"><span class="CharOverride-1">Blazian</span></p>
		</div>
		<div id="_idContainer106" class="Basic-Text-Frame">
			<p class="Basic-Paragraph ParaOverride-1"><span class="CharOverride-1">Blazian</span></p>
		</div>
	</body>
</html>
